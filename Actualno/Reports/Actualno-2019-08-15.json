{"url": "https://www.actualno.com/asia/frenska-triatlonistka-poluchi-toplinen-udar-na-systezanie-v-tokio-news_785481.html", "text": "      Френската триатлетка Касандра Бюгран е била приет в болница, след като е получил топлинен удар по време на състезание в Токио, съобщава японската новинарска агенция Киодо. Горещото и влажно време в столицата на Япония принуди организаторите да съкратят дистанцията за бягане наполовина на 5 километра, но въпреки това Бюгран не е издържала на жегата и е припаднала по време на надпреварата, предаде БГНЕС.      Инцидентът с Бюгран обаче за пореден път повдигна темата за сериозните притеснения на организатори и състезатели за през август, когато следващата година ще се проведат Летните олимпийски игри там. Състезанието по триатлон е било именно част от редица тестови състезания като част от подготовката на организаторите за най-голямото спортно събитие в света следващото лято. Температурите обаче са минали 35 градуса по време на триатлона и Бюгран е получила топлинен удар на трасето за бягане.   Някои медицински организации в Топки вече предупредиха, че има опасност по време на Олимпиадата да се стигне до смъртен случай, заради изключително голямото физическо натоварване при толкова високи температури, като най-опасната за здравето на спортистите дисциплина е лекоатлетическият маратон.\r\nФизическите проблеми на Бюгран не бяха единственият проблем от състезанието по триатлон, след като организаторите дисквалифицираха финиширалите на първите две места състезателки Джес Лиърмонт и Джорджиа Тейлър-Браун, тъй като британките пресякоха финиш линията, хванати за ръце, което нарушава правилата на Международната федерация по триатлон. По този начин победата отиде при състезателката от Бермуда Флора Дъфи.   ", "date": "2019.08.15", "title": "Френска триатлонистка получи топлинен удар на състезание в Токио "}
{"url": "https://www.actualno.com/society/v-bylgarija-taka-e-kogato-prostashtinata-se-prevyrne-v-norma-news_785367.html", "text": "             България отново се появи на потискащото второ място в една статистика, цитирана от Еврокомисията: - с 88 жертви на един милион население. По-напред е само Румъния с 96 убити на милион. Само за сравнение - в държави като Дания, Холандия, Ирландия и Швеция, погледнато в пропорция, жертвите на катастрофи са около три пъти по-малко.\r\nВсеки може да изрецитира триадата от фактори, които предопределят този тъжен български принос в статистиката: . За всеки от тях може да се разсъждава напоително. И да се обяснява за новите магистрали, за новите автомобили и за „някои все още нерешени проблеми\".   Но дайте да не се лъжем: . А през последните десетилетия . Той е агресивен и разгащен, фуклив и безотговорен, невъзпитан и често пъти слабо образован, лишен от всякакво обществено чувство и от рефлекса да зачита околните.   Така е, когато в една държава върховенството на закона го има само на хартия, когато грубостта и простащината се превърнат в норма, когато вместо общество има само сблъскващи се лични интереси, когато нито семейството, нито училището успяват да победят улицата, когато в поведенчески модел се превръщат неграмотни инфлуенсъри с големи мускули, респективно – с големи гърди,  и още по-големи автомобили, когато…\r\nТази популярна жалейка може да продължи още дълго. Показателно е обаче, че успоредно с нея върви и другата жалейка: как не ни броят за равноправни европейци - нас, дето сме имали най-древната цивилизация, най-древната култура, най-древната история, най-древната азбука, а пък когато Карл Пети говорел на немски само с конете си…    Мисля, че няма нужда от много обяснения. Ако искаш да си европеец – бъди европеец не само по марката на автомобила си, но и по ценности, по чувство за отговорност, по респект към другия. Иначе и занапред ще си останеш втора ръка.   И дори и да започне да произвежда новите си лъскави европейски автомобили, зад техните волани пак ще сядат същите хора.         ", "date": "2019.08.15", "title": "В България: Така е, когато простащината се превърне в норма"}
{"url": "https://www.actualno.com/sofia/pargov-sofijskite-podlezi-se-nujdajat-ot-remonti-a-ne-ot-proverki-news_785491.html", "text": "      Софийските подлези се нуждаят от ремонти, а не от проверки. Това заяви лидерът на БСП - София Калоян Паргов по повод инцидента, при който възрастна жена пострада в подлез на бул. \"България\" и назначените проверки от столичния кмет Йорданка Фандъкова.      По думите му хората когато имат възможност не ги използват, защото са мръсни, порутени, труднодостъпни за детски и инвалидни колички, тъмни и опасни.   Според него проявите на вандализъм също не се борят с проверки.\r\n\"Нужна е превенция. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града\", категоричен е председателят на групата на социалистите в СОС.  Паргов подчерта, че назначените от столичния кмет проверки са просто измиване на ръцете и бягство от отговорност.\r\n\"Жалко е, градоначалникът на столицата вечно върви след събитията и търси оправдания за несвършената работа\", допълни той.    ", "date": "2019.08.15", "title": "Паргов: Софийските подлези се нуждаят от ремонти, а не от проверки"}
{"url": "https://www.actualno.com/europe/rusija-ogranichi-vnosa-na-svinski-produkti-ot-bylgarija-i-slovakija-news_785508.html", "text": "      Руската Федерална служба за ветеринарен и фитосанитарен надзор (Россельхознадзор) въвела на 9 август временни ограничения за доставки в Русия на свински продукти от България и Словакия поради влошеното положение с , съобщи РИА Новости.      „Федералната служба за ветеринарен и фитосанитарен надзор информира, че поради влошаването на епидемиологичната ситуация при африканската чума по свинете в България и Словакия от 9 август се поставят временни ограничения за доставката на живи свине, свинско месо и продукти, съдържащи свинско месо, свински ембриони и сперма от глигани в Руската федерация от цяла Словакия и България прасета,“, се казва в документа.   Изключение правят за видовете продукти, които са обработени по технология, гарантираща унищожаване на : готови продукти от свинско месо, готови продукти, съдържащи свинско месо или суровини от него, както и суровини от животински произход (от свинско месо), предаде БГНЕС.\r\nВ същото време е ограничен транзитът на домашни свине и диви прасета в плен от цялата територия на тези страни.  Росселхознадзор пояснява, че транзитът на живи свине през територията на Словакия и България е възможен в запечатани превозни средства.\r\nВ момента европейските държави, засегнати от АЧС, освен България и Словакия, включват още Унгария, Чехия, Полша, Молдова, Литва, Латвия, Естония, Румъния, Белгия, Украйна и Сърбия.    ", "date": "2019.08.15", "title": "Русия ограничи вноса на свински продукти от България и Словакия "}
{"url": "https://www.actualno.com/society/syzdadoha-peticija-protiv-naznachavaneto-na-plamen-georgiev-za-generalen-konsul-vyv-valensija-news_785525.html", "text": "      Създадоха против назначаването на за генерален консул във Валенсия. Инициативата е на П. Петров, който излага следните мотиви:      Уважаеми г-н Борисов,   Уважаема г-жо Захариева,\r\nСлед информацията, разпространена от българските медии, българите, живеещи във Валенсия ( и не само тук) сме възмутени от решението на правителството на Р. България за назначаването на г-н Пламен Георгиев за генерален консул във Валенсия. Позовавайки се на Закона за дипоматическата служба и скандалния имидж на бившия председател на Комисията за противодействие на корупцията и отнемане на незаконно придобито имущество ние, българите във Валенсия и останалата част от Испания, настояваме да ни се отговори на следните въпроси:  1. Провеждан ли е публичен конкурс за заемане на длъжността генерален консул на Р.България във Валенсия както изисква чл. 26. (1) (Доп. - ДВ, бр. 69 от 2011 г., в сила от 08.09.2011 г.) от гореспоменатия Закон за дипломатическата служба? Ако е провеждан такъв бихме искали да ни се представи протокола от него.\r\n2. В чл. 27. (1) от същия закон се казва: „За дипломатически служител може да бъде назначено лице, което има висше образование с образователно-квалификационна степен \"магистър\" в зависимост от потребностите на дипломатическата служба”. Ние питаме: „За какво ще послужи юридическото образование на г-н Герогиев при изпълняване на служебните му задължения в Генералното консулство във Валенсия?”   3. В чл. 27. (2). е заложено, че за заемане на пост в дипломатическа служба се изисква владеене най-малко на един чужд език. Ние питаме: „Какви езици владее г-н Георгиев и на какво ниво?”    Г-н Борисов, Г-жо Захариева,\r\nне приемаме доводът Ви за назначаване на г-н Георгиев, че същият е имал изключително добри контакти с испанските правоохранителни органи. Уважаеми управляващи, на нас, българите във Валенсия и околностите ни трябва професионална, компетентна и загрижена консулска защита и подкрепа, защото мнозинството сме трудещи се граждани, а не престъпници.\r\nМедиите в Испания също отразиха скандала около г-н Георгиев (един пример: ) и не само него. Като взехте това решение замислихте ли се какво ще стане с имиджа на България след като един от дипломатите ѝ има съмнително съвсем близко минало? А за нас замислихте ли се? Или ние не сме фактор, с който да се съобразявате? Очакваме с нетърпение Вашите отговори, защото вече минахте всички граници на етиката!   Към 20 часа на 15 август петицията е подписана от над 800 души. ", "date": "2019.08.15", "title": "Създадоха петиция против назначаването на Пламен Георгиев за генерален консул във Валенсия"}
{"url": "https://www.actualno.com/europe/napadenie-s-noj-pred-vytreshnoto-ministerstvo-v-london-news_785478.html", "text": "      Мъж е откаран в болница, след като е бил намушкан в четвъртък в близост до  вътрешното министерство на Великобритания в Лондон. На местопроизшествието беше арестуван един мъж, съобщи столичната полиция.      Вътрешното ведомство е отговорно за борбата с , а правителството наскоро започна кампания за възпиране на хората да носят хладно оръжие в опит да се бори срещу скока на извършени с ножове престъпления, предаде БГНЕС.   От полицията заявиха, че са били повикани след информация за мъж с нож.\r\n\"Полицаите откриха при пристигането си  мъж с наранявания от нож\", се казва в изявление на полицията.  „Един мъж е арестуван по подозрение за нанасяне на тежки телесни повреди и е отведен в полицейско управление. Разследванията се провеждат по точните обстоятелства на инцидента.\"\r\nПолицията заяви, че нараняванията на жертвата не са животозастрашаващи.   По принцип британските полицаи не носят оръжие, но малко след инцидента пред вътрешното министерство бяха забелязани служители на реда с пистолети.    Входът на министерството е отделен с ограничителна лента.\r\nВътрешният министър Прити Пател написа в Туитър:“Всички мои мисли са с жертвата и неговото семейство след ужасяващото и непровокирано нападение с нож.“.\r\nОгласени миналия месец числа разкриват, че нападенията с нож в Англия и Уелс са нараснали до рекордните 43 516 в рамките на една година до март 2019 г. При сравняване на годишна база има 8% повишение. Ако пък сравнението бъде направено с март 2014 г., когато е имало отчетени 23 9945 атаки с хладно оръжие, увеличението е 80%.   Средно статистически на 100 000 души население в Лондон се падат по 169 престъпления с нож през 2018-2019 г., което е доста над тези случаи в останалата част на Англия. ", "date": "2019.08.15", "title": "Нападение с нож пред вътрешното министерство в Лондон "}
{"url": "https://www.actualno.com/europe/gibraltar-puska-zadyrjanija-iranski-tanker-news_785496.html", "text": "      Върховният съд на Гибралтар в четвъртък се произнесе в полза на освобождаването на задържан миналия месец по подозрение, че транспортира петрол до Сирия в нарушение на санкциите на ЕС.Решението на магистратите е въпреки искането на САЩ за задържане на кораба.      Главният съдия Антъни Дъдли каза, че тъй като Иран гарантира писмено, че местоназначението на „Грейс 1“ няма да бъде страна, „подложена на санкции на Европейския съюз ... няма вече разумни основания да се подозира, че е необходимо задържането на кораба.\"   Той добави, че съдът не е получил писмено искане за задържане от САЩ.\r\nМинистерството на правосъдието на САЩ подаде молба за задържането на „Грейс 1“ „само няколко часа преди правителството на Гибралтар да вземе решение за освобождаването му“, съобщава вестник „Гибралтар кроникъл“.  Коментирайки въпроса, източник в правителството на Гибралтар каза за вестника, че капитанът и трима членове на екипажа на иранския танкер вече са освободени.\r\nВестникът цитира също шефа на Върховния съд на Гибралтар Антъни Дъдли, който казва, че ако не беше искането на САЩ, „корабът „Грейс 1“ щеше да е отплавал“.   Иранският танкер беше задържан от органите на реда в Гибралтар, подкрепени от британските пехотинци, на 4 юли, по подозрения, че транспортира петрол до Сирия в нарушение на санкциите на ЕС. Иранският външен министър Джавад Зариф заклейми задържането като акт на \"чисто пиратство\", което според него \"създава опасен прецедент\".    Събитията идват, след като“ Сън“ съобщи в сряда, че главният министър на Гибралтар Фабиан Пикардо няма да подаде искане за подновяване на заповедта за задържане на „Грейс 1“ и че танкерът трябва да бъде освободен по-късно същия ден.  ", "date": "2019.08.15", "title": "Гибралтар пуска задържания ирански танкер  "}
{"url": "https://www.actualno.com/europe/francija-ekspulsira-germanec-predi-sreshtata-na-g-7-news_785504.html", "text": "      Френските власти са експулсирали германски гражданин преди срещата на върха на Г-7 през следващата седмица, за която той трябвало да предава за немска радиостанция, съобщи министерството на вътрешните работи в четвъртък.      Мъжът, чието име не се съобщава,  е арестуван в преди седмица и за него е имало заповед за експулсиране от 18 юли, съобщи министерството.   Не се уточнява защо мъжът е арестуван и по-късно изпратен в германския град Кел, точно през река Рейн от североизточния френски град Страсбург.\r\nФренските власти повишават сигурността в Биариц за срещата на групата на седемте  най-големи индустриализирани държави, включително блокират големи части от града, след като активисти обявиха, че планират да проведат \"контра-среща на върха\" наблизо с хиляди демонстранти.  В интервю за германското радио „Драйекланд“, което го нае да информира за срещата на Г7 в Биариц от 24 до 26 август, мъжът обвини френския министър на вътрешните работи Кристоф Кастанер, че се опитва да държи „досадни хора“ далеч от срещата на върха.\r\nНа 8 август, „след като бях спрян на полицейски пункт, бях арестуван и прекарах 24 часа в затвора, защото бях определен за активист на левицата, въпреки че в началото те не посочиха никаква причина“, каза мъжът, идентифициран само като Люк, предаде БГНЕС.   \"Казаха ми, че съм бил идентифициран за първи път преди година и половина в Буре\", където Франция се готви да заравя радиоактивни отпадъци от мрежата си от атомни електроцентрали, каза той.    Той допълни, че полицията го е заподозряла за престъпления по време на срещата на върха на Г-20 в Хамбург, Германия, през юли 2017 г., „въпреки че няма присъда: разследванията все още са в ход“, каза той.\r\nСрещата на върха в Хамбург бе белязана от актове на насилие и сблъсъци между крайно леви протестиращи и полиция.\r\nТой каза, че е наел адвокат, който да оспори изгонването му.   Френският президент Еманюел Макрон заяви ясно по време на  подготвително посещение миналия май в Биариц, че мерките за сигурност ще бъдат \"безпрецедентни\". ", "date": "2019.08.15", "title": "Франция експулсира германец преди срещата на Г-7 "}
{"url": "https://www.actualno.com/healthy/situacijata-s-hiv-u-nas-147-novi-bolni-ot-nachaloto-na-godinata-a-obshto-sa-nad-1600-news_785359.html", "text": "      От януари до края на месец юни тази година 177 560 лица са се изследвали за ХИВ в България, предаде БГНЕС.      През периода 1986–09.08.2019 г. в България са регистрирани общо 3 173 лица с ХИВ инфекция. От началото на тази година са открити нови 147 ХИВ–серопозитивни, от които 93% са български граждани и 7% чужденци. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението  е 5:1 (123 мъже и 24 жени).   Пътят на предаване на инфекцията също не е променен. И тази година 86% от новорегистрираните с ХИВ–инфекция са се инфектирали по сексуален път (от тях -  42% са мъже, съобщили за хомосексуален контакт и 44% при хетеросексуален контакт). Делът на инфектираните при инжекционна употреба на наркотици е 13 %. Най-засегната  е възрастовата група 30-39 г. - 40%, следвана от възрастовата група 40-49 г. – 23%.\r\nГеографското разпространение показва, че по-голямата част от новоинфектираните с ХИВ са предимно в големите градове: София – 64 лица, в област Пловдив – 15 лица, Варна и Пазарджик по 9 лица, Монтана и Русе по 6 лица, Велико Търново – 5 лица, Кюстендил – 4 лица, по 3 лица в областите: Бургас, Разград, Сливен, Смолян и Хасково, по 2 лица в Софийска област, Враца и Ямбол, и единични случаи в останалите области.  Към 31 юли 2019 г. общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.\r\nЧестотата на новорегистрираните случаи с ХИВ инфекция на 100 000 души население в страните от ЕС през 2017 г. е 6.2, за България показателят е 3.4, т.е. страната ни е с двойно по-ниско разпространение на ХИВ сред страните от ЕС.\r\nСтраните с показатели над средните за ЕС са : Латвия -19.0, Люксембург -16.7, Естония – 16.6, Португалия – 14.2, Малта – 10.4, Ирландия- 10.2, , Кипър – 10, Белгия -7.9, Франция  -7.8, Исландия – 7.2, Англия – 6.7.       От днес стартира националната лятна АНТИСПИН кампания, която ще продължи до 15 септември.\r\nКампанията се провежда във връзка с изпълнението на „Националната програма за превенция и контрол на ХИВ и сексуално предавани инфекции 2017-2020 г.“ и ще обхване цялата страна.\r\nВ страната функционират 13 Кабинета за безплатно и анонимно консултиране и изследване за ХИВ (КАБКИС) към регионалните здравни инспекции. В тези кабинети се извършват предтестови и следтестови консултации и изследвания от подготвени медицински специалисти за повишаване на информираността по проблемите на ХИВ/СПИН. Продължава дейността и на 17 мобилни медицински кабинета, 15 от които са предоставени на РЗИ и 2 на неправителствени организации. Министерството на здравеопазването осигурява безплатно съвременно изследване и лечение с антиретровирусни лекарства на всички нуждаещи се лица с ХИВ/СПИН, независимо от техния здравноосигурителен статус. Лечението на пациенти с ХИВ/СПИН се извършва в специализирани звена към инфекциозните болници/клиники в градовете София, Пловдив, Варна, Плевен и Стара Загора.\r\nОт здравното министерство напомнят, че предаването на ХИВ е основен проблем за общественото здраве и засяга повече от 2 милиона души в Европейския регион на СЗО, особено в страните от Източна Европа и Централна Азия. През 2017 г. близо 160 000 души са новодиагностицирани с ХИВ в Европейския регион.       ", "date": "2019.08.15", "title": "Ситуацията с ХИВ у нас: 147 нови болни от началото на годината, а общо са над 1600"}
{"url": "https://www.actualno.com/plovdiv/riosv-ima-minimalno-zamyrsjavane-na-vyzduha-sled-pojara-v-shishmanci-news_785474.html", "text": "      В Районна прокуратура-Пловдив е образувана преписка след постъпила справка от отдел „Икономическа полиция“ към ОД на МВР-Пловдив по повод направено замерване в с. Шишманци, общ. Раковски, обл. Пловдив за чистота на въздуха от мобилна лаборатория на РИОСВ - Пловдив, съобщиха от прокуратурата. Изследването е извършено, след като на 12.08.2019 г. е възникнало запалване на отпадъци на територията на Депо за неопасни отпадъци и „Инсталация за биологично разграждане по закрит способ“, разположени на територията на , обл. Пловдив. Анализът от замерването на чистота на въздуха от мобилната лаборатория на РИОСВ сочи, че има минимално завишаване на показателите на фини прахови частици във въздуха в района на община Раковски. По първоначални данни няма опасност за здравето на живущите в района.      Районна прокуратура-Пловдив извършва проверка за евентуално престъпление против околната среда  - чл. 352 ал. 1 от Наказателния кодекс. Срокът на приключването е едномесечен. Проверката е възложена на служители на отдел „Икономическа полиция“ към ОД на МВР-Пловдив.    ", "date": "2019.08.15", "title": "РИОСВ: Има минимално замърсяване на въздуха след пожара в Шишманци "}
{"url": "https://www.actualno.com/politics/vas-othvyrli-jalbata-sreshtu-izgrajdaneto-na-nacionalno-hranilishte-za-nisko-i-srednoaktivni-radioaktivni-otpadyci-news_785523.html", "text": "      Петчленен състав на Върховния административен съд на Република България отхвърли жалбата срещу решение на Върховния административен съд от 15 ноември миналата година, касаещо легитимността на Оценката на въздействието върху околната среда (ОВОС) на съоръжението. Това означава, че решението на Министъра на околната среда и водите от 2016 г. за одобрение на осъществяването на инвестиционното предложение за изграждане на Н е в сила и няма пречки за изграждането на хранилището. Решението е окончателно и не подлежи на обжалване. Публикувано е на 13 август 2019 г.      Съвременното общество генерира ниско и средно радиоактивни отпадъци постоянно. В области и индустрии като енергетиката, медицината, промишлеността, селското стопанство и науката такива отпадъци се създават ежедневно. Дори устройства, които използваме в бита, като пожароизвестителите, например, в един момент се превръщат в радиоактивен отпадък. Управлението им включва целенасочено и планирано събиране, обработване и отговорно съхраняване. За да бъде завършен напълно цикълът на тяхното управление, преработените и кондиционирани радиоактивни отпадъци трябва да бъдат погребвани завинаги в постоянно хранилище, което гарантира трайно и надеждно изолиране от човека и от .   Реализацията на процес е възложена с правителствено решение на Държавно предприятие „Радиоактивни отпадъци“ (ДП РАО) през 2005 г. Целият процес се провежда при активна информационна политика, а плановете за изграждане на НХ РАО са подложени на широко обществено обсъждане:\r\nПрез 2011 г. инвестиционното предложение за „Изграждане на Национално хранилище за краткоживеещи ниско- и средноактивни радиоактивни отпадъци” беше детайлно представено на три обществени обсъждания, проведени в град Козлодуй, в село Хърлец и в град Бекет, Румъния.  През 2015 г. ДП РАО проведе серия от срещи за обществено  обсъждане на актуализирания Доклад за оценка на околна среда (ДОВОС) на  НХ РАО. Тогава Министерството на околната среда и водите (МОСВ) определи 11 населени места, в които бе проведено обществено обсъждане: община Козлодуй и село Хърлец, на чиято територия е площадка „Радиана“, както и общините Мизия, Вълчедръм, Хайредин, Оряхово, Борован, Лом, Криводол, Бойчиновци и Бяла Слатина. Докладът или подробно резюме към него, както книги и формуляри за становища бяха изложени на публичен достъп в 51 различни места в 30-километровата зона около АЕЦ „Козлодуй”, в чиято непосредствена близост е площадка „Радиана”. Пълният ДОВОС и всички други съпътстващи документи – на български и английски език, бяха публикувани предварително, в законоустановените срокове, на Интернет страниците на ДП РАО, МОСВ и Европейската банка за възстановяване и развитие (ЕБВР).\r\nПрез 2016 г. ДП РАО проведе обществено обсъждане на проекта за НХ РАО и в град Крайова, Румъния.   На 23 декември 2016 г. МОСВ издаде Решение по ОВОС № 7-7/2016 г.  за одобряване осъществяването на инвестиционно предложение „Изграждане на национално хранилище за погребване на ниско- и средноактивни радиоактивни отпадъци – по технология за погребване на ниско- и средноактивни радиоактивни отпадъци в многобариерно инженерно приповърхностно хранилище траншеен тип”  с възложител Държавно предприятие „Радиоактивни отпадъци”. На 5 май 2017 г. Председателят на Агенцията за ядрено регулиране издаде  Разрешение за строителство на   НХ РАО. На 9 юни 2017 г. в  „Държавен вестник” бе публикувано разрешение за строеж на НХ РАО на площадка „Радиана“, издадено от Министерството на регионалното развитие и благоустройството на ДП РАО (Разрешение за строеж № РС-21/25.05.2017 г.).    Площадката на бъдещото хранилище е разположена в непосредствена близост до , в двукилометровата, зона с контролиран достъп на централата, в землището на с. Хърлец, община Козлодуй.\r\nНационалното хранилище представлява съоръжение с многобариерна защита за трайно съхраняване на предварително обезопасени и опаковани в стоманобетонни контейнери радиоактивни отпадъци.  Хранилището ще бъде от приповърхностен траншеен тип с капацитет от 19 хиляди стоманобетонни контейнери с радиоактивни отпадъци. Съоръжението ще се състои от 66 стоманобетонни конструкции (клетки), разпределени в три платформи за погребване. Клетките са разделени от вътрешни преградни стени на секции. След запълване с опаковки клетките се покриват със стоманобетонна плоча и се изолират от атмосферните води чрез изграждане на многопластов земнонасипен слой. Планирано е хранилището да бъде в експлоатация, т. е. постепенно да се запълва, 60 години. След това се предвижда то да бъде затворено. През целия период на експлоатация и в следващите 300 години съоръжението ще е обект на постоянен контрол от страна на оторизираните органи. Националното хранилище ще бъде едно от най-модерните съоръжения в Европа от този тип.\r\nКогато бъде построено, националното хранилище ще приема преработени и обезопасени ниско и средноактивни радиоактивни отпадъци, генерирани единствено на територията на България.    ", "date": "2019.08.15", "title": "ВАС отхвърли жалбата срещу изграждането на Национално хранилище за ниско- и средноактивни радиоактивни отпадъци"}
{"url": "https://www.actualno.com/europe/vtori-policaj-e-postradal-ot-novichok-v-solsbyri-news_785540.html", "text": "      Втори полицай е бил изложен на действието на , потвърди Скотланд Ярд, след като в кръвна проба са били открити следи от смъртоносния невротоксичен агент, пише британският вестник The Guardian.      Сега детективите, разследващи нападението, за което се твърди, че е извършено от двама руски агенти, потвърдиха за първи път, че и втори полицейски служител също е бил отровен по време на изследванията в секретната лаборатория на Обединеното кралство в Портън Даун.   Служителят от полицията в Уилтшър, който не иска да бъде назоваван, е участвал в реализацията на мерките след атентата през март миналата година, но полицията отказа да посочи точно с какво се занимавал, съобщи агенция Фокус.\r\nСлужителят е „показал признаци“ на излагане на „много малко количество“ от невротоксичния агент и се е върнал на работа малко след това след медицинско лечение.  Това прави броя на потвърдените жертви на първоначалната атака вече четири.\r\nСлужителите на отдела за борба с тероризма също са се свързали с малък брой хора, чиито кръвни проби са взети в момента на нападението, за допълнителни изследвания, съобщават от столичната полиция.   The Guardian разкри миналия месец, че редица парамедици, присъствали при инцидента в , са съобщили, че се чувстват зле. Столичната полиция отказа да потвърди дали фелдшерите са сред онези, които са били изследвани допълнително.    44-годишната Дон Стърджис почина месеци след нападението, след като напръска върху себе си течността, открита в изхвърлена бутилка за парфюм, на която се натъкна партньорът й Чарли Роули и която е била използвана за пренасяне на токсичното вещество. Роули, който също се разболя, но оцеля, каза, че е дал бутилката на Стърджис като подарък. ", "date": "2019.08.15", "title": "Втори полицай е пострадал от \"Новичок\" в Солсбъри"}
{"url": "https://www.actualno.com/society/novinite-naj-vajnoto-za-denja-15-avgust-news_785485.html", "text": "      Редакционният екип на ви представя най-важните новини за изминалия ден.       Политическа поръчка ли е делото \"Десислава Иванчева\" и нагласено ли е така, че да се възползват определени хора от него? Възползва ли се от ситуацията единственият кандидат за главен прокурор Иван Гешев? Дали основният свидетел по делото Александър Ваклин е негова пешка? потърси отговор именно от г-н Ваклин - в специално интервю, пълен видеозапис на което можете да откриете в края на статията. Публикуваме видеото без никакъв монтаж - само със суровите кадри, поради важността на обсъжданите в него въпроси.   И до този момент е имало запитвания за информационните масиви на образователното министерство. Информацията, която е искана е била свързана с чуждестранни и български студенти – за техния статут. Имаше и няколко случая за превенция на радикализацията на непълнолетни лица. От една страна трябва да се даде минимум от информация, който да е достатъчен за учениците да ги ориентира какво е бил комунизмът, но трябва да разберат и същността на този режим. Детайлите няма да ги запомнят.     Българо-румънско обединение е избрано да разработи и внедри интелигентна транспортна система на АМ „Тракия“. Офертата на „ИТС Тракия“ е за 8,7 млн. лв. с ДДС. Обединението е между българската „Сиском Инженеринг“ ЕАД и румънската „Алтимате С.А.“. Много хора, включително служители на западни разузнавателни служби, се съмняват в официалната версия на българската прокуратура за случая с хакерската атака срещу НАП. Това пише в свой обширен материал авторитетният американски вестник The New York Times, който е успял да вземе интервю от сочения за физически извършител на атаката Кристиян Бойков.    \"Демократична България\" издигна архитект Борислав Игнатов за кандидат за кмет на София. Очаква се водач на листата за Столичния общински съвет да е съдия Методи Лалов, чиято оставка от съдебната система трябва да бъде гласувана в четвъртък. Помощникът на президента на САЩ по националната сигурност Джон Болтън обвини Русия в кражба на американски технологии, свързани включително със създаването на хиперзвуково оръжие. В излъчено по радио The Voice of America интервю Болтън бе помолен да коментира инцидента на военния полигон край Северодвинск. По данни на Националната статистическа служба на Великобритания през 2018 г. една четвърт от британците между 20 и 34 години все още живеят в дома на родителите си. Броят им е с един милион повече спрямо данните отпреди 15 години: 3,4 млн. в сравнение с 2,4 милиона през 2003 г. Петицията е подписана от стотици и е по инициатива на П. Петров Втори полицай е бил изложен на действието на „Новичок“ в Солсбъри, потвърди Скотланд Ярд, след като в кръвна проба са били открити следи от смъртоносния невротоксичен агент, пише британският вестник The Guardian. ", "date": "2019.08.15", "title": "Новините: Най-важното за деня, 15 август"}
{"url": "https://www.actualno.com/crime/predotvratiha-sblysyk-mejdu-bylgarski-i-ukrainski-fenove-news_785531.html", "text": "      Не е допуснато ескалиране на напрежение между български и украински футболни фенове в Киев,  Украйна, където ще се играе среща между  отборите на ЦСКА  и Зоря - Луганск, съобщиха от МВР.      Преди началото на мача, с намесата на украинските власти и подкрепа от командировани за срещата български полицейски служители, е предотвратен конфликт между привърженици на двата тима, като трима от българските фенове са леко пострадали. Към момента цялата  група от българските фенове се е насочила към стадиона, за да присъства на срещата.    ", "date": "2019.08.15", "title": "Предотвратиха сблъсък между български и украински фенове"}
{"url": "https://www.actualno.com/bgfootball/lokomotiv-plovdiv-dopusna-vtora-minimalna-zaguba-ot-strasburg-i-napusna-liga-evropa-news_785517.html", "text": "      Носителят на Купата на България ) отпадна от Лига Европа, след като допусна втора загуба с 0:1 от Страсбург в реванша от третия квалификационен кръг, игран на „Стад де ла Мена” във Франция.      При същия резултат завърши и двубоят на \"Лаута\" и така  Страсбург ще играе плейоф за влизане в групите на Лига Европа.  Единственото попадение отбеляза Зохи още в 8', а Стивън Езе пропусна  най-чистото положение за българския тим в 62'.   Така европейският поход на Локомотив приключи след общ резултат от  двата мача 0:2. Страсбург пък ще се изправи срещу Айнтрахт Франкфурт в  плейоф за влизане в групите на Лига Европа. От българските отбори  единствено Лудогорец продължи напред, след като ЦСКА загуби с 0:1  гостуването си на Зоря Луганск. .    ПРЕДИ  ДВУБОЯ В първия двубой \"смърфовете\" загубиха с 0:1 на \"Лаута\", след като в голяма част от мача играха с 10 души. Днес пък срещата на \"Стад дьо ла Мейно\" стартира в 21:30 часа.   Треньорът на „железничарите” Бруно Акрапович е оптимист за днешния реванш, като заяви, че не признава никого за фаворит.      ", "date": "2019.08.15", "title": "Локомотив (Пловдив) допусна втора минимална загуба от Страсбург и напусна Лига Европа "}
{"url": "https://www.actualno.com/america/shofior-edva-ne-izleze-ot-pytja-gonejki-pokemoni-na-8-telefona-ednovremenno-news_785439.html", "text": "      Когато сержант Кайл Смит от щатския патрул на щата Вашингтон забелязал снощи  кола да се движи на ръба на пътя близо до международното летище Сиатъл-Такома, той предположил, че превозното средство по някакъв начин е изпуснато от контрол.      Когато Смит се приближил до автомобила, открил, че мъжът шофьор почти е излязъл от пътя, докато играе „Pokémon Go“ едновременно на 8 отделни телефона.   Смит направил снимка, на която се вижда как водачът е закрепил телефоните вътре на импровизирана платформа с мемори пяна, пише Смоукинг Гън.\r\nНа шофьора, както твърди полицаят, е било наредено да постави телефоните на задната седалка на колата, преди да продължи пътя си.   ", "date": "2019.08.15", "title": "Шофьор едва не излезе от пътя, гонейки покемони на 8 телефона едновременно "}
{"url": "https://www.actualno.com/europe/samolet-se-zapali-na-letishte-v-irlandija-news_785507.html", "text": "      Полети бяха спрени на летище Шанън в Западна Ирландия за няколко часа в четвъртък, 15 август, след като избухна пожар по ходовата част на самолет на пистата, съобщи говорител на летището, предава AFP.      Самолетът “Боинг“ 767 принадлежи на американския чартърен превозвач „Омни Еър Интернешънъл“, който е специализиран във военни и правителствени транспортни полети.   Летището възобнови дейността си няколко часа по-късно, като закъсненията се очаква да продължат до края на деня.\r\n\"Службите за спешна помощ на летището в момента са на местопроизшествието и по-рано са погасили външен пожар на колесника на самолета\", заяви говорител на летището.  \"Всички пътници и екипажът са слезли безопасно и в момента се намират в сградата на терминала.\"\r\nСнимки от местопроизшествието в социалните медии показаха самолета, заобиколен от множество противопожарни автомобили, предаде БГНЕС.   Авиокомпанията е заявила, че самолетът е прекратил излитането и при спирането е възникнал пожар на колесника на самолета.    „Първоначалните информации показват, че няма сериозни наранявания на пътниците или екипажа,“ добавят от авиокомпанията.\r\nЛетището в Шанън отказа да коментира дали самолетът превозва военен персонал.\r\nПо-рано днес стана ясно за друга катастрофа със самолет, който се приземи аварийно заради ято чайки. Повече може да научите в     ", "date": "2019.08.15", "title": "Самолет се запали на летище в Ирландия"}
{"url": "https://www.actualno.com/bgfootball/zorja-lugansk-izhvyrli-cska-ot-evropa-sled-gol-v-poslednata-minuta-i-spestena-duzpa-news_785502.html", "text": "      Без да играе силно, но с човек повече почти 70 минути, отборът на  Зоря (Луганск) успя да елиминира  в Лига Европа, спирайки ги, както  миналата година, в трети предварителен кръг.      Украинците реализираха  победния си гол в реванша в 90-ата минута, като точен бе Назарий Русин.  Играчът, оставил \"червените\" с човек по-малко в 22' беше Иван Турицов,  но секунди преди това реферът на двубоя ощети българския клуб,  неотсъждайки дузпа за тях заради игра с ръка на Михайличенко.\r\nПървият мач в София завърши 1:1. В плейофа украинският тим ще се изправи срещу испанския Еспаньол. .       ПРЕДИ ДВУБОЯ Очаква се треньорът на столичани Люпко Петрович да заложи на същия състав, който игра срещу Лудогорец в първенството. За Украйна с отбора отново не заминаха Николай Бодуров и Рубен Пинто.\r\nЗоря отново не може да разчита на звездата си Артьом Громов. Не е изключено в битката да бъде хвърлен младокът Назарий Русин, който наскоро бе взет под наем от Динамо (Киев).    Мача следете  ", "date": "2019.08.15", "title": "Зоря (Луганск) изхвърли ЦСКА от Европа след гол в последната минута и спестена дузпа"}
{"url": "https://www.actualno.com/ruse/v-cenovo-otbeljazvat-uspenie-bogorodichno-s-kurban-za-zdrave-news_785471.html", "text": "      Много жители и гости на Ценово се събраха в местността „Кръста“. На най-големия християнски празник през лятото Успение на Света Богородица бе даден курбан за здраве и благоденствие. Ритуалът пресъздадоха членовете на Пенсионерски клуб „Млади сърца“, подкрепени от общинската администрация, самодейци от местното читалище, деца и ученици, предаде кореспондентът на .      На една от височините край селото се издига кръст, издигащ се на 18 м, който закриля жителите на Ценово от беди и страдания. С доброволен труд на местното население бе построен и параклис. Празникът започна с тържествена света литургия, отслужена от отец Йордан от Великотърновската епархия, в църквата „Света Параскева“. Мало и голямо, които празнуват на Голяма Богородица, запалиха по свещичка и се помолиха за здраве.  Преди да започне освещаването на курбана, група деца обиколиха близки и роднини, за да ги поканят на празника, така както е било преди няколко десетилетия. На поляната бяха подготвени няколко ниски масички и трикраки столчета, на които се разположиха гостите. Секретарят на общината Мария Найденова проследи как се е изпълнявал ритуала през годините.   „Даването на курбан е с хилядолетна история като главната му цел е да се измоли здраве и сполука от Бог“, подчерта тя. Бяха разкрити и интересни моменти от местните обичаи, свързани с молитвите за здраве и щастие за хората и берекет за животните и нивите.     „Бъдете благословени със здраве и благополучие. Нека традициите се запазят чисти и  да се предадат на идните поколения. Всички сме се събрали на това свещено място, за да измолим от Божията майка да сме живи и здрави, а нещастията и злините да заобикалят Ценово и общината“, изтъкна в приветствието си кметът на общината д-р Петър Петров.\r\nОтец Йордан отслужи водосвет и благослови храната. След това свещеникът ръси присъстващите за здраве. Представители на „Млади сърца“ изрекоха празничен благослов за жителите на Ценово. Празникът завърши с кръшно българско хоро. ", "date": "2019.08.15", "title": "В Ценово отбелязват Успение Богородично с курбан за здраве"}
{"url": "https://www.actualno.com/curious/vijte-kakvo-se-sluchva-s-lora-krumova-news_785353.html", "text": "             Oщe oткaктo титулярнaтa вoдeщa нa \"Cъбуди ce\" cлeзe oт eкрaн зaрaди рaждaнeтo нa cвoятa дъщeричкa Минa, ce нocят cлухoвe, чe мoжe дa ѝ ce нaлoжи дa cи търcи другa тeлeвизия cлeд крaя нa мaйчинcтвoтo. Тoвa cтaнa прeз мeceц мaй минaлaтa гoдинa, a дeтeтo дoйдe нa бял cвят в нaчaлoтo нa ceптeмври, твърди тaблoидът \"Уикeнд“.    вce oщe ce вoди титуляр кaтo вoдeщa нa \"Cъбуди ce\", къдeтo в мoмeнтa рaбoти кoлeжкaтa ѝ Мaртинa Гaнчeвa, нaзнaчeнa пo зaмecтвaнe. \"Пo зaкoн зaмecтницaтa e длъжнa дa ce oттeгли в дeня, в кoйтo титуляркaтa ce върнe нa рaбoтa. Нo нaй-вeрoятнo щe ѝ нaмeрят другa пoзиция в тeлeвизиятa\", cмятaт хoрa oт eкипa нa прeдaвaнeтo.   Cпoрeд cлухoвeтe, мeceци прeди връщaнeтo cи нa рaбoтa Лoрa e минaлa нa диeтa c нaдeждa дa извae фигурaтa cи възмoжнo нaй-дoбрe, зa дa изглeждa дoбрe нa eкрaнa. Зaпoчнaлa дa ce oгрaничaвa c хрaнaтa и вeчe билa уcпялa дa cвaли някoлкo килoгрaмa. ", "date": "2019.08.15", "title": "Вижте какво се случва с Лора Крумова"}
{"url": "https://www.actualno.com/healthy/dva-novi-sluchaja-na-zapadnonilska-treska-sa-potvyrdeni-u-nas-news_785452.html", "text": "      На 15 август националната референтна лаборатория по предавани с кърлежи инфекции към Националния център по заразни и паразитни болести потвърди лабораторно два случая на западнонилска треска. Това съобщиха от пресцентъра на Министерството на здравеопазването.      В единия случай се касае за внос на инфекцията от Кипър. Заболелият е български гражданин на 48 г. от област Пазарджик, строителен работник, пребивавал последните 2 месеца и развил клинични симптоми на заболяването в Кипър. При пристигането си обратно в България е с повишена температура, световъртеж и отпадналост и веднага е хоспитализиран в МБАЛ – Пазарджик. Другият заболял е мъж на 41 г. от София, който е хоспитализиран с неврологична симптоматика в столично лечебно заведение за болнична помощ. Проведено е епидемиологично проучване на случаите и са изяснени механизмите и мястото на заразяване.   Западнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата. ", "date": "2019.08.15", "title": "Два нови случая на западнонилска треска са потвърдени у нас"}
{"url": "https://www.actualno.com/europe/naprejenie-mejdu-voennoto-i-vytreshnoto-ministerstvo-v-italija-zaradi-migranti-news_785447.html", "text": "      Италианският министър на отбраната блокира нов указ на крайно десния министър на вътрешните работи Матео Салвини за забрана на спасителния кораб \"Отворено оръжие\" със 147 мигранти на борда да влезе в италианските териториални води.      По-рано този месец Салвини подписа указ за забрана влизането на „Оpen Arms“ на  испанската благотворителна организация  Proactiva  в италиански води, като заяви, че това е необходимо за опазване на обществения ред.   Proactiva обаче обжалва в административен съд, който в сряда прекрати постановлението.\r\nТогава Салвини подписа поредното постановление за блокиране на кораба, но властта му е отслабнала, след като миналата седмица оттегли подкрепата си от коалиционното правителство между неговата крайно дясна партия Лига и антиелитарното  Движение 5 звезди (Д5З).  В четвъртък министърът на отбраната Елисабета Трента, член на Д5З, която трябва да приложи  декрета на Салвини, обяви, че е решила да не го прави.\r\n\"Взех това решение по солидни правни причини, като се вслушах в съвестта си\", казва Трента в изявление.\r\n\"Никога не трябва да забравяме, че зад полемиката през последните няколко дни има деца и млади хора, които са претърпели насилие и посегателства от всякакъв тип. Политиката никога не трябва да губи от поглед човечността.\"       Хуманитарният спасителен кораб Open Arms бе закотвен в четвъртък край италианския остров Лампедуза.\r\nМигрантите бяха спасени, докато пътуваха с лодки в Средиземно море, този месец, след като метеорологичните условия насърчиха повече хора да напуснат  Либия.\r\nИ Италия, и Малта са отказали разрешение на Open Arms да акостират и разтоварят бежанците.\r\nМеждувременно в четвъртък испанското правителство заяви, че е готово да приеме част от мигрантите на Open Arms, при условие че бъде постигнато споразумение за разпределяне на мигрантите между няколко европейски държави.\r\nOcean Viking, друг спасителен кораб, опериран от SOS Mediterranee и Лекари без граници, който също търси пристанище, където да акостира с над 350 мигранти на борда, беше в четвъртък също край бреговете на Лампедуза и Малта.       ", "date": "2019.08.15", "title": "Напрежение между военното и вътрешното министерство в Италия заради мигранти "}
{"url": "https://www.actualno.com/bgfootball/ludogorec-otvja-tns-i-ochakva-poslednoto-predizvikatelstvo-predi-grupite-v-liga-evropa-news_785506.html", "text": "      Шампионът на България постигна още една убедителна победа над уелския ТНС и се класира за плейофите в Лига Европа. \"Орлите\" победиха като гости ТНС с резултат 0:4 и така с общ резултат от двата мача 0:9 продължава напред в евротурнирите.      Двубоят очаквано не протече на особено високи обороти, но въпреки това разградчани изцяло имаха контрол върху срещата. Първото попадение за гостите дойде в 36-ата минута, като в голмайстор се превърна намиращият се в отлична форма Якуб Швиерчок. В края на полувремето Лудогорец стигна и до второ попадение, а точен за \"орлите\" бе Джоди Лукоки.   През втората част българският шампион стигна до нови две попадения. В 77-ата минута Якуб Швиерчок отбеляза своя пети гол в евротурнирите за сезона, четвърти в Лига Европа, което е с един по-малко от водачите за голмайсторския приз в турнира. В самия край на срещата Дан Битон оформи крайното 0:4 с красив удар от разстояние.\r\nТака Лудогорец се класира за последната фаза преди групите на Лига Европа, а там ги очаква словенския Марибор. Първият двубой между двата отбора е още следващия четвъртък, като мачът ще се изиграе в Разград. Реваншът е седмица по-късно.    ", "date": "2019.08.15", "title": "Лудогорец отвя ТНС и очаква последното предизвикателство преди групите в Лига Европа"}
{"url": "https://www.actualno.com/plovdiv/zapochva-serija-ot-novi-protesti-zaradi-gorjashtija-zavod-v-plovdivsko-news_785456.html", "text": "      Жителите на засегнатите от пожара в завода край Шишманци села се вдигат на серия от протести. Това става ясно от съобщение в социалните мрежи. Недоволните от ситуацията планират демонстрации в три поредни дни – петък, събота и неделя, като и трите протеста са насрочени за 06:15 часа сутринта, предаде кореспондентът на .      „Пожарът започна в неделя вечерта и продължава до момента. Цяла седмица очакваме становище на отговорните институции и властта, но към момента такова няма. Затова ние гражданите на община Раковски излизаме с нашето искане \"Заводът трябва да СПРЕ!\", се казва в съобщението за събитието.   Това е втората проява срещу инсталацията за преработка на битови отпадъци, откакто заводът пламна в края на миналата седмица. Във вторник около 300 души излязоха отново на протест в същия ранен час. Жителите от Шишманци, Белозем, Раковски и Болярино напомниха, че за поредна година има пожар в завода и въпреки безкрайните уверения, че подобни инциденти няма да се допускат, сега отново са жертви на обгазяване. ", "date": "2019.08.15", "title": "Започва серия от нови протести заради горящия завод в Пловдивско"}
{"url": "https://www.actualno.com/business/po-malko-narushenija-otchitat-ot-nap-pri-proverkite-po-chernomorieto-news_785444.html", "text": "      Подобряване на спазването на законовите изисквания, отчитат от НАП при проверките по Черноморието, предаде кореспондентът на .      Досега специалистите са извършили 5000 проверки и 800 открити наблюдения. Извършен е и мониторинг чрез патрули, който включва над 8000 търговски обекта. Заключенията на проверяващите са, че нарушенията трайно са намалeли. В 80% от проверките на НАП по Черноморието, не са открити такива.   119 са заповеди за запечатване на обекти, сочи статистиката на данъчните. Най-честите нарушения са свързани с несъответствие на наличността в касата с отчетеното от фискалното устройство. На второ място се нарежда неиздаването на касови бележки.\r\nОткрити са и девет обекта, които изобщо нямали касов апарат и веднага са затворени от данъчните. 100 000 лева са сумите, които представляват неплатени задължения към бюджета.  288 къщи за гости и хотели по Южното Черноморие, също са били обект на проверка. От „Фискален контрол“ и НАП Бургас са извършили над 3 000 проверки. Те са отчели подобрена фискална дисциплина. Единични са случаите на големи данъчни нарушения, като работа без касов апарат. Директорът на „Фискален контрол“ Спас Шишков сподели, че \"проверките на НАП ще продължат и в разгара на летния сезон, подпомагани от колегите ни във Варна и Бургас. Работим заедно с други ведомства, за да гарантираме, че законът се спазва. Съотношението между проверки и нарушения показва по-добра данъчна дисциплина през този сезон, което беше и основната ни цел преди началото на кампанията\".        ", "date": "2019.08.15", "title": "По-малко нарушения отчитат от НАП при проверките по Черноморието"}
{"url": "https://www.actualno.com/curious/misteriozni-tajni-risunki-na-leonardo-da-vinchi-skriti-pod-izvestna-kartina-news_785454.html", "text": "      Тайни рисунки, направени от Леонардо да Винчи, са били скрити под една от най-популярните му картини. Мистериозните очертания на майстора на Ренесанса са намерени скрити под неговото произведение от 16 век „Мадоната на скалите“, съобщава Сън, цитирани от БГНЕС.      Те разкриват първоначални проекции на Леонардо за ангела и бебето Христос, със \"значителни разлики в това как изглеждат в готовата картина\", отбелязват експерти.   Националната галерия в Лондон - която подготвя „задълбочено изследване“ на работата на майстора на Ренесанса - предприела научни изследвания на картината „Мадоната на скалите“. Експертите прекарали месеци, използвайки техники за разгадаване на скритата композиция от 1508 година.\r\n\"И двете фигури са разположени по-нагоре на рисунката, докато ангелът гледа надолу към младенеца Христос в нещо като силна прегръдка\", се казва в изявление на Националната галерия.  „Защо Леонардо се е отказал от тази първа композиция, все още остава загадка“, твърдят експертите.\r\n\"Отпечатъци от ръце в резултат на потупване на грунда върху паното за създаване на равномерен слой с повече или по-малко еднаква дебелина също могат да се видят, вероятно дело на помощник - но може би дори на самия Леонардо.\"   Рисунките са направени от материал, съдържащ малко цинк, така че може да се видят на макрорентгенови флуоресцентни карти (MA-XRF) и с инфрачервено и хиперспектрално изображение.     ", "date": "2019.08.15", "title": "Мистериозни тайни рисунки на Леонардо да Винчи скрити под известна картина "}
{"url": "https://www.actualno.com/society/organizatorka-na-protesta-v-krushare-vlastta-ne-se-bori-s-chumata-a-s-horata-news_785433.html", "text": "      „Две седмици изравяхме мърша от всякакви долове и реки и обяснявахме на областния. Той искаше само да отворим пътя, ние му обяснявахме, че трябва да вземе спешни мерки. Истината е, че властта не се бори с чумата, а с хората.\" Това твърдение изказа Валентина Василева, която е председател на Единна народна партия и един от организаторите на протеста и блокадата в Крушаре.      Гражданското недоволство там е в продължение на над 15 дни, като след масирана намеса на полицията днес пътят Сливен – Ямбол беше отворен за движение.   В пресклуба на БТА в Сливен Василева разкри, че обаче може би ще продължат при Безмер, защото там има натовска военна база.\r\n\"При живите включвания през социалните мрежи ще разберете. Сутринта влезе полицията и ни изхвърли. Трябва ли на всеослушание да казваме къде ще сме и какво ще правим?. Има заповед на кмета на Община Сливен, че трябва да се спре протеста и да се махнем от тук, има уведомления на всички, но повечето от нас не разписаха тези разпореждания“, посочи тя.  Изказването идва на фона на това, че преди няколко дни тя съобщи, че протестиращите са открили множество незагробени животински отпадъци около селото. Тогава тя обвини за местната власт.\r\nОсвен това Василева уточни, че мотивите ѝ за участие в протеста са граждански, а не са обвързани с никакви политически партии. По думите ѝ, все пак от блокадата има резултат поне в две направления.“ След първото ни отворено писмо има заповед на министър Танева за спиране на дърводобива. Второто е, че областният управител разпореди претърсване и почистване на района, но \"за да се стигне дотам, две седмици трябваше да вадим мърша от всякакви възможни места, за да го докажем. Показахме и как управляващите си говорят с хората – диалогът се провежда през силите на реда\", коментира Василева.   Тя посочи още, че са подготвени материалите с мерките, които е предприела държавата и в резултат, на които ще се стигне до екокатастрофата и ще се постараят те да стигнат до Европарламента.    Исканията на протестиращите за спиране на избиването на здрави животни и за предприемането на адекватни мерки остават валидни.\r\nПрипомняме, че преди дни , което показа, че трупове на разчленени прасета, които са събрани в чували и захвърлени. Според многократни уверения на БАБХ и МЗХ единственият начин за борба с африканската чума при доказано огнище е евтаназия и загробване на всички животни.\r\nВасилева твърди, че твърди, че останките от прасетата са захвърлени в близост до вододайна зона.   Немската телевизия блокадата на пътя Сливен - Ямбол при с. Крушаре. Журналистите говориха с животновъдите и заснеха и \"мерките\" за превенция -  разхвърлените останки от \"превантивното\" клане във водите на реките и по планинските склонове. ", "date": "2019.08.15", "title": "Организаторка на протеста в Крушаре: Властта не се бори с чумата, а с хората"}
{"url": "https://www.actualno.com/starazagora/nad-95-ot-domashnite-praseta-v-starozagorsko-sa-zaklani-ot-sobstvenicite-news_785416.html", "text": "      40 села в общините Опан, Гълъбово, Чирпан и Братя Даскалови са проверени от 5 август до днес от служители на Областната дирекция по безопасност на храните (ОДБХ) в Стара Загора, съобщи на заседание на Областната епизоотичната комисия д-р Дамян Миков, шеф на дирекцията. Проверките са установили, че над 95 на от собствениците на прасета тип \"заден двор\" в областта са заклали животните си към днешна дата. Засега в Старозагорско няма егистрирани случаи на африканска чума по свинете (АЧС), предаде кореспондентът на .      „Разговаряме с хората навсякъде. Засега те ни помагат и ни съдействат. Нямаме драстични случаи на отказ да бъдат изпълнени предписанията“, каза д-р Миков и напомни, че проверките и в останалите общини на областта ще продължат в следващите дни.   На заседанието на епизоотичната комисия, председателствано от областния управител Гергана Микова, бяха проследени и мерките, които се прилагат по общини за доброволно клане на прасетата в задните дворове. На кметовете и на представителите на местната власт бяха разяснени и условията, при които собствениците на заклани прасета ще получат средства в размер на 300 лв., те са предвидени за предприемане на мерки за осигуряване на биологична безопасност на местата, в които са били отглеждани животните.  \r\nВ работата на комисията участваха и представители на РЗИ, Областната дирекция на МВР, Регионалната дирекция \"Пожарна безопасност и защита на населението\" и на други институции, ангажирани с превенцията на разпространението на болестта АЧС.   ", "date": "2019.08.15", "title": "Над 95% от домашните прасета в Старозагорско са заклани от собствениците"}
{"url": "https://www.actualno.com/varna/varna-chestva-svoja-praznik-news_785434.html", "text": "      На днешния ден (15-ти август), Свето Успение Богородично, морската ни столица празнува своя празник.      По традиция денят започна със Света литургия и благодарствен молебен, отслужени от митрополит Йоан в Катедралния храм „Успение Богородично“. Последва тържествено издигане на знамената на площад „Св. Св. Кирил и Методий“ и литийно шествие с чудотворната икона на Света Богородица, което бе водено от кмета на Варна Иван Портних. Сред официалните гости на празника бяха областният управител Стоян Пасев, председателят на ОбС Тодор Балабанов, народни пердсатвители, заместник-кметове, общински съветници, районни кметове, генералният консул на Руската федерация във Варна Владимир Климанов, почетни консули и стотици граждани, предаде кореспондентът на .   Председателят на Общинския съвет Тодор Балабанов поздрави всички варненци и празнуващи: \"Честит празник, Варна! Честито Успение Богородично! На днешния прекрасен празник да си пожелаем здраве и благоденствие за всички. Да има обич, сплотеност и хармония в домовете ни. Да се радва градът ни на повече деца и щастливи родители! Нека продължим да вярваме в бъдещето на Варна и с делата си да градим нейното добро име!  Честити да са и имениците! Бъдете здрави и закриляни!\"\r\nВижте програмата до края на празничния ден:  18:30 – 19:45 ч. - Сцена \"Раковина\" БОГДАН ТОМОВ ЗА ДЕЦАТА НА ВАРНА 18:30 ч. - Пристанище Варна – свободна зона Официално откриване и награждаване на победителите от трите гонки във Варненския залив 20:00 ч. - Летен театър ТЪРЖЕСТВЕН КОНЦЕРТ ПО СЛУЧАЙ ДЕНЯ НА ВАРНА Церемония по връчване на почетни звания и отличия Концерт с участието на Ансамбъл Варна, камерен ансамбъл Св. Йоан Кукузел – Ангелогласния, квартет Светоглас, Донко Марков и група Вакали 20:30 ч. - Пл. \"Независимост“ ПРАЗНИЧЕН КОНЦЕРТ КРАЙ ФОНТАНА С участието на: Оркестър и солисти на Държавна опера – Варна с диригент Кръстин Настев и Камерния ансамбъл Св. Йоан Кукузел – Ангелогласния 20:00 – 01:00 ч. - пристанище Варна – свободна зона ПРАЗНИЧЕН КОНЦЕРТ С участието на: Connection Crew, Христиан Ненов, Кирил Хаджиев – Тино, Атанас Кателиев, Славин Славчев и група Julian’s Laughter, Ицо Хазарта, 4Magic, Дамян Попов и Миа (водещи), Ева Пармакова, DJ Fabrizio Parisi, TITA и Claydee (Гърция) 23:00 ч. ЛАЗЕРНО ШОУ И ПРАЗНИЧНА ЗАРЯ ", "date": "2019.08.15", "title": "Варна чества своя празник"}
{"url": "https://www.actualno.com/sofia/fandykova-pochete-goljama-bogorodica-news_785435.html", "text": "      По случай големия Успение Богородично, столичната кметица Йорданка Фандъкова посети храма \"Света Богородица\" в квартал \"Подуене\". Там тя запали свещичка за здравето на всички, празнуващи днес (15 август).      Според преданието това е денят, в който Божията майка на 64-годишна възраст напуска земния живот и отива при сина си. Три дни преди смъртта архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Исус обаче не е пожелал да вземе и баща си, дърводелеца Йосиф.\r\nПоследното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. Три дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. Ставайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни.“ ", "date": "2019.08.15", "title": "Фандъкова почете Голяма Богородица"}
{"url": "https://www.actualno.com/politics/hakvaneto-na-nap-prez-pogleda-na-the-new-york-times-lipsa-na-vjara-v-kabineta-borisov-news_785409.html", "text": "      Много хора, включително служители на западни разузнавателни служби, се съмняват в официалната версия на българската прокуратура за случая с хакерската атака срещу НАП. Това пише в свой авторитетният американски вестник The New York Times, който е успял да вземе интервю от сочения за физически извършител на атаката Кристиян Бойков.      В разговор с часове преди да бъде арестуван, търговският директор на TAD Group Георги Янков каза, че е потърсен контакт с The New York Times заради вече публикуван материал по случая, в който Кристиян е представен неточно. А сега Бойков директно казва пред американската медия, че цялата история изглежда нереална.   \" Те ме заплашиха и ми казаха какво ще е бъдещето ми, ако не признаят \", коментира Янков и добавя, че е бил арестуван точно когато е говорил с The New York Times. \"Аз съм човек, отговарящ за продажбите, дори не съм запознат с техническите неща\", казва още Янков. Според него българските власти били ядосани, че говори с чужди медии и решили да предприемат действия, за да покажат, че не спят.\r\nМедията не пропуска да каже, че новината гръмна точно когато се финализираше сделката за F-16, като вестникът я описва като най-голямата военна сделка на България след падането на комунистическия режим. И напомня, че ведната след като новината стана факт, вътрешният министър Младен Маринов не изключи версията Русия да има пръст в случилото се.  Освен това, американската медия пише, че \"няколко американски официални лица, които се занимават тясно с Русия\", са казали, че хакерската атака носи почерка на ГРУ. Досега обаче американските разузнавателни служби не са определили категорично кой е авторът на атаката, добавя The New York Times.\r\n\"България е \"ентусиазиран\" член на НАТО, но има слаба киберзащита – може би най-лошата в Алианса. Всяка отбранителна линия е толкова силна, колкото силное е най-слабото ѝ място\", казва многозначително адмирал Джеймс Ставридис, който е цитиран в материала. В самата статия се набляга, че всъщност пробивът е станал много лесно - \"през един от основните инструменти, ползвани от хакери – SQL Injection\". \"Това е една от най-често срещаните хакерски атаки и такава, срещу която можеш да се защитиш най-лесно\", продължава американският вестник и цитира бивш съветник по киберсигурност на българското правителство – за периода 2015 – 2016 година, на име Божидар Божанов, който осмива , че хакерската атака е дело на \"вълшебник\". \"Това може да бъде направено от всяко дете\", казва Божанов. Той не вярва в руската версия за случилото се, но предупреждава, че при сегашната ситуация, щом дори дете може да се справи с киберзащитите ни, тогава руските хакери наистина могат да направят чудеса.   Служители в Държавния департамент изразяват загриженост от пробива и казват, че независимо кой е хакерът, този пробив е много сериозно предупреждение за българското правителство в момент, в който Вашингтон търси начин да се противопостави на руското кибервлияние! А The New York Times пише и, че НАП си е признала, че не е направила дори елементарни тестове за защита срещу SQL Injection . А говорителят на НАП Росен Бъчваров коментира, че Приходната агенция получава на ден по 5000 телефонни обаждания на ден от гневни хора.    В статията е подчертана и гледната точка, че България е „троянски кон“ на Русия в ЕС. Цитиран е директорът на Центъра за изследване на демокрацията д-р Огнян Шентов, който коментира, че България винаги е била между Русия и Вишеградската четворка. Освен това Шентов посочва, че най-големият лост за въздействие на Русия върху България е енергетиката – както газовите доставки, така и ядрената енергетика. И напомня, че първото правителство на Бойко Борисов падна, след като тръгнаха протести срещу цената на тока, както и че след като Борисов се върна на власт, в сила остана мораториума за проучване и добив на шистов газ в Добруджа. ", "date": "2019.08.15", "title": "Хакването на НАП през погледа на The New York Times - липса на вяра в кабинета \"Борисов\""}
{"url": "https://www.actualno.com/europe/nepal-zatjaga-pravilata-za-izkachvane-na-everest-poradi-uvelichenija-broj-jertvi-news_785420.html", "text": "      Властите на Непал планират да затегнат правилата за покорителите на връх Еверест поради високата смъртност сред алпинистите през последния сезон, съобщава Хималаян Таймс, цитирани от БГНЕС.      Връх Еверест е разположен в Хималаите и е най-високият връх на Земята. Височината му е 8 848 метра надморска височина. Според официални данни, от началото на алпинисткия сезон тази година по време на опитите за покоряване на върха са загинали 21 души.   Комисия от служители, експерти и агенции за планински туризъм представи днес доклад на министъра на културата, туризма и гражданската авиация на Непал, който препоръчва правителството да затегне правилата за безопасност в планинския туризъм. Както бе отбелязано, една от основните препоръки е да се установи политика - един катерач - един връх - един сезон.\r\nСпоред доклада на комисията завоевателите на Еверест и други планински върхове над 8 хиляди метра трябва да бъдат обучени да изкачват големи височини. Според новите правила се предполага, че разрешителни за изкачване на Еверест ще се издават само на тези, които са покорили връх в Непал не по-малък от 6 500 метра.  \"Алпинистите трябва да имат знания, опит и обучение в катеренето. Алпинистите трябва да предоставят съответните документи на Министерството на туризма, преди да получат разрешение за изкачване на планината\", цитира изданието доклада на комисията.\r\nОсвен това, ако правилата бъдат одобрени, алпинистите ще трябва да предоставят на властите сертификат за здравословно си състояние и физическата си годност и само граждани на Непал могат да бъдат техните водачи. Експедиционните компании трябва да разполагат с квалифициран спасителен екип и лекар с познания в планинския туризъм.   Министърът на туризма на Непал Йогеш Бхатараи заяви, че министерството ще приеме препоръките на комисията. Според него въз основа на доклада ще бъдат променени съответните законодателни актове и правила в областта на планинския туризъм.    Непал е дом на осемте най-високи върхове в света, а алпинистите са основният източник на заетост и доходи за страната. ", "date": "2019.08.15", "title": "Непал затяга правилата за изкачване на Еверест поради увеличения брой жертви "}
{"url": "https://www.actualno.com/ruse/bydeshta-anaerobna-instalacija-shte-prerabotva-biorazgradimi-otpadyci-v-ruse-news_785437.html", "text": "      Днес в Заседателна зала на Община Русе медиите бяха информирани за проект „Проектиране и изграждане на анаеробна инсталация за разделно събрани биоразградими отпадъци на територията на РСУО – Русе“, финансиран от Оперативна програма „Околна среда“ 2014-2020 г., предаде кореспондентът на .      Целите, дейностите и очакваните резултати от реализирането на проекта бяха представени от заместник-кмета по европейско развитие д-р Страхил Карапчански и ръководителя на проекта инж. Никола Кибритев и техния екип.   Община Русе изпълнява проекта в партньорство с общините Иваново, Ветово, Сливо поле и Тутракан, с които са членове на Регионално сдружение за управление на отпадъци – Русе (РСУО-Русе). Основната му цел е изграждане и въвеждане в експлоатация на анаеробна инсталация на територията на РСУО – Русе, както и осигуряване на разделното събиране на биоразградими отпадъци от общините членове на РСУО – Русе. В нея биоразградимите отпадъци ще се изгарят, а като краен продукт ще се получава биогаз (метан), от който чрез комбиниран способ ще се произвеждат електроенергия и топлоенергия, както и компост, годен за стопански нужди. \r\nЩе се осигури допълнителен капацитет за рециклиране чрез анаеробно третиране на разделно събрани биоразградими отпадъци, което ще доведе до намаляване количеството депонирани отпадъци и увеличаване на количествата рециклирани/оползотворени биоразградими отпадъци. Ще бъде доставено оборудване за разделно събиране на биоразградимите отпадъци като контейнери и съдове за разделно събиране и мобилно оборудване както за всичките общини, така и за работата на самата инсталация.  Към момента подобна инсталация в България функционира единствено в София. Освен в Русе, в ход са процедурите за изграждането на такива съоръжения в Бургас и в Благоевград.\r\nПрогнозният резултат от изпълнението на мерките и дейностите е осигуряването на допълнителен капацитет за рециклиране на отпадъци от 17 845 т/год. и намаляване на количеството на депонираните битови отпадъци, в т.ч на биоразградимите към 2023 г., с 52 %.   Проектът е на стойност 34 841 674,21 лв. и е с продължителност 4 години и 2 месеца. Финансиращ орган е Оперативна програма „Околна среда“ 2014-2020 г., по процедура „Проектиране и изграждане на анаеробни инсталации за разделно събрани биоразградими отпадъци, Приоритетна ос 2 „Отпадъци“, съфинансирана от ЕС чрез Европейските структурни и инвестиционни  фондове.     ", "date": "2019.08.15", "title": "Бъдеща анаеробна инсталация ще преработва биоразградими отпадъци в Русе"}
{"url": "https://www.actualno.com/analysis/lavrov-sasht-iska-da-razrushi-globalnata-sistema-za-kontrol-na-oryjijata-news_785466.html", "text": "      САЩ се опитва да разруши глобалната система за контрол на оръжията, за да може да прави каквото си иска без ограниченията на никакви споразумения. За това предупреди министърът на външните работи на Русия Сергей Лавров.      Вече може да се твърди със сигурност, че Съединените щати се стремят към колапс на цялата система за контрол на оръжията, която гарантира международната стратегическа стабилност, каза още той по време на форум в град Солнечногорск.   Лавров напомни, че Вашингтон вече се оттегли от Договора за антибалистични ракети, както и от Договора за елиминиране на ракетите с малък и среден обсег и според руския министър се готви да се откаже и от Договора за ограничаване на стратегическите оръжия и този за пълната забрана на ядрените опити.\r\nЕдинствената цел на тези отрицателни и неблаготворни мерки е да се гарантира, че САЩ ще има свобода на действие за разрешаване на проблемите на военната си политика, без да е ограничена от никакъв международен ангажимент, категоричен бе Лавров.   ", "date": "2019.08.15", "title": "Лавров: САЩ иска да разруши глобалната система за контрол на оръжията"}
{"url": "https://www.actualno.com/business/vnedrjavat-umna-sistema-na-magistrala-trakija-s-87-mln-lv-news_785325.html", "text": "      Българо-румънско обединение е избрано да разработи и внедри интелигентна транспортна система на АМ „Тракия“. Офертата на „ИТС Тракия“ е за 8,7 млн. лв. с ДДС. Обединението е между  българската „Сиском Инженеринг“ ЕАД и румънската „Алтимате С.А.“.      Румънската компания е част от UTI Group, предоставящ на клиентите си бизнес информация. Портфолиото им включва интелигентни решения за автоматизация на бизнес процеси. „Сиском\" предлагат интелигентни инфраструктурни решения за градска среда.   Двeте фирми са били участниците в обявената от Агенция „Пътна инфраструктура“ процедура. Вторият кандидат е със сходно название „Тракия ИТС“, но участниците са „Контракс“ АД, „Кейбъл Ком“ ООД и „ЕТК“ ООД. До финалната права стига само конкурентът им „ИТС Тракия“, тъй като обединението „Тракия ИТС“ е отстранено преди отварянето на ценовите оферти.\r\nЗаданието в поръчката е да бъде проектирана, разработена и въведена в експлоатация интелигентна транспортна система в обхвата на , съдържаща различни хардуерни компоненти и централизиран софтуер за мониторинг, контрол и управление на трафика.  Освен че трябва да се модернизира тунел „Траянови врата“, в него трябва да се внедри система за автоматична идентификация на инциденти с управление на трафика. Трябва да се монтират електронни информационни табели (Variable message signs VMS) в различни участъци от с възможност за отдалечен контрол в реално време.\r\nПредвидено е още да се монтират сензори за претегляне на МПС в движение, камери за измерване на средна скорост и мониторинг на трафика с цялото прилежащо оборудване в определени участъци.   Процедурата за възлагане е стартирана през декември 2017 г., но неколкократно блокирана от жалби.  Финансирането на проекта е осигурено от ОП „Транспорт и транспортна инфраструктура“.    Отстраненият участник обжалва решението на комисията към АПИ за избор на изпълнител, сочи справка в Комисията за защита на конкуренцията. Статусът на жалбата му от 12-ти август е \"иницииран процес\". ", "date": "2019.08.15", "title": "Внедряват умна система на магистрала \"Тракия\" с 8,7 млн. лв."}
{"url": "https://www.actualno.com/starazagora/praznik-i-za-decata-lisheni-ot-roditelski-griji-v-stara-zagora-snimki-news_785438.html", "text": "      Имениците от Центровете за настаняване от семеен тип и домовете „Българка“, „Теофано Попова“ и „Мария Терезия“ получиха поздравления за днешния празник от кмета на община Стара Загора Живко Тодоров. На Голяма Богородица имен ден празнуват осем от възпитаниците на домовете, предаде кореспондентът на .       Пожелания за здраве и късмет към Мария от центъра в старозагорския квартал „Зора\" отправиха председателят на общинския съвет Таньо Брайков и председателят на Постоянната комисия по спорт и младежки дейности Николай Диков.   Гостите бяха посрещнати с пита и мед от именичката и директора на услугата Нели Баджакова. Почти 12-годишната Мария, която играе в баскетболен клуб „Берое“, благодари за изненадата и продължи празника си с другите тринадесет деца от къщичката. Преди това Таньо Брайков и Николай Диков участваха в приготвянето и раздаването на курбана за здраве за Успение Богородично в социалната кухня към храм „Св. Паисий Хилендарски“. От обредното ястие, приготвено по инициатива на членовете на Ротари клуб „Берое“ и осветено от отец Йордан Карагеоргиев, беше раздадено и на миряните на черквата „Св. Въведение Богородично“.     За добрите дела в името на старозагорци на инициаторите и за подкрепата на кмета Живко Тодоров благодари отец Йордан, който обяви, че \"с помощ от всички, които днес сте тук, както и на всички енориаши, ще успеем да реализираме и друга идея - изграждане на още един храм в кв. „Зора“. Стана ясно и че се работи за осъществяванета на още една благотворителна инициатива - да се създаде ново място за подслон на нуждаещи се, което се намира близо до храм „Св. Въведение Богородично“. Гости на празника в \"Зора\" бяха и заместник областните управители Димитър Драчев и Красимир Червилов и десетки граждани. ", "date": "2019.08.15", "title": "Празник и за децата, лишени от родителски грижи, в Стара Загора (СНИМКИ)"}
{"url": "https://www.actualno.com/actualno/za-nishto-i-nikakva-terasa-nakazaha-plamen-s-izgnanie-vyv-valensija-news_785361.html", "text": "      В ранните седмици на изглеждаше, че се очертава закономерен погром, при който ни се струваше справедливо различни важни фигури да се разделят или с поста си, или с апартамента си, поне това. Прогонването на Цветанов от политическия живот сякаш даде някакъв знак, че все пак има някакъв минимум не, но незначително-присъстващ морал. Половин година по-късно обаче стана немислимото - Пламен Георгиев, който оглавяваше КПКОМПИ и се оказа с недекларирана тераса-обща част, направена за сауна и други благини, бе понижен по следния начин - пратиха го като във Валенсия. Цялото помпозно и готино заглавие на титлата, връчена вчера от Министерски съвети, гласи: Георгиев става \"генерален консул на Република България във Валенсия, Кралство Испания, с консулски окръг, обхващащ автономните области Валенсия, Мурсия, Кастиля ла Манча и Балеарските острови\".      Жестоко наказание, наистина. Няма недекларирана тераса, няма ненаказано добро.\r\nА сега да видим как би могла да протече бъдещата работа на бившия шеф на една от най-важните комисии и бъдещ консул на един от най-сладките региони в света.\r\nПърво, консулството би могло да бъдеш разширено. На сградата сякаш не ѝ достига нещо. Без да съм я виждал съм убеден например, че има твърде, твърде малко тераси - примерно четири. Шест нови тераси биха могли обаче дадат възможност за гледки под всякакви ъгли, всякакви хоризонти. Консулската работа е такава, че изисква разнообразие за окото, за да може то да си почива от гледка на гледка в едно пренапрегнато, сложно всекидневие.  И макар сега да е лято, а зимата във Валенсия да е твърде мека, все пак, когато един човек е свикнал с домашна сауна, бива ли да го лишим от тази възможност?\r\nЕто защо едно преустрояване на консулството изглежда твърде необходимо. В това отношение, тъй като Георгиев е понижен и прогонен, може би трябва да се измислят облекчаващи живота му процедури. Към сауната може да се добави парна баня, флотация в капсула, солна баня: тези трите задължително. Само така би могло човек да компенсира стреса от дългата си и плодотворна, както се убедихме, работа на борец срещу корупцията, останал незамесен в нея.\r\nБалеарските острови включват, разбира се, Палма де Майорка, да ви подсетим. Ужасно място просто. Там, отдавна е известно, се събират винаги провинени правителствени изгнаници, осъдени да прекарват дните си сред скучен пейзаж и зловещо студено време, за да изкупят вината си. Обикновено ги оставят без нищо и им дават само някой прокъсан тефтер, в който да водят отчаяните си записки. Но нека бъде там и нека страда. На никого не пожелаваме да отиде в Палма де Майорка и нека това държавно отмъщение стои за поука на всички, които наивно си мислят, че корупцията в тази страна никога не се наказва.     Автор:   ", "date": "2019.08.15", "title": "За нищо и никаква тераса наказаха Пламен с изгнание във Валенсия"}
{"url": "https://www.actualno.com/america/amerikanskite-menidjyri-pecheljat-278-pyti-poveche-ot-slujitelite-si-news_785350.html", "text": "      Най-добрите мениджъри в големите американски компании получават 278 пъти повече от служителите в компаниите и разликата продължава да се увеличава, показва проучване, цитирано от „Сабах“, предаде БГНЕС.      Средното заплащане на изпълнителните директори в 350-те най-големи американски фирми през 2018 г. е било 17,2 милиона долара годишно, включително опции за акции, които обикновено представляват 2/3 от пакетите им за заплащане, показва проучване на Института за икономическа политика.   Разликата между изпълнителния директор и работниците се е увеличила 58 към 1 през 1989 г. и 20 към 1 през 1965 г., според EPI, независим мозъчен тръст, фокусиращ се върху въпросите, пред които са изправени работниците с ниски и средни доходи.\r\nОт 1978 до 2018 г. компенсацията на изпълнителния директор се е увеличила с над 1 000 процента - с все по-богати обезщетения в акции - докато заплащането на работниците е нараснало с малко под 12%.  „Тази ескалация на компенсацията на изпълнителния директор допринася за разширяването на разликата между много високите доходи и най-ниските с 90%“, се казва в проучването.\r\n\"Икономиката няма да пострада, ако на мениджърите се плаща по-малко (или повече се облагат с данъци), твърди още проучването\"   В него се казва още, че инфлацията на заплащането „не отразява нарастваща стойност на уменията, а по-скоро използването от мениджърите на властта им да определят собствените си заплати. „И тази растяща сила в горните слоеве води до растеж на неравенството в нашата страна“, заключава проучването.     ", "date": "2019.08.15", "title": "Американските мениджъри печелят 278 пъти повече от служителите си "}
{"url": "https://www.actualno.com/football/uefa-oficialno-objavi-trimata-kandidati-za-igrach-na-godinata-news_785472.html", "text": "      УЕФА обяви тримата претенденти, които ще се борят за Играч на сезон 2018/19.      От Европейската футболна централа обявиха и играчите, които допълват първата десетка, като те са Алисон Бекер, Садио Мане, Мохамед Салах, Еден Азар, Матайс де Лихт, Френки де Йонг и Рахийм Стърлинг.   Две от номинациите очакване са двамата големи -Лионел Меси и Кристиано Роналдо.\r\nПрез миналия сезон звездата на Барселона Лео Меси стана голмайстор на Шампионска лига и спечели Златната обувка за най-много голове в Европа, а каталунците станаха шампиони на Испания.  Роналдо от своя страна стана шампион на Италия с Ювентус и спечели с Португалия първото издание на новия турнир на УЕФА Лига на нациите, ставайки голмайстор на финалите на надпреварата.\r\nКой е третият номиниран за наградата, както и номинациите в категориите по постове, . ", "date": "2019.08.15", "title": "УЕФА официално обяви тримата кандидати за Играч на годината"}
{"url": "https://www.actualno.com/europe/samoubilijat-se-vokal-na-prodidji-e-imal-dylgove-za-milioni-news_785339.html", "text": "      Вокалистът на „Продиджи“ Кийт Флинт, к през март, е натрупал дълг от 7,3 милиона британски лири заради данъчни удръжки и различни заеми, съобщи Сън, цитиран от БГНЕС.      Според британската преса към момента на смъртта му състоянието на Флинт е било 11,6 млн. паунда, което е намалено до 4,3 милиона британски лири след изплащане на всички задължения на певеца. Сред тях е дългът към веригата кръчми „De Bohun Inns Limited“. Тази сума се оценява на не по-малко от 0,5 милиона паунда.   Няколко дни преди смъртта си музикантът пусна в продажба имение в Дънмоу, разположено в градство Есекс. Този имот се оценява от експерти на 1,5 милиона паунда.\r\nКийт Флинт беше намерен мъртъв на 4 март. Тялото на музиканта беше открито в къщата му в Дънмоу. Причината за самоубийството, според феновете на певеца, е била депресия поради развода със съпругата му Маюми Кай (с псевдоним - DJ Gedo Super Mega Bitch). Експертите откриха кодеин, кокаин и алкохол в кръвта на изпълнителя.   ", "date": "2019.08.15", "title": "Самоубилият се вокал на „Продиджи“ е имал дългове за милиони "}
{"url": "https://www.actualno.com/burgas/burgaski-uchenici-se-zavyrnaha-s-medali-ot-mejdunarodni-systezanija-i-olimpiadi-news_785427.html", "text": "      Математици от ППМГ \"Акад. Никола Обрешков\" в Бургас спечелиха отличия от международни състезания, предаде кореспондентът на .      Един от тях е Кристиан Минчев от 11-ти клас. Той се завърна със сребърен медал от Международната олимпиада във Великобритания. Престижното състезание се проведе през месец юли. Българският национален отбор е на 19 място, като в надпреварата са участвали представители на 112 държави.\r\nДруг носител на сребърен медал е Виктор Балтин. Той участва в Международната олимпиада по математическа и лингвистика, която се състоя в Южна Корея в началото на месец август. 350 участници от 36 държави се състезаваха за медалите. Според Виктор, освен че изучава измеренията на информацията, лингвистиката е особено важна наука за развитието на изкуствения интелект.   Сред носителите на медали и отличия от Международната олимпиада по география в Хонг Конг, Стефан Иванов и Любомир Шойлев, които донесоха сребърни медали от Международната олимпиада по астрономия и астрофизика в Унгария.  На срещата с талантливите бургаски деца Кметът Димитър Николов каза: \"Гордеем се с вашите успехи. Те са доказателство, че бургаската образователна школа е на много високо ниво. Вашите постижения и подготовката, която са ви дали учителите, дават самочувствие на всички останали деца и издигат престижа на нашите училища\".\r\nНа срещата присъстваха и преподаватели, които са допринесли за успехите на учениците и за тяхното израстване като личности.     ", "date": "2019.08.15", "title": "Бургаски ученици се завърнаха с медали от международни състезания и олимпиади"}
{"url": "https://www.actualno.com/europe/norvegija-otchete-radioaktiven-jod-po-granicata-s-rusija-news_785473.html", "text": "      Норвежкият орган за ядрена безопасност отчете малки количества радиоактивен йод, открити във въздуха в Северна Норвегия по време на тест на ракетен двигател в Русия. Това предаде Reuters, цитирана от агенция \"Фокус\".      Руската държавна ядрена агенция \"Росатом\" заяви в събота, че петимата загинали при взрива са били нейни служители, а при аварията са били използвани \"изотопни източници на енергия\", като не се уточняват повече подробности.   Норвежката служба за радиационна и ядрена безопасност заяви, че е открила радиоактивния йод в своята въздушна филтърна станция в Сванховд, която е до руската граница. Пробите са събрани в периода 9-12 август, докато инцидентът в района на Архангелск в Северна Русия е станал на 8 август.\r\n„В момента не е възможно да се определи дали последното откриване на йод е свързано с произшествието в Архангелск миналата седмица. Службата продължава да извършва по-често вземане на проби и анализ“, се казва в изявлението.  Подобни радиационни измервания не са необичайни в Норвегия, тъй като нейните станции за наблюдение откриват радиоактивен йод около шест до осем пъти годишно, а източникът обикновено е неизвестен.\r\nРуската държавна метеорологична служба заяви във вторник, че нивата на радиация в град Северодвинск са били увеличени до 16 пъти миналия четвъртък, докато медици, които лекуваха пострадалите при инцидента, бяха изпратени в Москва за медицински преглед.        ", "date": "2019.08.15", "title": "Норвегия отчете радиоактивен йод по границата с Русия "}
{"url": "https://www.actualno.com/sofia/skysan-kabel-ostavi-bez-tok-drujba-gorubljane-i-german-news_785343.html", "text": "      При несъгласувани ремонтни работи в двора на ВИК София е скъсан кабел на ЧЕЗ Разпределение. Заради това без ток останаха клиенти на компанията в два големи столични квартала и едно село, съобщават от ЕРП-то.      Без ток са клиенти на ЧЕЗ в \"Дружба\", \"Горубляне\", както и в село Герман.   От ЧЕЗ Разпределение съобщават, че незабавно са изпратили аварийни екипи за отстраняване на повредата. Електрозахранването ще се възстанови по най-бързия възможен начин, обещават от компанията и призовават за спазване на изискванията на дружеството при извършване на строителни дейности с цел осигуряване на спокойствието на гражданите.\r\nТова е поредният случай с такъв проблем.   Заглавна снимка:   ", "date": "2019.08.15", "title": "Скъсан кабел остави без ток Дружба, Горубляне и Герман "}
{"url": "https://www.actualno.com/sofia/s-arhitekt-ignatov-demokratichna-bylgarija-shte-rekonstruira-sofija-iska-i-cjalostna-promjana-news_785375.html", "text": "      \"Демократична България\" издигна архитект Борислав Игнатов за кандидат за кмет на София. Очаква се водач на листата за Столичния общински съвет да е съдия Методи Лалов, чиято оставка от съдебната система трябва да бъде гласувана в четвъртък.      На въпрос на дали от партията са обмисляли да подкрепят , лидерът на \"Да. България\" Христо Иванов заяви, че са водени преговори, но до консенсус не се е стигнало. Като основна причина той изтъкна, нежеланието за политическа обвързаност на Бонев и цялостно на организацията \"Спаси София\" .   \"Симпатични са ни младите хора от \"Спаси София\" и направихме всичко възможно от наша гледна точка да не се явяваме отделно. Бяха проведени 8 срещи през последните 6 месеца. С изключение на една, всички те бяха по наша инициатива.\r\nТърсихме възможност да сложим на масата всички аргументи, дори на коалиционното договаряне ако щете,  Предложихме излъчване на техни представители в нашата листа - за общински съветници, за районни кметове. Предложихме на господин Бонев, ако той желае да се включи в надпреварата за наш кандидат, но той отказа с аргумента, че не иска да има нищо общо с партии. Това е причината, поради която пътищата ни се разделиха. Ние се явяваме на тези избори, като политическа формация. Смятаме, че дължим на своите избиратели ясна политическа идентификация. Ние се намираме на 18 месеца от редовните парламентарни избори. Искам да припомня, че думите политика и полис имат един и същи корен и надпреварата за столичния град да бъде просто състезание по красиви обещания.  Нашата ръка за взаимодействие е подадена, но ние сме политическа формация и се явяваме като такава. \"Спаси София\" не са наши опоненти, но е техен избор да бъдат наши конкуренти. Ние излъчваме кандидат, който не просто има визия и идеи, а и професионален опит и характер. Освен това има подготвен екип и това е по-добрият вариант за тези, които търсят цялостна промяна\", обобщи Иванов.\r\nСпоред наша информация, преди да се стигне до съгласи в обединението, кандидатурата на арх. Игнатов за кмет е била отстоявана от ДСБ, а Методи Лалов е бил фаворитът на \"Да, България\".\r\nАрх. Игнатов стана популярен през последните месеци с идеите си за трансформиране на Паметника на Съветската армия в София. Преди два месеца той предложи около паметника да бъде изградена зелена могила, за да не се вижда отвън.       Борислав Игнатов е роден през 1972 година във Варна. От 3 години е председател на Камарата на архитектите в България. Той е завършил е Университета по архитектура, строителство и геодезия (УАСГ) в София, след което е специализирал в Колумбийския университет в Ню Йорк. Според официалната му автобиография е работил като архитект в Ню Йорк, Сиатъл и Хонконг. В САЩ е проектирал болници, университети и жилищни сгради.\r\nПо време на представянето Борислав Игнатов обясни, че в София има три типа хора - гости на столицата, такива, които имат избирателни права и гласуват, както и такива, които могат да гласуват, но не желаят, защото са отвратени.\r\nСпоред него най-голямата лъжа е, че добрите практики не могат да бъдат прилагани в България тъй като \"не сме германци, а българи\".\r\nСъпредседателят на \"Демократична България\" Христо Иванов коментира още, че коалицията има шансове да стигне балотаж с кандидатурата на Игнатов, който е \"единствената алтернатива на Йорданка Фандъкова, която вече управлява 10 г., и на Мая Манолова, която няма как да се дистанцира от БСП\".\r\nСпоред другия съпредседател на \"Демократична България\", Атанас Атанасов, европейските избори са показали, че в София тя е трета сила с 16%.      Представянето на кандидата за кмет бе на Езерото с лилиите в Борисовата градина. ", "date": "2019.08.15", "title": "С архитект Игнатов \"Демократична България\" ще реконструира София, иска и цялостна промяна"}
{"url": "https://www.actualno.com/europe/dva-samoleta-kacnaha-avarijno-vyv-varshava-news_785376.html", "text": "      Два самолета кацнаха аварийно на летище „Шопен” във Варшава, съобщава РИА Новости, цитирана от БГНЕС.      Първият инцидент се е случил с товарен самолет MD-11. Докато рулирал след кацането, единият от двигателите се е запалил. Незабавно е задействана противопожарната служба на летището и огънят е изгасен бързо. Никой не е пострадал, уточняват от летищната администрация. Заради пожара излитането на самолети се е забавило с около 30 минути.   Сутринта е кацнал аварийно пътнически самолет „Embraer” на полския авиопревозвач LOT. След излитането в пилотската кабина се е появил пушек и екипажът е върнал обратно самолета на летището. На борда са пътували 96 пътници. Никой не е  пострадал. ", "date": "2019.08.15", "title": "Два самолета кацнаха аварийно във Варшава "}
{"url": "https://www.actualno.com/analysis/spira-li-oligarhichen-interes-turski-potok-v-bylgarija-news_785395.html", "text": "      Във времена на глобални предизвикателства – от глобалното затопляне до икономическа и политическа несигурност, Югоизточна Европа е изправена пред още една сериозна опасност. Става въпрос за заплахата за енергийната ѝ сигурност, което може да доведе до сериозно международно напрежение и драматични последствия за Европа, пише в свой анализ изданието Free West Media.   Един от ключовите двигатели на тази заплаха е политическата и икономическата криза в Украйна. Държава, тормозена от ендемична корупция, политически разделения и войната в Донбас, е в процес на формиране на ново правителство след миналите през юли парламентарни избори.\r\nУкрайна е от ключово значение за енергийния коридор от Русия до Европа. Неспособността ѝ да се справи с вътрешните си проблеми и да гарантира ролята си на транзитна държава, както и несигурното бъдеще на отношенията на украинските олигарси с \"Газпром\" са реална заплаха за идващата зима. А болестта на украинската корупция и олигархичните интереси над обществените изглежда се разпространява и към други държави в Европа – например България.\r\nПричината България да стане жертва на олигархичен интерес е, че през българска територия трябва да мине маршрутът на \"Турски поток\". Това трябва да е един от основните инструменти за снабдяване на газ с Югоизточна Европа, като газопроводът ще захранва Сърбия, Унгария, Хърватия и други държави в региона – ефикасен маршрут за газов транзит и за намаляване на зависимостта от транзита през Украйна.\r\nНо реализиацията на \"Турски поток\" най-вероятно няма да види бял свят до 2021 – 2022 година. Причината – . А историята, която е основа на спора, е доста странна.\r\nСаудитският консорциум \"Аркад\" спечели обявен публичен търг за строежа на българската отсечка на \"Турски поток\". Това беше доста изненадващо за другия силен кандидат в търга - \"Газово развитие и разширение на България\" (ГРРБ). Но поръчителят – българската държавна компания \"Булгартрансгаз\" и \"Аркад\" не успяха да подпишат договор – официално защото саудитският консорциум не представи необходимите документи, въпреки няколкото отлагания на срокове, осигурени от \"Булгартрансгаз\", гласи гледната точка на  Free West Media.\r\nМеждувременно консорциумът ГРРБ обяви, че е готов да направи отстъпка от 31,1% в цената, която първоначално предложи, за да конкурира цената на \"Аркад\". Затова решението си и даде поръчката на ГРРБ. \"Аркад\" веднага обжалва решението, като , че то е незаконно, защото не покрива законовите изисквания, които са необходими, за да бъде променен резултатът от търга. Само че пред Върховния административен съд (ВАС).\r\nКато резултат изграждането на българската част от \"Турски поток\" е спряно, защото не беше уважена молба за предварително изпълнение. Това значи, че през \"Турски поток\" ще може да тече газ само до Гърция, Северна Македония и Румъния през съществуващата вече газопреносна мрежа в България. А Сърбия, Унгария, Босна и Херцеговина и Хърватия остават силно зависими от украинския маршрут на руския газ.\r\nЛипсата на прозрачност накара мнозина да се чудят какво стана в един чист и прозрачен проект, който трябваше да им доставя газ. А по-големият въпрос е дали ЕС наистина е посветен на целта да диверсифицира енергийните си маршрути, за да намали зависимостта им от нестабилни политически фактори. ", "date": "2019.08.15", "title": "Спира ли олигархичен интерес \"Турски поток\" в България?"}
{"url": "https://www.actualno.com/curious/dneven-horoskop-za-16-avgust-news_785479.html", "text": "       Овен       Това е ден, в който звездите ще ви се усмихнат. Очакват ви много приятни моменти от страна на половинката ви. Телец Този петък е чудесен ден, в който да се погрижите за себе си и да се поглезите с басейн или друго приятно занимание.   Близнаци През този ден бъдете сигурни, че околните ще ви разбират добре. Не е нужно да повтаряте едно и също - рискувате да досадите. Рак     През този ден не забравяйте свое обещание. Много е важно да сте в крак със случващото се. Положението не е толкова трудно, колкото изглежда. Лъв Днес ще може да си отдъхнете от трудно преживяване. Наследете се на спокойствието и тишината не безгрижния ден. Дева Този петък не оставайте длъжници. Каквото и да ви коства се разплатете с онези, на които дължите нещо, било то материално или не.   Везни Този петък заложете на новото. Подарете си приключение, което ще ви накара да се чувствате свободни и надскочили себе си.    Скорпион Днес не очаквайте подкрепа от вън. Някой може да не изпълни обещанието си. Ще трябва да се справите сами. Стрелец Днес е много вероятно да срещнете познат, с когото не сте се виждали отдавна. Очаква и приятна среща, изпълнена с много емоции. Козирог    Днес не възпрепятствайте околните да ви помогнат. Така ще свършите важната работа много по-рано и ще имате време за по-ранна почивка. Водолей Днес не си правете илюзиите, че може да не изпълните ваше задължение. Отметнете задачите преди обяд, за да ви е свободен следобедът. Риби Днес рискувате да направите грешка от прекалено натоварване. Не обвинявайте. Ако сметнете, че не е нужно и да се извинявате - не го правете. ", "date": "2019.08.15", "title": "Дневен хороскоп за 16 август"}
{"url": "https://www.actualno.com/curious/ujasyt-da-si-pod-naem-v-sofija-news_785400.html", "text": "      Лятото е сезонът на преместванията. Десетки квартири се освобождават и тези, които са прекалено разорени от високите сметки през зимата, започват своя поход за преместване в друга квартира с мечтата за по-евтин живот. Живот, който се оказва илюзия, когато се изправиш пред провансалските софийски квартири.      Затова и аз реших да измина пътя към нова квартира с надеждата, че този път ще бъде различно.    Отварям два сайта за имоти под наем и видимо учуден гледам цените. Двустаен апартамент в приличен квартал: 300евро. Едностаен апартамент в мега як квартал: 500евро. Стая в топ център: 600евро. Ужасен гася компютъра и се моля да изгори, за да имам оправдание, че да не го ползвам повече. Отказвам се от този план и започвам да звъня на различни обяви.   В понеделник никой не ми е вдигнал. Телефоните или са изключени, или дават заето или просто безкраен сигнал свободно. Във вторник обаче, още от 8.00 сутринта телефонът ми се превръща в гореща линия и започва порой от позвъняване на непознати номера. Всяка брокерка в радиус 30 километра е разбрала, че си търся квартира и започва да ме разпитва: кой съм, от къде съм, работя ли, защо работя точно това, какво търся, защо го търся, от кога и за кога го търся, търся ли го наистина, колко пари имам, на кой колко дължа, имам ли куче, котка, папагал и неуспешни връзки , и всякакви други подобни въпроси. Накрая си записвам на лист всичките отговори и като папагал ги повтарям на всяка следваща брокерка.        Брoкерките не звънят. Всички брокерки са открили уникалният апартамент за мен. Да, наистина е със сто евро по-скъп, в доста по-лош квартал, няма тераса и е на партер, но все пак е идеален. Ядосват, се че недоволствам, защото още 43 двойки чакат за него, а някои вече са отишли. Дори, когато водим този дълъг разговор, може и да са го взели.     ", "date": "2019.08.15", "title": "Ужасът да си под наем в София"}
{"url": "https://www.actualno.com/balkani/bosna-i-hercegovina-ne-iska-da-pribira-bojcite-si-ot-id-news_785372.html", "text": "      Изпълнението на плана за връщането от Сирия и Ирак на босненските бойци от „Ислямска държава“ (ИД) и членовете на семействата на терористите в родината им е блокирано заради вътрешни спорове в Босна и Херцеговина (БиХ). Там още не е създаден оперативен орган, който да координира и наблюдава процеса, съобщава сараевският вестник Dnevni Avaz, цитиран от агенция \"Фокус\".      Американските власти, които през февруари поискаха от БиХ да си прибере джихадистите, заловени в хода на борбата срещу силите на „Ислямска държава“, не са склонни да разрешат репатриране на тези лица, докато Съветът на министрите на БиХ не създаде оперативен орган за проверка на потенциалните завръщащи се, да се определи точната им идентичност и връзки в БиХ.    ", "date": "2019.08.15", "title": "Босна и Херцеговина не иска да прибира бойците си от ИД"}
{"url": "https://www.actualno.com/society/aleksandyr-vaklin-govori-pred-actualnocom-za-ivan-geshev-i-za-desislava-ivancheva-video-news_780439.html", "text": "       Политическа поръчка ли е делото \"Десислава Иванчева\" и нагласено ли е така, че да се възползват определени хора от него? Възползва ли се от ситуацията Иван Гешев? Дали основният свидетел по делото Александър Ваклин е негова пешка? потърси отговор именно от г-н Ваклин - в специално интервю, пълен видеозапис на което можете да откриете в края на статията. Публикуваме видеото без никакъв монтаж - само със суровите кадри, поради важността на обсъжданите в него въпроси.       Поводът за интервюто е публикация на сайта за разследваща журналистика \"Биволъ\". Става въпрос за \"Ваклин финансирал сградата, в която жената до Гешев взела евтин апартамент\". Материалът се базира на разкритието на Frognews, че половинката на Гешев - Детелина Ханчева, апартамент преди 5 години от съдружник на Александър Ваклин, като цената е 2,5 пъти по-ниска от данъчната оценка.  , . А \"Биволъ\" отиде по-далеч - .\r\nКатегорично не е вярно, заяви Александър Ваклин пред . Той не отрече, че е бил съдружник с Кръковски, но уточни, че двамата са построили само две сгради, едната от които е настоящият офис на \"Ваклин груп\" в столичния квартал \"Света Троица\", а другата - сграда в \"Люлин\".  Конкретно по една от показаните от \"Биволъ\" - тази между фирмите \"МС Консулт 2004\" ЕООД и \"МС Консулт 2010\", Ваклин я призна. \"МС Консулт 2010\" е фирмата, от която Ханчева купува жилище от 86 квадрата на столичната ул. \"Ген. Столетов\" 8. В годишните финансови отчети на \"МС Консулт 2010\" за 2010 и 2011 година е посочено, че тя е получила дългосрочен заем от \"МС Консулт 2004\". Александър Ваклин потвърди информацията пред , с уточнението, че . Нали не мислите, че тези пари стигат да се построи една кооперация, каза още той и .\r\nВаклин беше категоричен, че няма как да коментира отношенията между Кръковски и Ханчева, защото те са си между тях и защото той самият никога не е бил съдружник в \"МС Консулт 2010\".      , сочеща косвено старо познанство  между Иван Гешев и Александър Ваклин, което строителният предприемач  категорично отрече на няколко пъти в по-долното видео, е връзката между  фирмите \"София Централ\" ООД на Александър Ваклин и \"М Консулт 95\" ЕООД.  Управител на \"М Консулт 95\" и до момента е Марио Кръковски, като тази  фирма и жената на Иван Гешев - Детелина Ханчева, създават фирма \"Отеа\"  ООД в началото на 2013 година. Участие като съдружник в \"М Консулт 95\"  обаче има и Александър Ваклин, но то е било приключено около месец  по-рано. и поддържаше тази теза по време на цялото интервю, като пред камерата ни беше показана справка на историята на фирмата по графа  \"Едноличен собственик на капитала\", където действително не е упоменато  каквото и да е участие на строителния предприемач. При писмен уточняващ  въпрос на обаче защо тогава в графа \"Съдружници\" на \"М Консулт 95\" се появява  името на фирма \"София Централ\", която се управлява от г-н Ваклин, ни беше  обяснено, че , заради което той не си го е спомнил при същинския разговор. А  причината за участието, според обяснението, е, че към този момент Ваклин  и Марио Кръковски са се разделяли като съдружници и е трябвало да  поделят и съответните общи активи. За Ваклин е останал офисът на \"Ваклин Груп\" в \"Света Троица\", като документното оформяне е минало през  влизане в съдружие в \"М Консулт 95\" за кратко време. Но, според Търговския регистър, Ваклин и Кръковски са останали съдружници във фирма \"МС Консулт 2004\" чак до септември, 2018 година. Строителният предприемач коментира, че в България законодателството и процедурите са такива, че за да затвориш фирма документно минават години, преди фактическото прекратяване на дейност.\r\n\"Присъствието на \"София Централ\" ООД  през 2012 година в дружеството \"М Консулт 95\" е точно 57 дни и е представлявало юридически способ за извършване на апортна вноска.  Целта е да се разпредели между бившите съдружници г-н Кръковски и г-н Ваклин собствеността на останалите непродадени обекти в последния им съвместен проект на бул. \"Ген. Н. Г. Столетов\" 11, завършен с разрешение за ползване през 2009 година и дружествата да оперират автономно с тези активи\", гласи официалното писмено уточнение от \"Ваклин Груп\".\r\nПроверка на в Търговския регистър показа, че \"София Централ\" действително влиза в \"М Консулт 95\" в края на септември, 2012 година и излиза в края на ноември, 2012 година. \"София Централ\" влиза с апортна вноска на няколко имота, намиращи се на бул. \"ген. Николай Г. Столетов\" 11 в София - предимно офиси. Точно там и до днес се намират офис-сградата и офисът на \"Ваклин Груп\".\r\nМеждувременно, в лъжа заради тяхна статия за междуфирмените му връзки с Марио Кръковски. Той заяви, че \"Биволъ\" са публикували стара снимка от Google Street View на ул. \"Ген Столетов 8\", която показва отсрещната страна - \"Ген Столетов 5\", където се вижда обява на \"София Централ\".   \" \". Така сайтът за разследваща журналистика \"Биволъ\" отговори пред на обвинението на Ваклин. Сайтът за разследваща журналистика коригира показания по-долу на снимка материал, стана \"Ваклин финансирал сградата, в която жената до Гешев взела евтин апартамент\"        Попитахме изрично г-н Ваклин дали при описаните по-горе връзки не е трябвало зам.-главния прокурор Иван Гешев да се оттегли от делото срещу Десислава Иванчева. В отговор строителният предприемач напомни, че пред съда делото е водено от прокурор Илиян Рангелов. Зададохме и въпроса защо тогава Иван Гешев ръководеше операцията по ареста на Иванчева и заместничката ѝ Биляна Петрова, а обяснението на Ваклин е: \"Не мога да кажа - можете да зададете този път към органите\". \"Прокурорът Гешев го видях по телевизията при ареста. Не съм го виждал преди това\", категоричен е строителният предприемач.\r\nПред камера, Александър Ваклин с помощта на своя адвокат представи и гледната си точка за делото \"Иванчева\", като акцентира на определени тези от на съдия Иво Хинов, който Иванчева на 20 години затвор, а Петрова - на 15 години затвор. Основната теза, че делото не е нагласено, е заключението на съдията, че всъщност първоначално сигналът на Александър Ваклин е прехвърлян по различни прокуратури и е имало нежелание случаят да бъде поет. Друг аргумент в подкрепа на това виждане е, че е имало досъдебно производство срещу Иванчева още преди Ваклин да подаде сигнал и всъщност сигналът на строителния предприемач е присъединен към производството. Първоначалният сигнал е подаден от мъж, описан с фамилията \"Пешев\", но Александър Ваклин не знаеше дали той въобще се е явявал пред съда.\r\nСтроителният предприемач изрично подчерта, че е изпълнил гражданския дълг така, както го вижда. Той наблегна на заключение на съда, че Иванчева го е карала да оттегли пусната срещу него жалба в Административен съд-София и това се квалифицира като принуда да се откаже от правосъдие.\r\nИнтересно обяснение даде Ваклин и относно репликата на Иван Гешев как Иванчева и Петрова светнали като коледна елха. Според казаното, пред съда е имало заключение, че липсата на специално вещество по ръцете на Иванчева може да се обясни с това, че тя се е потила и то е избледняло.\r\nПълният разговор с Александър Ваклин вижте във ВИДЕОТО:  ", "date": "2019.08.15", "title": "Александър Ваклин говори пред Actualno.com - за Иван Гешев и за Десислава Иванчева (ВИДЕО)"}
{"url": "https://www.actualno.com/asia/turcija-otnovo-predupredi-sasht-za-sirija-news_785413.html", "text": "      САЩ няма да могат да спрат Анкара в намерението ѝ да създаде зона за сигурност в северната част на Сирия. Това предупреди министърът на външните работи на Турция Мевлют Чавушоглу, съобщава вестник Hurriyet, цитиран от агенция \"Фокус\".      \"Това, което ние казваме, е, че тактиката за отлагане на САЩ няма да сработи. За съжаление, те направиха това в ( ) Манбидж, не изпълняват обещанието си\", заяви Чавушоглу на съвместна пресконференция с колегата си от Сиера Леоне Набеела Тунис.   Споразумението между Турция и САЩ за Манбидж бе фокусирано върху изтеглянето на членовете на \"Отрядите за народна самозащита\" (ОНС) от града с цел стабилизиране на региона, който се намира северно от Алепо близо до турската граница.\r\nПрипомняме, че според Анкара ОНС е сирийски клон на \"Работническата партия на Кюрдистан\" (ПКК), която е отговорна за смъртта на близо 40 000 души в Турция, включително много деца, жени и бебета, за период от повече от 30 години.  Чавушоглу подчерта, че предварителното споразумение между Анкара и Вашингтон за създаване на зона за сигурност е само начало и че остават \"много теми\", които се нуждаят от договаряне.\r\nЗнаете, на 7 август турски и американски военни служители се съгласиха да създадат буферна зона и да разработят мирен коридор, който да улесни завръщането на разселените сирийци, които понастоящем живеят в Турция. Те също се съгласиха да създадат център за съвместни операции. Споразумението предвижда създаването на мерки, необходими за справяне с проблемите на сигурността на Турция. ", "date": "2019.08.15", "title": "Турция отново предупреди САЩ за Сирия"}
{"url": "https://www.actualno.com/ruse/diana-ivanova-e-kandidat-za-kmet-ot-gerb-na-ruse-news_785378.html", "text": "      На свое заседание днес Изпълнителната комисия на ГЕРБ се запозна с проведени номинационни събрания за кандидати за кметове и утвърди Диана Иванова за кандидат за кмет на община Русе, предаде кореспондентът на .      В момента Диана Иванова е директор на Професионалната гимназия по облекло „Недка Иван Лазарова“ в крайдунавския град. Тя е магистър по „Автоматизация на производството“ от РУ „Ангел Кънчев“.   Освен това през 2018 г. е отличена с наградата „Директор на годината“ на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие „Неофит Рилски“ за дългогодишната ѝ цялостна високопрофесионална трудова дейност в системата на народната просвета на МОН. ", "date": "2019.08.15", "title": "Диана Иванова е кандидат за кмет от ГЕРБ на Русе"}
{"url": "https://www.actualno.com/curious/kak-razlichnite-myjki-zodii-priemat-iznevjarata-news_785388.html", "text": "      Несъмнено мъжете не могат да се сравняват само по дата на раждане и . Съществуват и множество други фактори, които оказват влияние над отношението към изневярата. Малцина са и онези, които биха се съгласили, че зодиакалният знак, определя поведението на мъжа.      Кой мъж не може да прости изневяра? Дали е възможна прошката и как да я получите? Предлагаме ви да научите сега:    За мъжа Овен предателството от жена ще бъде шок. Постъпката на любимата, няма да бъде простена никога и най-вероятно в бъдеще ще отключим различни препятствия помежду им.   За Телеца, изневярата буди липса на вяра у хората. Негативизмът ще трае и по време на процеса на развод. Така той ще се опитат да присвоят придобитото богатство, само и само, за да отвърне на обидата.         ", "date": "2019.08.15", "title": "Как различните мъжки ЗОДИИ приемат изневярата"}
{"url": "https://www.actualno.com/sofia/arteks-ochakvame-vas-okonchatelno-da-potvyrdi-zakonnostta-na-zlaten-vek-news_785483.html", "text": "      \"На 30 юли 2019 година Софийският административен съд потвърди валидността на Разрешението за строеж на многофункционалната сграда „Златен Век“ и отмени Заповедта за спирането на строежа, която ДНСК бе издала.      Правното становище на двамата доайени на административното право у нас – проф. Дончо Хрусанов, проф. Димитър Костов, както и правните становища на светилата в гражданско-правните науки - проф. Иван Русчев, проф. Огнян Герджиков, проф. Иван Тодоров и Явор Зартов недвусмислено подкрепят това законно решение. Въпреки това, днес от Дирекцията за национален строителен контрол са внесли .   „АРТЕКС“ продължава да подкрепя усилията на правителството да се спазва законността и очакваше горепосоченото решение на съда да е един добър пример за тези усилия\", пишат в обръщение към медиите от компанията.\r\n\"В една правова държава Законът следва да се изпълнява от всички нейни субекти, т.е. очаквахме ДНСК да се съобрази с решението на съда и да не обжалва едно толкова явно и недвусмислено от правна гледна точка решение.  Премиерът Борисов също неведнъж е изразявал вярата си в правораздавателните органи, а наскоро декларира и подкрепата си за строителите в България:  „Защото сме убедени, че само частният бизнес, инициативата, всички тези хора, от техният труд и конкуренция, може държавата да върви напред“ – заяви премиерът Борисов на 2 август 2019.  Бизнес проектът „Златен Век“ се равнява на 0,2% от брутния продукт на страната ни и има своя малък, но важен принос за запазването на добрите показатели на нашата икономика.\r\nДействията на ДНСК са един нагледен пример как някои държавни институции работят против интересите на икономиката и гражданите на България, и с това ще създадат допълнителни загуби не само за АРТЕКС но и за множество взаимосвързани фирми.   Мащабният и иновативен за страната ни проект осигурява работните места на над 2000 служители и граждани на Република България. Техните работни места и заплати са пряко и косвено свързани със строителството на сградата „Златен Век“.    В тази връзка искаме отново да изразим вярата си във върховенството на закона и да заявим, че всички документи и разрешителни, касаещи строежа на сграда „Златен век“ са изрядни и валидни.\r\nКато едни от най-големите строителни компании в страната искаме да заявим, че и „АРТЕКС“ разчита на безпристрастността и върховенството на закона и очакваме ВАС окончателно да потвърди законността на сграда „Златен Век“, което ще бъде един пример за законността и стабилността, която да насърчи родните и чуждестранните инвестиции в България, завършват от фирмата. ", "date": "2019.08.15", "title": "Артекс: Очакваме ВАС окончателно да потвърди законността на „Златен Век“"}
{"url": "https://www.actualno.com/education/docent-ot-ban-uveri-che-novite-uchebnici-po-istorija-gledat-na-komunizma-kato-prestypen-rejim-news_785280.html", "text": "      От една страна трябва да се даде минимум от информация, който да е достатъчен за учениците да ги ориентира какво е бил комунизмът, но трябва да разберат и същността на този режим. Детайлите няма да ги запомнят. Да, общо взето във всички учебници беше упоменат законът, който обяви комунистическият режим за престъпен. Това заяви доц. Даниел Вачков, директор на Историческия институт към БАН, в коментар за учебниците по история за 10-ти клас и съдържанието им специално по отношение на комунизма.      Доц. Вачков беше категоричен пред БНТ, че вече са минали 30 години от падането на комунизма, т.е. достатъчно време, за да бъде добре изследван периодът и да има достатъчно данни и информация. И изказа тезата, че вече учениците учат за престъпленията на комунистическия режим.   По думите на доцента, най-важното за един ученик е да може да си извади поука. Най-важното за младите хора като ценност е да разберат, че не може да се преследват хора по политически причини, да бъдат вкарвани в лагери и убивани, подчерта Вачков.\r\nЩо се отнася до Прехода, Вачков подчерта, че има още време да мине от гледна точка на историята, но се говори за проблеми като корупцията, демографската криза, действията на престъпните групировки. Доцентът обаче изрично посочи, че що се отнася до престъпните групировки още няма съсредоточаване върху произхода на тези групировки т.е. категорично заключение в учебниците за това кои са родителите им.  \"Греховете на комунистическия режим са добре отразени. Греховете на Прехода са загатнати\", обобщи доцентът какво представляват днешните нови учебници по история.\r\nПрипомняме, че за алармираха журналистът Христо Христов, създател на сайта и историкът проф. Евелина Келбечева. Двамата директно казаха, че в проектите на всички издателства \"липсва ясното и по-подробно описание на ролята и дейността на Държавна сигурност като репресивен апарат в тоталитарната държава\". Само в учебника на \"Рива\" са отбелязани трите фалита при управлението на Тодор Живков, установиха Христов и Келбечева, а никъде не са посочени дълговете, които управлението на БКП завещава, спестен е броят на жертвите на терора в първите месеци след 9 септември 1944 г. (между 18 000 и 30 000, след като самата БКП изчислява жертвите при предишния режим на 5800), както и репресиите срещу църквата. Пропуски имаше и при информацията за лагера в \"Белене\". За сметка на това в някои учебници децата ще четат, че \"Живков е полагал грижи за благосъстоянието на населението\".    ", "date": "2019.08.15", "title": "Доцент от БАН увери, че новите учебници по история гледат на комунизма като престъпен режим"}
{"url": "https://www.actualno.com/ruse/ognishtata-na-afrikanska-chuma-v-industrialnite-obekti-v-rusensko-sa-ovladeni-news_785405.html", "text": "      Днес в Русе се проведе заседание на областната епизоотична комисия, водено от зам.-областния управител Валентин Колев. Д-р Николай Ненов, началник отдел в Областната дирекция по безопасност на храните, представи актуалната информация за мерките в борбата с африканската чума по свинете. По думите му няма регистрирано ново огнище на заболяването в областта. Всичките 8 огнища са овладени, извършена е окончателна дезинфекция на обектите. В момента собствениците извършват допълнително почистване и обеззаразяване, предаде кореспондентът на .      Броят на загробените прасета до момента в региона е 70 006. Продължава дейността в свинекомплекса в Голямо Враново, където до момента са евтаназирани 12 500 животни, остават още около 17 000 до умъртвяване на всички прасета в обекта. Дневно се умъртвяват от 1500 до 1600 животни. По отношение на домашните свине няма съмнения и пратени проби, което би променило броя на огнищата в областта.    Регистрирани са 5 огнища на заболяването при дивите свине - Горно Абланово, Тетово, Червена вода, село Бистренци в община Бяла и новооткритият случай на 14 август на дунавския остров Батин. В тези райони има определени зони, в която е забранен лова. Индивидуалния лов там ще бъде разрешен от 2 до 4 месеца след като бъде установено, след претърсване, че няма открито ново умряло животно от чума. Там земеделците трябва да спазват определени изисквания за работа, дезинфекция и почистване на машините, за което са уведомени. Дърводобива също се ограничава, а ако се налага извозване на дървесина от някои складове това може да става само с разрешение на Областната епизоотична комисия.  В свинекомплексите ново зареждане с прасета може да има най-рано 45 дни (след два инкубационни периода на вируса) след пълната дезинфекция, като е препоръчително това да стане дори след 65 дни (след три инкубационни периода на вируса), допълни д-р Николай Ненов. ", "date": "2019.08.15", "title": "Огнищата на африканска чума в индустриалните обекти в Русенско са овладени"}
{"url": "https://www.actualno.com/society/api-registrira-chetvyrti-dostavchik-na-tol-uslugi-news_785394.html", "text": "      Агенция „Пътна инфраструктура“ (АПИ) вписа в регистъра четвърти национален доставчик на услуги за електронно събиране на пътни такси на база изминато разстояние – тол. С решение на Управителния съвет на АПИ като национален доставчик на услуги е регистрирана фирмата “Иком” ООД, която иска да партнира само в събирането на тол такси, съобщиха от Агенцията.      Съгласно Общите условия, предстои дружеството да премине втория етап от процедурата за подписване на договор, след което да докаже оперативна съвместимост с електронната система и едва тогава да започне дейност по предоставяне на услуги.   До момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като две от дружествата вече продават електронни винетки – „Интелигентни Трафик Системи“ и „Конкорд Смарт Инфраструктура“, а „Телетол“ АД не продава електронни винетки, тъй като не постигна оперативна съвместимост със системата на АПИ, посочват още от Пътната агенция.\r\nС въвеждане в търговска експлоатация на електронната система за събиране на пътни такси на база изминато разстояние „Интелигентни Трафик Системи“ ЕАД, „Телетол“ АД и „Конкорд Смарт Инфраструктура“ АД ще имат възможност да предлагат и тол услуги след доказване на оперативна съвместимост с електронната система.  Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.\r\nСъгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива. ", "date": "2019.08.15", "title": "АПИ регистрира четвърти доставчик на тол услуги"}
{"url": "https://www.actualno.com/europe/varshava-zashtiti-dislociraneto-na-amerikanskite-vojski-na-iztok-news_785406.html", "text": "      Министърът на външните работи на Полша Яцек Чапутович защити плана на САЩ за преместване на разположените в Европа американски войски по Източния фланг на НАТО. Това съобщава германският национален ежедневник Die Frankfurter Allgemeine Zeitung, цитиран от агенция \"Фокус\".      \"Присъствието на американски войски в Полша играе много важна възпираща роля, по-важна от наличието им в по-западните части на ЕС\", подчерта Чапутович. Министърът изрази надежда, че в хода на посещението на американския президент Доналд Тръмп във Варшава след две седмици, плановете ще бъдат конкретизирани.   САЩ искат да увеличат войските си в Полша от 4500 на 5500. Но Тръмп обяви, че няма да изпраща допълнителни войници, а ще прехвърли 1000 от други части на Европа. Възможно е това да са военнослужещи на САЩ, които към настоящия момент са разположени на територията на Германия. \"Решението е на американците\", отбеляза Чапутович. Въпреки че подчерта, че американските войници играят важна роля и в Германия, той посочи, че броят им е значително по-голям.\r\nПолша е сериозно притеснена от положението си със сигурността. \"Трябва да сме готови, в случай че Русия иска да продължи да нарушава международното право или да провежда агресивни политики. Русия ще удвои използването на военни ресурси, когато види присъствието на международни войски - особено американски\", увери полският министър.  С 35 000 войници и 17 000 цивилни служители, Германия в момента е най-голямата американска военна база в Европа. Тръмп оправда намеренията си за преместването на войските от Германия в Полша с липсата на военни разходи от страна на Берлин. Посланикът на САЩ във ФРГ Ричард Гренел отново изостри тона миналата седмица. Той каза: \"Наистина е обидно да очакваме данъкоплатците от САЩ да продължат да плащат за над 50 000 американци в Германия, а германците да използват търговския си излишък за вътрешни нужди\".\r\nСпоред Чапутович американците са ядосани, че Германия не се чувства достатъчно отговорна за сигурността си и че САЩ ще трябва да плащат за разполагане на войски на територията ѝ. „От гледна точка на американците, това не изглежда добра инвестиция. Приносът за сигурността на Германия не е достатъчно оправдан в очите на американската общественост\".   Тръмп ще посети Полша в периода между 31 август и 2 септември. Чапутович се надява, че тогава ще има повече яснота относно разполагането на войските в Полша. \"След това трябва да бъдат потвърдени някои технически проблеми, като местоположението на разполагането и вида на силата, която идва тук\".     ", "date": "2019.08.15", "title": "Варшава защити дислоцирането на американските войски на Изток"}
{"url": "https://www.actualno.com/balkani/bukuresht-zabranjava-vlizaneto-v-centyra-na-stari-avtomobili-news_785310.html", "text": "      Следващата година собствениците на най-замърсяващи автомобили (произведени преди 2000 г.) няма да могат да шофират през центъра на Букурещ, а посетители с от провинцията ще трябва да плащат дневна такса, за да се движат из града, пише МИА.      Тези две радикални мерки бяха обявени от кмета Габриела Фирджа и след 45 дни ще бъдат гласувани в общинския съвет.   Планът предвижда всички автомобили без екологичен сертификат или Euro 1/Euro 2 (превозни средства, произведени преди 1999 г.) да бъдат забранени в центъра на града, предаде БГНЕС.\r\nНа автомобилите от провинцията със сертификат до Euro2 е напълно забранено да влизат в Букурещ. Собствениците на с Euro3 ще могат да се движат из центъра, купувайки винетка, която струва 15 евро за един месец.  Кметът на Букурещ иска всички автомобили, регистрирани на друго място, да купуват винетки на цена от 2,1 евро на ден или 402 евро годишно.\r\nМерките се предприемат заради замърсяването в Букурещ, в който вече има над 1,6 милиона автомобила. В града има над 120 000 автомобила, сертифицирани с Евро2 и още 213 000 с Евро3. Според анкети мерките са подкрепени от 56% от гражданите, докато само 25% ги смятат за популистки или неадекватни.    ", "date": "2019.08.15", "title": "Букурещ забранява влизането в центъра на стари автомобили "}
{"url": "https://www.actualno.com/curious/5-te-naj-bedni-zodii-news_785328.html", "text": "      Едва ли има човек на планетата, който не мечтае да бъде богат. Дали сега всеки се стреми да е мултимилиардер, един сред най-богатите и преуспели хора на света или да има достатъчно финансова възможност, за да има самочувствието, вече е друг въпрос. Истината е, че всеки иска финансова и материална сигурност.           Дори да ви се стори доста изненадващ факт, Стрелецът е първият в списъка на тези, които намират финансовия успех за най-трудната страна на живота.  Въпросът не е, че представителите на зодия Стрелец не знаят как да печелят пари, а проблемът им е възприятието. Винаги са уверени, че имат малко пари, въпреки че имат високо ниво на благополучие.    Хората, родени под знака на зодия Риби, имат доста обтегнати отношения с парите. Това е заложено у тях още от детството. Никога не могат да спестят пари за нещо полезно и необходимо, защото винаги са харчили прекалено за глупости.    Рибата расте и с възрастта неспособността да виждат възможностите, които животът й предлага се увеличават. В резултат на това за Рибите е доста трудно да постигнат хармония по финансовите въпроси.  ", "date": "2019.08.15", "title": "5-те най-бедни зодии"}
{"url": "https://www.actualno.com/politics/mon-objasni-zashto-dans-iska-dostyp-do-lichnite-danni-na-decata-uristite-sa-skeptichni-che-shte-se-sluchi-news_785308.html", "text": "      И до този момент е имало запитвания за информационните масиви на образователното министерство. Информацията, която е искана е била свързана с чуждестранни и български студенти – за техния статут. Имаше и няколко случая за превенция на радикализацията на непълнолетни лица. Досега достъпът беше децентрализиран – на хартия, безконтролен. Сега трябва да се направи строго контролиран електронен. Това каза зам.-министърът министърът на образованието Деница Сачева с искането на до данните на всички деца, ученици и студенти.      Юристът и експерт по защита на личните данни Фани Давидова посочи, че Концепцията за защита на личните данни не е да ограничи достъпа, а да събира само необходимата информация, за да може държавните органи да си свършат работата.   \"Достъп до лични данни, свързани с националната сигурност се искат по определен казус с определени мотиви. Не става въпрос всеки служител от ДАНС да звънне по телефона в МОН и да поиска достъп\" заяви Давидова и допълни, че едва ли портиерът на ДАНС ще има достъп до данните , както и че едва ли промените ще бъдат приети заради влезлите в сила регламенти по GDPR.\r\nПо думите на Васил Николов – председател на Инициативен комитет за качествена и иновативна образователна система, промяната ще улесни работата на МОН, защото системата може да стане по-сигурна, както и ще се облекчат административни процедури, при които се изисква предоставянето на документи на хартия.   ", "date": "2019.08.15", "title": "МОН обясни защо ДАНС иска достъп до личните данни на децата, юристите са скептични, че ще се случи"}
{"url": "https://www.actualno.com/plovdiv/oblastnijat-upravitel-zdravko-dimitrov-e-kandidatyt-na-gerb-za-kmet-na-plovdiv-news_785379.html", "text": "      Изпълнителната комисия на ГЕРБ утвърди официално кандидатурата на сегашния областен управител Здравко Димитров за кмет на Пловдив. Това е станало след среща днес при премиера и лидер на партията Бойко Борисов, на която е присъствал и настоящият кмет Иван Тотев, съобщи кореспондентът на .      За момента не е ясно кой ще оглави предизборния щаб на ГЕРБ. Не са утвърдени официално и кандидатите за районни кметове, както и листата за общински съветници. Иван Тотев остава областен координатор на ГЕРБ в града.   Здравко Димитров е областен управител на Пловдив. Той е завършил Пловдивския университет „Паисий Хилендарски“ като бакалавър по „Спортна икономика“, след което защитава магистратури по „Психология“, „Публична администрация“ и „Финансов мениджмънт“. Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм“. Той е и дългогодишен състезател по баскетбол, а от 1994 г. до 2007 г. президент на БК „Академик“ - Пловдив. ", "date": "2019.08.15", "title": "Областният управител Здравко Димитров е кандидатът на ГЕРБ за кмет на Пловдив"}
{"url": "https://www.actualno.com/sofia/dnsk-syobshti-che-e-vnesla-jalba-sreshtu-puskaneto-na-zlaten-vek-news_785399.html", "text": "      ДНСК потвърди, че е внесла жалба пред втора съдебна инстанция заради небостъргача \"Златен век\". Припомняме, че на първа инстанция съдът постанови, че забраната на Дирекцията за национален строителен контрол трябва да падне и фирма \"Артекс\" да продължи със строежа.      С Решение № 5229/30.07.20190 г. на Административен съд – София град, постановено по административно дело № 4829/2019 г., съдът отменя като  незаконосъобразна заповед РД-08-1/15.04.2019 г. на началника на ДНСК, с която е наредено спиране заради нарушения на строежа на сградата \"Златен век\". С нея е наредено спиране и на строеж на изкоп/насип в съседен имот за обществено обслужване, подземен гараж и трафопост, извършвани от \"Артекс инженеринг\" АД.   ДНСК счита, че е нарушен материалният закон. За да постанови решението си съдът е приел, че са допуснати административно-производствени правила, които са в противоречие с материално-правните разпоредби и несъответствие с целта  на закона.\r\nДНСК обжалва тези изводи на съда с доказателствения материал по делото в неговата цялост.   ", "date": "2019.08.15", "title": "ДНСК съобщи, че е внесла жалба срещу пускането на \"Златен век\""}
{"url": "https://www.actualno.com/interest/kak-divite-jivotni-izpolzvat-choveka-v-svoja-polza-news_785300.html", "text": "              Хранене за чужда сметка Морските лъвове, тюлени и пеликани на Галапагоските острови всяка сутрин очакват отварянето на рибен пазар в малкото градче Пуерто Айора на остров Санта Крус. Според законите на Еквадор, собственик на островите и резервата, разположен върху тях, животните дори не могат да бъдат пипани - в противен случай има голяма глоба.   Затова животните и птиците свободно се разхождат между сергиите с риба и, ако продавачът се разсее, със сигурност ще откраднат нещо. Пеликаните са особено пъргави, въпреки че дори гущерите понякога не остават без плячка, допълва БГНЕС.  Вярно е, че тази адаптация има и друга страна. Според проучване на британски биолози, при морските лъвове в Галапагос, поради постоянния контакт с човека, или по-скоро поради неговите микроби, имунитетът им е отслабнал. Слоят подкожна мастна тъкан при морските бозайници, които не се страхуват от хората, е много по-тънък от този на по-дивите им събратя. Това означава, че имунната система трябва да се справя с непознати патогени, основният източник на които са хората и домашните любимци. Допълнителна тежест за имунитета би намалила драстично броя им в гладни времена. Но рибният пазар на остров Санта Круз ги спасява от глад. В условия на див капитализъм Дългоопашатите макаци (Macaca fascicularis), живеещи в Бали в близост до индуисткия храм Улувату, не чакат на милостта на човека, а действат. Те ограбват туристите, които идват да видят храма, а след това разменят откраднатите неща за бисквитки и плодове.    Най-често макаците крадат очила (55 процента от случаите), шапки и обувки (около 24%). По правило в действие влизат възрастните и подрастващите Въпреки че понякога в кражбите се включват и женските. Обикновено, крадейки чужда вещ, маймуните седят наблизо и чакат някой да им предложи в замяна лакомство. Неядливите артикули не се приемат за размяна.   Според зоолозите, от четирите групи маймуни, живеещи в околностите на Улувату, най-бандитски са две общности, живеещи в непосредствена близост до хората. Тези макаци ограбват по-често и има повече участници в набезите. Грижа за мечките Поради непосредствената близост до хората, при (Ursus arctos) се наблюдава повишено раждане на потомство. Скандинавските зоолози са забелязали, че през последните десетилетия мечките, заедно с малките, винаги се намират близо до населени места. Както се оказва, те защитават малките от нападения от самци.\r\nПри кафявите мечки бащите не участват в отглеждането на потомство. Освен това, често по време на размножителния период мечоците убиват малките, за да се чифтосват с майка им. Това е често срещана практика сред дивите животни. Но фактът, че мечките се заселват близо до човешки жилища - средно на разстояние 783 метра, понякога по-близо - е много необичаен. След сезона на чифтосване майките заедно с малките отново се опитват да стоят далеч от хората.   Така от 2005 до 2012 г. в Швеция са снабдени с GPS нашийници 19 диви женски Ursus arctos. Всички те успешно са отгледали потомство. При 11 женски мечки, живеещи по старомоден начин и заобикаляйки човешките селища, малките са загинали.    Рационални щъркели Белите щъркели (Ciconia ciconia), които винаги са предпочитали да зимуват близо до човека, скъсяват миграционния маршрут или дори отказват да летят. Причината е проста: животът в близост до хората спестява енергията им и повишава им.\r\nМеждународен екип от учени изследва миграцията на 62 птици от осем популации, живеещи в Армения, Гърция, Полша, Русия, Испания, Германия, Тунис и Узбекистан. Анализ на данните показва, че птиците, които са родени в Полша, Русия и Гърция, са летели най-далеч - към Южна Африка. Гнездящи в Армения щъркели са стигнали до Арабския полуостров, а техните роднини от Испания, Тунис и Германия - до Сахара.\r\nВ същото време някои от птиците не са достигнали пустинята, считана за традиционно място за зимуване, предпочитайки да се заселят в Северно Мароко, в кофи за боклук в близост до градове. При тях се наблюдава намалена ежедневна активност, което означава, че изразходват по-малко енергия от останалите.\r\nНо щъркелите, които се заселват в Узбекистан, изобщо не напускат гнездата си или се отдалечават на максимум 130 километра от тях. Те се хранят от близките рибни ферми. При тази популация има най-висок процент на оцеляване. ", "date": "2019.08.15", "title": "Как дивите животни използват човека в своя полза "}
{"url": "https://www.actualno.com/viewpoint/na-kogo-mu-trjabvat-pari-che-izmisli-pasporti-za-kolite-news_785281.html", "text": "      България - страната на писаниците, бумащината, паспортите ... и парите. Алчността на днешните управници няма граници. Ама защо не, щом може.      Нека ви разкажа една приказка. Имало едно време една държава. Тя била огромна, но не по територия, а по душа. Хората били милостиви и чистосърдечни. Помагали си, били единни, заедно се борели срещу неправдите и успявали. Идилия. Един ден обаче се появила една група от алчни \"човеци\", които искали да притежават всичко. Хрумнало им, че за да успеят в черната си мисия ще им трябва стратегията \"разделяй и владей\". В добрината си обикновеният човек бил наивен и им повярвал на обещанията за просперитет и благосъстояние. Така, в наивността си, хората били примамени, а останалите, които разбрали, че всичко е измама напуснали държавата. По-лесно било, вместо да се борят срещу вятърни мелници.\r\nПостепенно тези алчните започнали разграбване и плячкосване на разграбеното. Обикновените хора продължавали да бъдат така смирени и да се ядосват само на ум. Докато и те не заминали ... или не загинали. Така е, скъпи читатели - когато човек силно иска нещо да се промени в живота му, не стои да гледа безучастно, докато си пие ракията пред телевизора. Но оказва се, че един такъв народ, като българският, има нужда от водач, който да го поведе към промяната. Това е доказано още по времето на 500-годишното турско робство. Защото масовият българин е страхлив, неуверен и няма воля да промени себе си и мирогледа си, за да се настъпи промяна и във физическото му състояние. Доказателство за това е мълчаливото съгласие на хората с всеки автомобил да си има паспорт, да преминава допълнителен основен преглед и изобщо по него да се правят още стотици левове разходи. Тази поредна \"политическа гениалност\" у нас вероятно има няколко цели. Да предположим защо и как е измислено новото законопредложение:\r\n1. Имаме една-две фирмички за изграждане на софтуерни продукти и съответно - една-две печатници, няколко приятелчета с големи сервизи .. а, да - и една-две банки, които са позакъсали финансово: е, нека да помогнем и те хляб трябва да ядат, некое и друго кредитче да се изтегли от народа, че да ги подпомогнем малко;  2. Крайно време е да фалираме тия нахални малки гаражчета и автоморги: какво ми напират тука да се опитват да изкарат някой лев;\r\n3. Увеличихме минималната заплата на цели 560 лв. - тия шофьори много забогатяха и взеха да си позволяват лъскави коли, време е да им \"резнем крилцата\";\r\n4. Всичко трябва да е о-пи-са-но: каква е тая разхайтена работа - автомобилът да има само една сервизна книжка, само един талон, само един документ за собственост, само една винетка, само една застраховка \"Гражданска отговорност\"... та като те спрат полицаите да няма какво да проверяват;    5. Прекалено много свободно време и пари му остават на тоя народ, какво ми се е юрнал по почивки и пътувания: за това, че избрахте гръцкото море, а не родното, сега ще си платите. Прекалено са ви малко ангажиментите явно, че да ми се скитосвате из плажовете на Гърция. Я малко време тука по опашките да оставите. И пари де, че да си седнете кротко на мястото.\r\nАма като ви трябват пари, защо просто не застанахте пред телевизора и да кажете да ви съберем? Българинът е свикнал да провежда благотворителни кампании за свои сънародници. Плюс-минус още една... Веднага щяхме да отворим един DMSspasiBulgaria.\r\nИ така, с тази поредна глупава мярка, уважаеми управленци, просто ще стимулирате две основни неща. Първото е, че ще накарате още повече българи да се изнесат навън, вместо да ги привлечете обратно в България. А второто е, че оставащите тук ще измислят нова схема за заобикаляне на закона, поради финансова невъзможност да се справят с поредното плащане. Аз също имам предложение към вас - продайте служебните коли и започнете да се движите с градски транспорт, намалете си заплатите и всичките тези нововъведения за автомобила на всеки един гражданин нека се поемат от спестените разходи.   ", "date": "2019.08.15", "title": "На кого му трябват пари, че измисли паспорти за колите?"}
{"url": "https://www.actualno.com/sofia/spasjavat-postradala-jena-v-rajona-na-hija-maliovica-news_785312.html", "text": "      Провежда се акция по спасяването на пострадала жена в района на хижа „Мальовица“. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Жената е пострадала при битов инцидент. Планинските спасители поясниха, че тя е контузена вследствие на падане. Към нея се движи екип на Планинската спасителна служба, който да ѝ окаже помощ и да я свали от хижата.      В сряда са проведени още две спасителни акции в планините. Едната се е провела в района на Рилските езера. Там планински спасители са оказали помощ на изгубено дете. Акцията приключва успешно, детето е намерено в добро състояние.   Втората спасителна акция се е провела в Пирин планина, под връх Вихрен. Там планинските спасители са се погрижили за жена със счупен крак.    ", "date": "2019.08.15", "title": "Спасяват пострадала жена в района на хижа \"Мальовица\""}
{"url": "https://www.actualno.com/asia/japonija-strada-ot-moshtna-tropicheska-burja-news_785269.html", "text": "      Мощна тропическа буря порази Япония, донасяйки силни ветрове и проливен дъжд. Това предизвика предупреждения за свлачища и наводнения. Има предупреждения за евакуация, предаде БГНЕС.      Тежката тропическа буря \"Кроса\" вилнее до югозападния бряг на Япония, с пориви на вятъра до 160 километра в час.   Властите издадоха предупреждение за евакуация на около 550 000 души по пътя на бурята, а Японската агенция за пожар и бедствия заяви, че четирима души са претърпели леки наранявания, а един човек е по-тежко ранен.\r\n\"Кроса\" също предизвика хаос на пътуванията, докато хората се завръщаха в големите градове след празника Онон. Повече от 600 вътрешни полети бяха отменени до и от градове в Западна Япония, а услугите за скоростните влакове бяха намалени.  Фериботите, свързващи южния остров Шикоку и други части на Япония, също бяха спрени, тъй като високи вълни връхлетяха крайбрежието. ", "date": "2019.08.15", "title": "Япония страда от мощна тропическа буря"}
{"url": "https://www.actualno.com/europe/samolet-se-sblyska-s-jato-chajki-i-se-prizemi-avarijno-v-carevichna-niva-news_785314.html", "text": "       Самолет А321 на авиакомпания \"Уралские авиалинии\" се приземи аварийно след излитане от летище \"Жуковский\". На борда му е имало 233 души, сред които 7 члена екипаж. Машината е изпълнявала полет от Москва до Симферопол.      След излитането самолетът се сблъскал с ято чайки. Двата двигатели отказали, тъй като в тях попаднали птици. Единият двигател се запалил.   Пилотите приземили самолета на нива с царевица край село Рибаки. Пътниците са евакуирани. 23 души са пострадали, сред тях три деца. Самолетът не се е запалил, съобщи Медуза.ио.     ", "date": "2019.08.15", "title": "Самолет се сблъска с ято чайки и се приземи аварийно в царевична нива"}
{"url": "https://www.actualno.com/cars/v-anglija-iskat-da-promenjat-znachenieto-na-dumata-avtomobil-news_785277.html", "text": "      Съвсем скоро значението на думата \"автомобил\" вероятно ще бъде променено, поне що се отнася до английски език. В основата на идеята е британският производител Jaguar Land Rover.      Причината е, че според авторитетния Оксфордски речник (това е документът, който определя основите на английския език), думата \"автомобил\" се тълкува като \"пътно-транспортно-средство, задвижването от двигател (обичайно двигател с вътрешно горене) и предназначено за транспорт на шофьор и малък брой пасажери. Обичайно то има две предни и две задни колела, като се използва за частни или търговски цели, както и за услуги\".    В случая противоречието е свързано с факта, че съвременните електромобили, които стават все повече, нямат двигатели с вътрешно горене. Затова и от Jaguar Land Rover настояват за промяна в определението на думата \"автомобил\", като тя трябва да бъде обновена, за да се отрази преминаването към екологични силови агрегати.\r\nКомпанията вече е изпратила молбата си си до издателската къща в Оксфорд, като предлагат определението за \"автомобил\" да бъде допълнено с фразата \"транспортни средства с алтернативни силови агрегати, в това число и електрически\".   Към последните се отнася и кросоувъра Jaguar I-Pace, който стана и \"Световен автомобил на годината\". И явно, именно заради него Jaguar търси нови начини за реклама и популяризиране му на пазарите. ", "date": "2019.08.15", "title": "В Англия искат да променят значението на думата \"автомобил\""}
{"url": "https://www.actualno.com/literature/otkys-ot-jarost-sandra-braun-news_785253.html", "text": "      Тъй като идваше за четвърти път в къщата, журналистката познаваше добре разположението на стаите. Всекидневната изглеждаше като миниатюрен музей на Тексас – с килими от волска кожа върху издраскания дървен под, репродукции на бронзови статуи на каубои в действие и мебели, в сравнение с които коженият фотьойл на Майора изглеждаше като детска играчка.      Едно от разклоненията в основната стая продължаваше в коридор, а първата врата вляво водеше към малък будоар, въпреки че женственото звучене на наименованието съвсем не съответстваше на дозатора за сапун с формата на разклонени еленови рога.\r\nДокато подсушаваше ръцете си и оглеждаше отражението си в поставеното в рамка огледало над мивката, отбелязвайки мислено, че трябва да отиде на фризьор – може би още няколко изсветлени кичура около лицето, едно изщракване на ключалката привлече вниманието й.\r\n-\tМайоре? Екипът върна ли се? Веднага излизам.  Никой не отговори, въпреки че Кера усещаше нечие присъствие от другата страна на вратата.\r\nЖурналистката закачи кърпата на металната халка, монтирана на стената до мивката, и посегна към чантата си, когато чу изстрела.\r\nМислите й мигом я върнаха към Майора, който извади пушката от витрината, но не я върна обратно. Ако е решил да я прибере сега и е гръмнала случайно... О, господи!    Тя се втурна към вратата и сграбчи дръжката, но отдръпна ръката си, щом чу непознат глас да казва:\r\n-\tХаресва ли ти смъртта?\r\nКера притисна устата си с ръка, за да заглуши надигналия се вик на изумление и ужас. Откъм всекидневната отекваха тежки стъпки. На един човек? Двама? Не можеше да прецени, а страхът й отнемаше способността да мисли. Но запази достатъчно самообладание, за да се промъкне до ключа и да угаси осветлението.\r\nЗатаи дъх и се ослуша, проследявайки стъпките, които минаваха по килимите от волска кожа, кънтяха върху дървения под и за неин ужас, навлязоха в коридора. Приближиха до банята и спряха.\r\nКато се движеше колкото може по-тихо, Кера се отдръпна от вратата, пипнешком заобиколи мивката и тоалетната, но се оказа притисната към дървената ламперия на стената. Опитваше се да диша съвсем безшумно, макар че устните й се движеха, шепнеха молитва само от две думи: Моля те, моля те, моля те.   Човекът, който стоеше от другата страна на вратата, се опита да завърти металната топка и установи, че е заключено. След втория път вратата се разтресе от опита му да я разбие. За този, който се мъчеше да я отвори, заключената врата можеше да означава само едно. Вътре имаше някого.   Бяха я открили.\r\nОткъм всекидневната се разнесоха бързи стъпки на още един човек. По вратата се заблъска с нещо, което Кера си представи като приклад на пушка.\r\nНямаше с какво да се защити от въоръжени нападатели. Ако те наистина бяха застреляли Майора и успееха да влязат в банята, тя също щеше да загине.\r\nЕдинствената й възможност за спасение беше да избяга и Кера трябваше да го направи веднага.\r\nПрозорецът зад нея изглеждаше прекалено тесен, но беше единственият й шанс да се измъкне оттук жива. Тя потърси пипнешком райбера, придържащ горното и долното крило едно към друго, завъртя го, после пъхна пръсти във вдлъбнатината на долната рамка и дръпна с всичка сила. Нищо не помръдна.   Бам-бам-бам! Ударите се сипеха бързо един след друг, ключалката се разхлаби, а дървото, което я придържаше на мястото й, се разцепи.\r\nВече не беше необходимо да пази тишина и Кера хлипаше и шумно си поемаше въздух. Моля те, моля те, моля те. Отправяше молитвата си за спасение към някаква сила, много по-могъща от нея, защото се чувстваше безпомощна.\r\nС последни усилия се опита да отвори прозореца и той поддаде така неочаквано, че за момент главата й се замая. При следващия силен напор, който целеше да счупи ключалката на вратата, от нея отхвръкнаха метални части и тя ги чу как тупват на пода.\r\nКера преметна единия си крак през перваза и се прегъна почти одве, за да пъхне главата и раменете си в тесния отвор. Веднага щом успя да се промъкне, се хвърли навън и скочи на земята.\r\nПадна върху рамото си. Прободе я остра болка и дъхът й секна. Чувстваше лявата си ръка вцепенена и безполезна. Претърколи се по корем, подпря се на дясната ръка и се изправи. След няколко неуверени стъпки, с които се опитваше да възстанови равновесието си, тя се втурна да бяга. Зад гърба си чу вратата на банята да се отваря с трясък.   Изстрел от пушка я оглуши и откърши най-горния клон на едно мескитово дръвче. Кера продължи да тича. Оръжието пак гръмна и уцели камък, превръщайки го в шрапнел, парчетата от който се забиха в крака й като стрелички.\r\nКолко пъти още щеше да пропусне, преди да я улучи?\r\nТук нямаше градски светлини, а само сребриста луна. Тъмнината правеше Кера по-трудна мишена, но в същото време й позволяваше да вижда на не повече от няколко метра пред себе си. Тя тичаше слепешком, препъвайки се в скалите, ниските клони и буците пръст.\r\nМоля те, моля те, моля те.\r\nИ тогава, без предупреждение, земята под краката й се продъни. Кера се хвърли напред с протегнати ръце, но не загреба нищо освен въздух. Почувства, че е невъзможно да спре, преди да се стовари върху тревата и да започне да пропада, да се свлича и да се търкаля надолу. ", "date": "2019.08.15", "title": "Откъс от \"Ярост\", Сандра Браун"}
{"url": "https://www.actualno.com/europe/drama-v-ep-zaradi-cenata-na-luchenata-supa-news_785331.html", "text": "      Служителите на Европейския парламент побесняха заради внезапно увеличение на цените в стола на учреждението и заявиха, че това оставя „най-демократичната европейска институция с най-недемократичното обедно меню“, пише европейската редакция на Politico в материал, представен без редакторска намеса.      Увеличенията, извършени през последните дни, докато повечето членове на ЕП и служителите на Парламента са на почивка или работят извън Брюксел, повишиха цените на някои от с 25% и повече – и предизвикаха официално оплакване от синдикатите на европейските служители.\r\nЕдна порция пържени картофки, която преди това струва две евро, сега струва 2,50 евро – увеличение с 25%, докато цената на супата du jour — oignon a la cheddar се увеличи космически до 1 евро от 80 цента, също с 25%.\r\nУвеличенията включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август.  „Супата е едно, но салата и дори кафето са много по-скъпи“, каза един служител на Парламента от Полша, докато хрупаше порция апетайзери за 8 евро.\r\nГоворителят на парламента заяви, че промените, включително новите такси за ДДС в Брюксел и планът за издаване на нови договори на нови доставчици, са били съобщени на членовете на ЕП и служителите, както преди, така и след публикуването на новия търг през декември 2018 г.\r\nЕдин съюз обаче се подигра с обяснението на Парламента, позовавайки се на последните фискални директиви на ЕС, като каза, че предишната директива относно ДДС е от 2006 г. И служителите на Парламента се оплакват, че по-високите цени, съвпадащи с новите договори за доставчици, никога не са били обявени предварително, което е довело до шок, докато те са зареждали подносите си през последните дни.    За да се добави сол, а може би табаско, в раната, служителите на Парламента забелязват, че цените в столовете на Европейската комисия и Съвета са чувствително по-ниски – институциите, за които мнозина в парламента смятат, че вече получават ненужно благоприятно отношение от пресата и обществото.\r\nАко смятате, че няма основа за междуинституционални съперничества в Брюксел, освен отвратителни разногласия по отношение на миграционната политика и дългосрочния бюджет на ЕС, помислете отново: Цената на супата сама е причина работниците в Парламента да се побъркат\r\nВ четвъртък супа от боб от борлоти и паста в столовата в Берлеймон, изпълнителният щаб на Комисията, беше предложена само за 63 цента. В Парламента органичният минестрон беше 1,30 евро, дори по-скъп от супата с лук от 1 евро. (Не се разсейвайте от въпроса кой яде супа през август. Това е Брюксел, където палта често са необходими и по това време на годината).\r\nВъв всеки случай ситуацията не се различава с лятната кухня. Салатения бар? Чудовищните 1,30 евро на 100 грама в Парламента в сравнение с 82 цента за 100 грама в Комисията.   Или какво ще кажете за вегетарианска чиния? Зеленчуков кус-кус беше 7,50 евро в Парламента в четвъртък, в сравнение с едва 4,95 евро за вегетариански вариант на Комисията: чили грах карне.   А какво ще кажете за Съвета - където държавните и правителствените ръководители се събират за срещите на върха (и за собствените си специално приготвени ястия)? Всички ресторанти са затворени в момента - може би доказателство в подкрепа на заявлението на председателя на Комисията Жан-Клод Юнкер, че Съветът работи само на непълно работно време.\r\nНо дори когато са отворени, цените в столовите на Съвета все още са по-ниски, отколкото в Парламента.\r\nПържолите в столовата Justus Lipsius на Съвета (сега затворен за целогодишен ремонт) никога не струваха повече от 8 евро, казаха дългогодишни служители и това включваше безалкохолна напитка. В Парламента ентрекотът е 11,50 евро в сравнение с 9,17 евро за контрафиле (най-близкото сравнение) в Комисията или само 6,01 евро за обикновен стейк де боф.\r\nПредставителите на парламента заявиха, че една от причините за сравнително по-високите им цени е решението за премахване на субсидиите за данъкоплатците, които все още продължават да съществуват в другите институции - което означава, че всъщност цените са по-демократични, тъй като европейските избиратели не се радват на субсидирани    Според протокола от заседание на служителите на Парламента през март, субсидиите, които някога струваха на европейските данъкоплатци 5 милиона евро или повече на година, на практика са елиминирани, а годишният бюджет за обществено хранене намаля до под 1 милион евро. (Парламентът управлява столове в Брюксел, Страсбург и Люксембург).\r\n„Краят на преките хранителни субсидии през 2015 г. и постепенното ценообразуване, свързано с развитието на цените на хранителните продукти на пазара, позволиха намаление от 70 процента в бюджета на Парламента, отпуснат за сектора на храните и ресторантьорството“, каза говорителят на парламента Делфин Колард пред Politico.\r\nКолард каза, че таксата за ДДС \"не означава, че цените автоматично са с 12 процента по-високи от преди\". Някои заведения за обществено вече бяха начислявали данъка, каза тя, а новите цени отразяват и премахването на субсидиите.\r\nРаботниците на Парламента обаче заявиха, че по-високите цени, начислени от новите доставчици, са само едно от няколкото увеличения през последните години, които по-рано са привлекли оплаквания. И когато се комбинират с налагането на 12-процентов ДДС, който по-рано не беше прилаган, те казват, че увеличението на цените в процентна база е далеч надминало всяко увеличение на заплатата.\r\nНезависимо от цените, в Парламента е сравнително добра, казаха служители и една бърза дегустация изглежда потвърди тази присъда. Определено не е като НАТО, където някои служители на Алианса оприличават храната в столовата с атака с химическо оръжие срещу свободния свят.   Все пак, в епоха от нула до отрицателни лихвени проценти и продължителна ниска инфлация в много страни от еврозоната, увеличението от 25 процента на всичко изглежда неразумно.\r\nСпоред служителите на профсъюзите, това не е просто неразумно, но несъобразно, като се има предвид, че много служители, които използват столовата, не са с голяма власт, високоплатени политически помощници, а скромно компенсирани секретари, портиери, служители по сигурността и, е, работници от столовата.\r\nИ дори най-добрата храна в стола продължава да е... храна от стола - факт, който по някакъв начин влиза в по-ясен фокус в контекста на повишаването на цените.\r\nНапример, заслужава ли порция предястие mille-feuilles de légumes (които изглеждаха подозрително като куца лазаня) с цена от 8 евро? Или какво ще кажете за същата цена за другото предястие: чиния с нарязана шунка (суха и крехка в краищата) с малко твърдо сварено яйце, маруля и домат?\r\nНаистина ли парче от чийзкейк в Парламента струва наистина 4,70 евро, особено когато тортите и пайовете в Комисията могат да се предлагат само за 2,74 евро?   В известие до персонала, Генерална дирекция „Инфраструктура и логистика“ на Парламента каза, че служителите получават много повече храна при новия режим - те също получават по-питателни възможности и по-екологосъобразни операции. И данъкоплатците спестяват благодарение на един единствен голям договор, който се раздели на осем различни концесии с различна големина, казаха служители.\r\n„Според новите договори офертата за кетъринг ще бъде допълнително усъвършенствана, включително нови менюта със здравословни, свежи и качествени съставки, разширен избор на хранителни вещества, намаляване на използването на материали за еднократна употреба и подход без отпадъци, нов дизайн, модерна комуникация, позволяваща на членовете и персонала да се информират по-добре ида получават обратна връзка и удължено работно време“, се казва в бележката. „Всички договори имат силно екологично и социално измерение и постепенно ще предлагат напълно безплатни услуги.“\r\n„Всеки ресторант ще продължи да предлага ежедневно ястие на фиксирана цена, като допълнително намаление се отпуска на обучаващите се и студентите“, добавя бележката, отбелязвайки, че 12-процентовият ДДС е намалената ставка за храна.\r\nЕдин служител на Парламента, който разнасяше купа с лукова супа, призна, че цените са по-високи, но не изглеждат възмутителни. Служителят, който не би дал името си, но говореше с ясно изразен френски акцент, призна, че храната не е лоша, но бързо добави: „Мисля, че е по-добре в Страсбург.“ Превод:   ", "date": "2019.08.15", "title": "Драма в ЕП заради цената на лучената супа"}
{"url": "https://www.actualno.com/starazagora/480-kg-ot-dekar-e-srednijat-dobiv-na-pshenica-v-starozagorsko-news_785313.html", "text": "      Средният добив на пшеница от декар в Старозагорска област е 480 - 485 килограма, съобщи за Радио Стара Загора Цветан Берберов, председател на Тракийския съюз на зърнопроизводителите. Количеството на добива от декар е характерен за последните години.      Средният добив в полските общини като Опан и Раднево е по-висок - около 600 килограма от декар, а в планинските по-нисък - около 200 килограма. В сравнение с миналата година добивът от декар е с около 20 на сто по-нисък.   В момента цената за тон пшеницата е около 280 лева и макар средната цена за миналата година да е била 280 - 290 лева за тон, тя е достигала и стойности от 350 - 360 лева, уточни Берберов. От 700-те хиляди декара, засети с пшеница и ечемик площи в Старозагорско, няма такива, които да са пропаднали на 100 процента. ", "date": "2019.08.15", "title": "480 кг от декар е средният добив на пшеница в Старозагорско"}
{"url": "https://www.actualno.com/america/strelba-vyv-filadelfija-strelec-rani-shestima-policai-news_785275.html", "text": "      Мъж е  открил огън, докато офицери претърсваха за наркотици къща във Филаделфия. Полицията го е обкръжила и нападателят вече е задържан, съобщи РИА Новости.      Преди това е имало престрелка, в която са ранени най-малко шестима служители по време на престрелка, предаде БГНЕС.   Офицерите проверявали за наркотици в дом в квартала на Никетаун-Тиаго във Филаделфия, когато стрелецът открил огън. След шест часа полицията във Филаделфия заяви, че въоръженият заподозрян все още не се е предал, преди да дойде новината за развръзката.\r\nЕкип на специалните части – SWAT, спаси двама офицери и други заложници, които бяха хванати в капан в дома на стрелеца.  На пресконференция, полицейският комисар Рос каза, че стрелецът е стрелял по камиона на екипа на SWAT, преди да пристигнат в имота. \"Няма индикации, че той се опитва да се предаде. Знаем, че той е все още жив\", заяви по-рано комисар Рос на пресконференция.\r\nШестима служители, участвали в престрелката, са откарани в болница с , които не са животозастрашаващи. Рос каза, че \"много от тях е трябвало да избягат през прозорци и врати\", тъй като са били под обстрел.    ", "date": "2019.08.15", "title": "Стрелба във Филаделфия: Стрелец рани шестима полицаи"}
{"url": "https://www.actualno.com/america/novi-opiti-da-prodyljat-pregovorite-za-venecuela-news_785267.html", "text": "      Представители на Норвегия са във Венецуела, за да се опитат да започнат кризисни преговори между правителството и опозицията, заяви признатият от над 50 държави за временен президент на южноамериканската страна Хуан Гуайдо.      Преговорите за прекратяване на политическата криза се разпалиха, когато лидерът на опозицията Гуайдо се обяви като действащ президент през януари. Но президентът Николас Мадуро отмени преговорите преди седмица в отговор на срещу неговото правителство.   \"Няма определена дата\" за възобновяване на разговорите, но да, представителите на Норвегия са тук\", каза Гуайдо.\r\nГуайдо иска Мадуро да се оттегли, за да могат да се проведат нови избори, но социалистическият лидер отхвърля това искане.  Миналата седмица Мадуро остави място за започване на разговорите, а Гуайдо казва, че правителствените делегати ще се върнат към масата за преговори \"рано или късно\".\r\nРазговорите започнаха в Осло през май, преди да бъдат преместени в Барбадос, където се проведоха няколко кръга от началото на юли.   В допълнение към политическото противопоставяне, Венецуела претърпява една от най-тежките икономически кризи в своята история с четвърт от 30-милионното си население, нуждаещо се от помощ, според ООН.     ", "date": "2019.08.15", "title": "Нови опити да продължат преговорите за Венецуела"}
{"url": "https://www.actualno.com/europe/visoki-ceni-i-lipsa-na-jilishta-zashto-mladite-britanci-ostavat-v-bashtinija-dom-news_785218.html", "text": "             „Причината е очевидна, нали? Нарастващите цени и острият недостиг на жилища (фактори, които не са свързани помежду си) извадиха младите хора от жилищния пазар, оставяйки частните жилища под наем или дома на родителите като единствените възможности, от които могат да се възползват. Цяло поколение е „инфантилизирано“ от провала на последователните правителства да построят достатъчно домове“, обобщава автора още във встъпителните си думи.    може би просто започва да се съобразява с дългогодишния модел в останалата част на Европа. Доскоро Обединеното кралство бе изключитение по отношение на това как младите хора напускат домовете си в ранна възраст, за да стъпят на пазара на жилища.\r\nНо много повече напускащи училище във Франция, Германия и другаде в Европа все още продължават да получават висше образование в или близо до родните си градове, и живеят у дома, докато следват. Тази тенденция се смяташе за странна от хората във - практически, икономически и емоционално.  Широкото мнение във Великобритания е, че следването в университет е основна предпоставка за напускане на бащиния дом. Младите се разделят от семейството за няколко години, преди да създадат собствени домове.\r\nВъзрастта, на която много британци купуваха, можеха да си купят или смятаха, че трябва да могат да си купят собствено жилище, също е изключителна спрямо европейските стандарти. Въпреки че сега това се третира като недостижима „норма“ от мнозина, закупуването на дом през 20-те години от живота на един човек бе явление, което до голяма степен се ограничава до 90-те до началото на 2000-те години, когато занижените изисквания за кредит направиха възможно включването на младите в пазара за имоти (допринасяйки за финансовия крах през 2008 г.).   Всъщност цялата концепция за „стълбицата на жилищата“ е чужда на голяма част от Европа, където наемането - в условията стабилен и сигурен пазар - е обичайно до много по-късна възраст в живота; докато, да речем, семейният дом не бъде предаден или продаден. Може да се твърди, че най-големият проблем в Обединеното кралство са именно значителните дефекти на пазара за наеми, а не възможността за закупуване на дом. Това, че около половината от сега следват висше образование, а не започват директно на работа, също може да бъде фактор за по-големия брой оставащи или връщащи се да живеят у дома.    Но има и друга причина, поради която повече млади хора могат да останат в родителския си дом по-дълго, и това е, че за мнозина бащиният дом е далеч по-свидно място, отколкото е било за предишните поколения. От 60-те и 70-те години насам огромната пропаст в нагласите, които съществуваха между родителите и техните потомци, като цяло се стеснява. Много деца имат собствена стая и тя се приема мярка за уединение и независимост по начин, по който не е била преди.\r\nДа, напускането на дома по-късно може да забави процеса на пълно „израстване“. Добре известен е феноменът на разглезени млади италиански мъже, които предпочитат грижата на мама. И тук може да има обяснение: има голямо разминаване между броя на мъжете (2,1 милиона) и жените (1,3 милиона), които живеят с родителите си.\r\nНо наистина ли е толкова лошо, ако повече хора се забавят с независимия живот, защото отделят повече време за образование, или защото искат да си поживеят малко, преди да се установят, или защото семейният им дом, по отношение на подкрепа, удобства и разходи, е всъщност доста приемливо място. Може би е имало време, в не твърде далечното минало, когато се очакваше младите британци да напуснат гнездото твърде рано, отбелязва още изданието. ", "date": "2019.08.15", "title": "Високи цени и липса на жилища: Защо младите британци остават в бащиния дом?"}
{"url": "https://www.actualno.com/curious/chip-v-mozyka-shte-ni-spira-da-prejajdame-news_785241.html", "text": "      Шестима болезнено затлъстели хора се съгласиха да участват в клинично проучване с мозъчен чип, който ги спира да мислят за храна. За това разказва Мирър      Чипът, известен като отзивчива система за невростимулация (RNS), е първоначално е разработен от компанията за медицински технологии „NeuroPace“ за лечение на хора с епилепсия. Веднъж имплантиран в мозъка, той записва мозъчната активност непрекъснато и причинява лек електрически удар, когато открие специфичен модел на дейност, сигнализиращ за началото на припадък. Този удар е предназначен да спре пристъпа, преди да започне.   Неотдавнашно проучване, публикувано в Proceedings of the National Academy of Sciences, показва, че същата техника може да се използва за потискане на поведението на мишки при хранене. Сега учени от университета в Станфорд искат да разберат дали може да работи и върху хора, които страдат от това, което е известно като „хранене извън контрол“, предаде БГНЕС.\r\nКлиничното проучване, което ще се проведе в продължение на пет години, ще бъде проведено с шестима участници, които ще бъдат имплантирани с RNS чипа в мозъка си в продължение на поне 18 месеца. Чипът ще следи мозъчната активност в продължение на шест месеца, преди да бъде стартирана стимулацията, в опит да се идентифицира модела на активност, който сигнализира за повишен апетит. Целта е първо да се определи дали процедурата е осъществима и безопасна и след това, ефективна.  Учените подчертават, че процедурата не е предназначена за хора, които се опитват да отслабнат само малко. За да отговарят на изискванията на изследването, хората трябва да имат индекс на телесна маса (ИТМ) над 45 и да не са отслабвали чрез стомашна байпасна хирургия или когнитивно-поведенческа терапия.\r\n\"Това са пациенти, които по същество умират от затлъстяването си\", казва д-р Кейси Халпърн от Станфорд пред медийния център за здраве „Elemental“.   Други клинични проучвания са използвали подобен подход, наречен дълбока мозъчна стимулация (DBS), за да се опитат да лекуват затлъстяването. Въпреки това, DBS, който най-често се използва за лечение на болестта на Паркинсон, осигурява продължителен електрически ток, докато RNS излъчва ток само когато открие целевия модел на активност.    Халпърн се съсредоточава върху област, наречена nucleus accumbens - център за удоволствие в мозъка, който е виновник за чувствата за задоволяване и зависимост.\r\nПредизвикателството според учените ще бъде отделянето на реакцията на мозъка към мазни храни от реакцията му към здравословните храни и от другите чувства на задоволяване.\r\nИма също така притеснение, че стимулирането може да предизвика чувства на депресия или анхедония - загуба на интерес към нещата и обща неспособност да се изпитва удоволствие.   Кой е пътят към отслабването може да видите в  ", "date": "2019.08.15", "title": "Чип в мозъка ще ни спира да преяждаме  "}
{"url": "https://www.actualno.com/asia/trymp-postavi-mira-v-honkong-kato-uslovie-za-tyrgovska-sdelka-s-kitaj-news_785265.html", "text": "      Преди да постигне споразумение със САЩ за търговия, Китай трябва да прояви хуманност към Хонконг, заяви американският президент Доналд Тръмп в Twitter.      \"Милиони работни места се съкращават в Китай в полза на държави, които не подлежат на облагане с мита. Хиляди компании фалират. Разбира се, Китай иска да постигне споразумение. Нека първо се отнесат човешки с Хонконг!\", написа американският лидер в своя Twitter профил.   Тръмп предложи и да се срещне с китайския президент Си Дзинпин по въпроса с Хонконг. В Twitter американският президент заяви, че е уверен, че Си Дзинпин може да се справи с протестите в Хонконг \"бързо и хуманно\". Той написа, че Дзинпин е велик лидер, който много държи на уважението на своя народ.\r\nПо-рано Тръмп написа, че американското разузнаване съобщава, че китайските власти преместват войски към границата с Хонконг и призова всички да се успокоят.  Антиправителствените протести отново блокираха международното летище в Хонконг. Работата на транспортния център се възобнови във вторник сутринта, но въпреки това около 300 полета бяха отменени.\r\nМащабните протести в Хонконг започнаха през юни след разглеждане на изменения в закона за екстрадиция, които, ако бъдат одобрени, ще позволят на Хонконг да екстрадира заподозрените  до юрисдикции, с които той няма споразумение за екстрадиция, включително Тайван, Макао и континентален Китай. Първоначално те бяха мирни, но с всеки път сблъсъците по улиците на града стават все по-ожесточени, десетки хора вече са пострадали. Официалните власти в Хонконг увериха, че са оттеглили законопроекта, но това не спря протестите.    ", "date": "2019.08.15", "title": "Тръмп постави мира в Хонконг като условие за търговска сделка с Китай"}
{"url": "https://www.actualno.com/america/bil-gejts-izglejda-e-imal-otnoshenija-s-obvinen-v-pedofilija-myrtyv-miliarder-news_785262.html", "text": "      Починалият в затвора и обвинен в педофилия американски милиардер Джефри Епщайн се е срещал с основателя на Microsoft Бил Гейтс, което не беше отречено от Microsoft, предаде БГНЕС.      Според CNBC, Епщайн се е срещнал с Гейтс поне веднъж, след като е излежал първата си присъда за ползване на \"услугите\" на непълнолетна проститутка. Епщайн се е стремял да се срещне с Гейтс, за да обсъди \"начините за увеличаване на филантропските разходи\".   Източниците на CNBC казват, че една среща се е състояла през 2013 година, когато Гейтс вече не е бил изпълнителен директор на Microsoft, но остава председател на технологичния гигант. Епщайн прекара 13-месеца в затвора през 2008 година и криминалната му история е добре известна.\r\nСлед като се среща с Епщайн през 2013 година, Гейтс лети с един от самолетите му, за да се срещне със семейството си в Палм Бийч, се казва в журналистическото разследване, като се добавя, че въпросният самолет не е бил прословутата \"Лолита експрес\" на Епщайн, използвана за трафик на непълнолетни момичета.  Говорителят на Гейтс не отрече, че технологичният милиардер се е срещал с педофила, но подчерта, че Епщайн никога не е предоставял консултантски услуги за Гейтс.\r\nПредполагаемият секс трафикант е известен с огромните си връзки с богатите и силните, включително с президентите на САЩ Бил Клинтън и Доналд Тръмп.   Епщайн беше намерен мъртъв в затворническа си килия на 10 август, като случаят засега се разглежда като самоубийство. Когато беше жив, Епщайн се похвали, че може да \"хвърли мръсотия\" върху редица влиятелни хора. Смъртта му веднага породи теории за конспирация, като мнозина вярват, че \"могъщите приятели\" на Епщайн са разработили, за да затворят устата му – завинаги.     ", "date": "2019.08.15", "title": "Бил Гейтс изглежда е имал отношения с обвинен в педофилия мъртъв милиардер"}
{"url": "https://www.actualno.com/showbusiness/erik-robyrts-iska-rusko-grajdanstvo-news_785254.html", "text": "      Холивудският актьор Ерик Робъртс пристигна в Сочи за международен турнир по бойно самбо и каза пред РИА Новости, че би искал да получи второ гражданство - руско.      Робъртс беше почетен гост на десетия юбилеен международен турнир по професионално бойно самбо \"Платформа S-70\" в Сочи. Самият той е собственик на черен колан по таекуондо и казва за любовта си към бойните изкуства: „Много харесвам бойните изкуства, бойците и затова дойдох в Русия, за да се насладя на тази прекрасна вечер на боевете ... Ако искам да получа второ гражданство, а то ще бъде руско! Нямам търпение да получа руско гражданство\", каза Робъртс пред РИА Новости.   Актьорът многократно е посещавал Русия и признава, че харесва страната, допълва БГНЕС.\r\n\"Русия е много романтична. Напомня ми на Америка ... Всички обичаме страната си. Всяка страна има свой прекрасен живот\", каза актьорът.  \"Бях в Сочи на филмовия фестивал. Тогава казах, че Сочи е готино място, трябва да се върна тук. И така се върнах\", споделя актьорът.\r\nПо-рано руско гражданство получиха американецът Джефри Монсън, американският актьор и продуцент Стивън Сегал, южнокорейският скейтър Виктор Ан, сноубордистът Вик Уайлд, американският боксьор Рой Джоунс-младши и френският актьор .    ", "date": "2019.08.15", "title": "Ерик Робъртс иска руско гражданство"}
{"url": "https://www.actualno.com/asia/rusija-i-turcija-s-pyrvi-syvmesten-voenen-patrul-v-sirija-news_785259.html", "text": "      Русия и Турция организират съвместно патрулиране в сирийския район Тел Рифат, предаде БГНЕС.      Новината за съвместната военна дейност беше съобщена брифинг генерал-майор Алексей Бакин, ръководител на Руския център за помирение на враждуващите страни в Сирия.   \"На 14 август 2019 година от 12:00 до 12:40 часа военните части на руските въоръжени сили и турските въоръжени сили съвместно патрулират зоната за демилитаризация в Тел-Рифат\", каза той.\r\nРъководителят на центъра добави, че патрулирането се е извършило по трасето Хербол - Шейх Айс.   ", "date": "2019.08.15", "title": "Русия и Турция с първи съвместен военен патрул в Сирия"}
{"url": "https://www.actualno.com/cite/vseki-vtori-bylgarski-grajdanin-vecher-na-rakija-i-salata-svalja-pravitelstvoto-news_785294.html", "text": "       \"Всеки втори български гражданин вечер на ракия и салата сваля правителството.\" Това каза Любен Казанлиев - адвокат на Кристиян Бойков. Какво още разкри адвокат Казанлиев може да видите в        ", "date": "2019.08.15", "title": "Всеки втори български гражданин вечер на ракия и салата сваля правителството"}
{"url": "https://www.actualno.com/balkani/pojaryt-na-evbeja-e-ogranichen-dalech-ot-zastrashenite-sela-news_785333.html", "text": "      Усилията в нощта срещу четвъртък на близо 400 пожарникари, подпомогнати от по-слабите ветрове, ограничиха горския пожар на остров Евбея в пролом, далеч от село Платания, което бе под непосредствена заплаха в сряда. Това пише електронното издание на вестник Kathimerini, цитирано от агенция \"Фокус\".      Общо 382-а пожарникари с 98 машини се бориха на стръмния терен през цялата нощ, за да овладеят огъня. Те бяха подпомогнати от войници, 38 доброволци и 16 други машини, осигурени от местните власти и доброволците. Малко след зазоряване в четвъртък, в 06:30 местно време, към силите се присъединиха пет хеликоптера.   Противопожарните самолети и вертолети не могат да гасят през нощта. Хеликоптерите се считат за по-подходящи за целенасочени действия в стръмното дефиле. Въпреки всички тези усилия, огънят все още бушува вътре в дефилето, като поглъща силно запалими борови дървета. ", "date": "2019.08.15", "title": "Пожарът на Евбея е ограничен далеч от застрашените села"}
{"url": "https://www.actualno.com/society/shte-namalejat-li-obezshtetenijata-za-rodnini-pri-katastrofi-sys-smyrten-sluchaj-news_785271.html", "text": "      Таванът на новите обезщетения при катастрофи е 10 млн. лв. и всъщност тук е ключовият момент, че тази методика задължително трябва да бъде разписана, че има препоръчителен характер, тоест съдът няма как да се съобрази с нея. Това каза в интервю за Агенция \"Фокус\" председателят на Управителния съвет на Българската асоциация на пострадалите при катастрофи Владимир Тодоров.      Според Тодоров, системата е чакана от поне 10 години и новото, което се въвежда, е, че колкото по-високи доходи е имал загиналият човек, колкото по-богат е бил, толкова по-високо обезщетение ще получат неговите наследници. По думите му, 10 млн. лв. е най-високата граница за обезщетения според европейските директиви, а иначе парите са по-малко.   \"От това, което се предлага като цифри, обезщетенията са около 50 000 – 60 000 лева за смъртен случай, което е далече от съдебната практика\", поясни той.\r\nВладимир Тодоров каза още, че вариантът на методиката не е окончателен, но се очаква до края на годината да бъде официален. \"По закон трябва на 7 декември да бъде изработена наредбата\", заяви той.  Тодоров предупреди и, че следващите 3 дни ще бъдат изключително критични за автомобилния трафик в страната, тъй като около 40-50 хил. турски автомобила след края на Байрама тръгват обратно към Западна Европа. В рамките на 2 до 3 денонощия ще минат може би 50-60 хил. автомобила извънредно от ГКПП „Капитан Андреево“ към ГКПП „Калотина“. ", "date": "2019.08.15", "title": "Ще намалеят ли обезщетенията за роднини при катастрофи със смъртен случай?"}
{"url": "https://www.actualno.com/analysis/razbrahme-li-kakvo-tochno-se-sluchi-kraj-arhangelsk-news_785156.html", "text": "              Аварията на един полигон на руския военно-морски флот в Архангелска област напомни на руснаците за . Според официални съобщения експлозията е станала при изпитание на експериментален двигател с течно гориво. Чуждестранни експерти и руски коментатори се опасяват, че в действителност се е взривил опитен образец на руската ракета с \"Буревестник\", която през 2018 г. бе представена лично от президента Владимир Путин. Какви изводи могат да се извлекат от случилото се? Главна отговорност за случилото се на полигона в Архангелска област носи президентът . Той неведнъж даваше да се разбере, че разработването на нов вид руско оръжие се извършва под негов личен контрол. От 2018 година насам той вече на няколко пъти прояви личен интерес към проекта.  Който познава специфичната съветска психология, лесно може да си представи каква е била ситуацията преди аварията: началството явно с всички средства е притискало командирите и инженерите колкото се може по-скоро да зарадват \"лидера на нацията\" с успешни резултати. Подобни примери има достатъчно. Някои ги знаят от мемоарната литература, а лично аз ги зная от разказите на баба ми, която навремето е участвала в разработката на някои видове ракети \"земя-въздух\" и много добре знаеше как изискванията за безопасност са били нарушавани под натиск „отгоре“.   Вината на властите, които в противопоставянето си на Запада и подетата отново надпревара във въоръжаването са искали незабавни успехи, е неоспорима. И то, независимо от това какво точно се е взривило в - нов ракетен двигател с течно гориво, съдържащ и радиоактивни изотопи,  или ядрена ракета \"с практически неограничена далекобойност\" и \"непредсказуема траектория на полета\", както руското военно министерство гордо нарече ракетата \"Буревестник\" през 2018 г.     Много ли са загиналите и пострадалите при тази авария? Това ние никога няма да узнаем със сигурност. Официалната версия е известна – говори се за . Те бяха посмъртно предложени за държавни награди и погребани с почести. Дори броят на ранените е известен само приблизително. Съпроводен ли е бил взривът с рязко покачване на радиацията в региона? Има ли радиоактивно заразяване на морето? Колко са руснаците, които са били радиоактивно облъчени? От официалните места се твърди, че няма такова нещо.\r\nНа подобни въпроси обаче руските власти изобщо не се готвят да отговарят изчерпателно. Не е изключено те дори да казват истината, но по такъв начин, че на практика никой не им вярва, защото тя е вкарана в крайно оскъдни съобщения за печата, които навеждат на мисълта, че нещо трябва да бъде прикрито. Междувременно жителите на Архангелска област си купуват йод, а московчанки разискват из социалните форуми въпроса дали се очаква радиоактивен дъжд.\r\nТози тип реакции на техническа авария силно напомня за катастрофата в , а тази година милиони руснаци и чужденци гледаха новия сериал за нея. Във филма отлично е предадена атмосферата на лъжи и чинопочитание, която допълнително увеличи размера на трагедията. Същата атмосфера и до ден-днешен продължава да се шири из Русия.   Не е нужно обаче да се връщаме толкова назад в миналото, за да търсим примери. На 12 август се навършиха 19 години от трагичната гибел на , за която руските власти безогледно лъгаха в продължение на дни след експлозията.\r\nСъщото се повтаря сега и с информациите за взрива на полигона в Архангелска област. Съобщенията на властта са крайно пестеливи. В изявленията на учени, както и в тези на местните власти, се прокрадват различни намеци за повишена радиация и за някакви взривили се \"ядрени батерии\". Впрочем и най-слабият елемент на критика, появил се някъде из сайтове или по телевизионните канали, незабавно бива заглушен. И хората си остават само със слуховете, които са един от друг по-истерични и по-неправдоподобни.   Не знам как провалилите се изпитания ще се отразят на отбранителната способност на Русия. Мисля, че никой засега не знае и какви ще са последиците за здравето на хората, живеещи в зоната на аварията. Даже и да е тествано само течно гориво за двигател, напълно възможно е радиоактивни вещества да са изтекли в морската вода.\r\nЗатова с право може да се каже, че случилото се е истински медиен \"Чернобил\". Това е , която се отучи да казва на гражданите си истината – ситуацията е същата, както по времето на СССР. А гражданите, както и тогава, не вярват на лидерите си. И това няма как да остане без последствия.   ", "date": "2019.08.15", "title": "Разбрахме ли какво точно се случи край Архангелск?"}
{"url": "https://www.actualno.com/health/istinata-za-kolbasite-vijte-kakvo-sydyrjat-te-news_785332.html", "text": "      Ако консумирате колбаси, има няколко важни неща, които трябва да знаете за тях. Руският институт \"Роскачество\" дава съвети как правилно да избирате качествени месни продукти и какво означават добавките, включващи буквата \"E\".      \"Когато купувате варени колбаси, първото нещо, което трябва да направите, е да сравните реалните условия за съхранение с допустимите. Важно е да запомните, че един продукт, опакован без вакуум, има по-кратък срок на годност\", каза директорът на отдела по изследвания Людмила Викулова.    Етикетът трябва да посочва състава, хранителната стойност, срока на годност, датата на производство, условията на съхранение, както и, в зависимост от условията на опаковката, надписи \"опаковани под вакуум\" или \"опаковани в модифицирана атмосфера\".   \"Вареният колбас, произведена в съответствие с изискванията, трябва да има следните съставки: свинско и/или говеждо, вода, яйца или яйчен меланж, пълно или обезмаслено краве мляко на прах, сол, гранулирана захар, подправки (индийско орехче или кардамон)\", – се отбелязва в съобщението на \"Роскачество\". Пилешкото, растителният протеин, фибрите и нишестето не трябва да бъдат във варен колбас, се добавя в съобщението.    Освен това е позволено и използването на редица : разрешен е оцветител (натриев нитрит) Е250, антиоксиданти Е300, например, за да се избегне гранясването – аскорбинова киселина, Е301, Е304, Е306. Регулатори на киселинността като E331 (лимонена киселина), E262, E325, E326, E330 помагат да се предотврати развитието на нежелана микрофлора в продукта. Освен това са разрешени стабилизатори и регулатори на киселинността E339, E451, E450, E452 – хранителни фосфати, които увеличават вискозитета и плътността на каймата, подобрителите на вкуса и аромата E621.     . Също така трябва да избягвате добавката E536: тя е слабо токсична, но производителите на колбаси, които не са в съответствие с изискванията, могат да я използват като емулгатор.\r\nИзточник: БГНЕС ", "date": "2019.08.15", "title": "Истината за колбасите, вижте какво съдържат те"}
{"url": "https://www.actualno.com/pazardjik/bezplatni-pregledi-za-rak-na-gyrdata-v-panagurishte-news_785256.html", "text": "      Безплатни профилактични прегледи за рак на млечната жлеза ще извършат специалистите от клиниката по гръдна хирургия на болницата в Панагюрище, съобщиха от Пресцентъра на лечебното заведение. Консултациите ще се проведат от 19 до 23 август, от 9.00 до 14.00 часа. С ехографията на млечните жлези могат да се огледат всички области от гърдите, включително и тези, които са разположени до гръдната стена. При това изследване не се използват радиационни лъчи, което го прави безопасно и за бременни жени.      Ракът на млечната жлеза е най-честото злокачествено заболяване сред жените в Европа. В България заболяват средно около 3500 жени годишно. Рискът от заболяване на рак на млечната жлеза се повишава при жени:   - които са имали карцином на млечната жлеза;\r\n- претърпели предходна биопсия за фиброкистична болест на гърдата и най-вече случаите с атипична хиперплазия;  - чиито баба, майка или сестра имат или са имали карцином на млечната жлеза.\r\nОткрит навреме, ракът на млечната жлеза е лечим в над 97% от случаите. Тъй като първите симптоми остават незабелязани – не може да се опипа и не предизвиква болка, се налага провеждане на скриниг. Ехомамографията е едно от ефективните изследвания в ранната диагностика на туморното заболяване.    ", "date": "2019.08.15", "title": "Безплатни прегледи за рак на гърдата в Панагюрище"}
{"url": "https://www.actualno.com/kustendil/ne-e-jasno-koga-shte-byde-pusnata-am-struma-pri-dupnica-news_785290.html", "text": "      Яснота колко време ще остане затворена АМ \"Струма\". Това заявиха официално от Агенция \"Пътна инфраструктура\" (АПИ).      Проверява се дали пожарът на боклуците, който затвори магистралата, е нанесъл структурни вреди по колоните, защото има и такива съмнения, стана ясно от експертни обяснения пред БНТ на инж. Иван Досев. Той допусна, че е възможно движението да бъде пуснато отново след 2-3 седмици, но всичко зависи от това какво ще покаже анализът на щетите.   Пред bTV началникът на пожарната Николай Николов беше категоричен, че не става въпрос за лошо строителство. \"Огънят е най-големият враг на стомано-бетонните конструкции\", каза той и сподели първо впечатление, че армировката изглежда наред.\r\nЩо се отнася до това как може да е тръгнал пожарът, Николов не изключи версията огънят да е подпален умишлено. Можело обаче и да е небрежност – някой да хвърли цигара, докато товари или разтоварва отпадъци. Николов подчерта, че няма опасност за хората, макар че \"мирише неприятно\".  Същевременно Кольо Илиев, собственикът на фирмата \"Феникс Ресурс\", която складира отпадъците, се заплете в обяснения. Той излезе с тезата, че балите с боклук си били там още като почнал строежът на магистралата и един вид тя минала над отпадъците. Представител на РИОСВ обаче поиска да бъде насочена камерата към боклука и да се видят опаковките на лекарствата, от които ще си проличи от колко време са и по надписи на дати и тогава вече Илиев смени версията. Той обаче каза, че под моста имало и стари гуми, а те не били негови. Други пожари    В Шишманци има напредък с гасенето на пожара в екозавода, който би трябвало да преработва отпадъците. Разположени са водни системи. При Свищов обаче има вятър и там гасенето на пожара е много трудно, но нещата били под контрол – 50 декара е засегнатата от огъня площ.    Николай Николов заяви, че от АПИ са почнали проверка къде в близост до пътища има сметища. ", "date": "2019.08.15", "title": "Не е ясно кога ще бъде пусната АМ \"Струма\" при Дупница"}
{"url": "https://www.actualno.com/society/koj-vsyshtnost-e-otkril-nekadyrnostta-na-zashtitata-na-sistemata-na-nap-news_785286.html", "text": "      Около 50 IT специалисти са коментирали уязвимостта на НАП в отворен чат през април 2019 година. Това обяви адвокатът на Любен Казанлиев. Казанлиев показа разпечатка от чата от 14 април, в който се вижда как един от участниците в него се похвалил, че е проникнал в един от сървърите на НАП, в който може да се променят данъците.          \"Този човек се е похвалил - лице, което няма нищо общо нито с TAD Group, нито с Кристиян - хора, около 50 души, всичките IT специалисти и си комуникират по служебни въпроси.\" \r\nОт чата на специалистите, работещи на различни места, се разбира, че на тях не им се вярва, че някой може да ползва такива елементарни пароли. Упрекът в разговора е към хората, които поддържат системите на НАП.  \"Аз като адвокат не съм длъжен да казвам истината, длъжен съм да защитя клиента си. Но е длъжна да събира истински доказателства. Интересно ми е защо показва манипулирани с цел да докаже вина\", каза адв. Казанлиев, като имаше предвид, че от прокуратурата са извадили отделни реплики на Кристиян от въпросния чат, но не и останалото съдържание.\r\nАдвокатът обяви, че е предал чата на Явор Колев, началникът на \"Компютърни престъпления\" в ГДБОП, още през миналата седмица, за да може да се реагира, ако има уязвимост.\r\n\"Ние знаем, че Кристиян не е извършил нищо, което да има пряка връзка с престъплението, в което е обвинен. Разполагаме с Смятам, че прокуратурата ги има, ако не разполага - ние ще ги предадем\", каза още защитникът на Кристиян Бойков.       Относно обвинението към Кристиян Бойков, че е прониквал в системите на фирми, а после е предлагал да ги защитава, Казанлиев допълни още, че \"за да има такава задача, тя трябва да е поставена и изпълнена. Трябва да има и пострадали лица. Видно от доказателствата всички лица, които бяха набедени за пострадали казват: \"Ние TAD Group не ги познаваме от преди да ги чуем в медиите, не сме контактували с тях, не сме получавали оферти от тях и това го казват всички. По думите му това, че някой е написал в служебен чат, че ще и се е засмял не е сериозно обвинение: Адвокатът заяви, че Кристиян ще свидетелства в полза на истината и вярва, че съдът ще го оневини, тъй като той самият знае, че е невинен.\r\nОтносно свидетелите срещу Кристиян адвокатът допълни, че  е важно да се има предвид, че става въпрос да бивш служител, освободен заради несправяне с работата около месец, след като е нает и друг, който напуска фирмата и отива в конкурентна фирма. \r\nЛюбен Казанлиев уточни още в интервю за bTV, че \"кибертероризъм като термин не смятам че може да се използва легално. Има компютърни престъпления и тероризъм, а тероризъм е всяване на основателен страх у населението. Дори да приемем, че е извършено, за да се стигне до там трябваше да бъдат извършени едни определени действия. Това не го направи Кристиян, направиха го две телевизии, като показаха връзките към архива на НАП в най-гледано време.\"       ", "date": "2019.08.15", "title": "Кой всъщност е открил некадърността на защитата на системата на НАП?"}
{"url": "https://www.actualno.com/society/novini-ili-novini-kartinata-na-pechata-za-15-avgust-news_785243.html", "text": "                  Ежедневникът коментира, че кариерата на бившия шеф на Антикорупционната комисия е влязла в шеметна въртележка. Само преди две седмици той все още ръководеше Антикорупционното звено (КПКОНПИ), а преди 10 дни Висшият съдебен съвет прекъсна ваканцията си извънредно, за да го върне на работа в Спецпрокуратурата. Преди да изкара и една работна седмица като прокурор обаче, Георгиев беше назначен от правителството за консул във Валенсия, Испания. \"Сега\" подчертава, че решението е взето на закрито заседание на 9 август, но за него се разбра вчера (14 август), когато беше публикувано в информационната система на Министерския съвет. Консулската работа на Георгиев ще обхваща автономните области Валенсия, Мурсия, Кастиля ла Манча и Балеарските острови.      Сформиране на Национален координационен съвет, увеличаване броя на координаторите по донорство, обучения, обновяване на нужната апаратура, лично участие на директорите на болници за откриване и поддържане на донори, включване на теми за трансплантацията и донорството в учебните планове на средните училища. Това са част от промените, които предвижда проектът на Национална програма за насърчаване на донорството и подпомагане на трансплантацията 2019-2023 г., на които акцентира изданието. Вестникът пише и че документът вече е публикуван за обществено обсъждане на сайта на Здравното министерство. Всекидневникът отбелязва, че България вече е в топ 5 на страните от ЕС с най-голям ръст на икономиката. През второто тримесечие на годината Брутният вътрешен продукт (БВП) на страната нараства с 3,3% на годишна база, сочат експресните оценки на НСИ. Отличниците в ЕС са Унгария с 5,1% ръст на БВП и Румъния с 4,6%. По-добре от нас се представят още Полша с 4,1% ръст на икономиката и Литва с 4%, показват още данните на \"Евростат\". И още от прегледа на печата. Камерите по пътищата до няколко седмици ще започнат да снимат за средна скорост на пътя. Така шофьорите няма да отърват глобата, като намаляват скоростта на местата, където знаят, че има устройства. Стационарните камери не са решение. Когато има отсечка със средна скорост, ефектът ще бъде много по-голям, мотивира се по-рано главният секретар на МВР Ивайло Иванов. Става ясно, че системата, освен че ще мери средната скорост, ще проверява и за наличие на сключена „Гражданска отговорност“.    ", "date": "2019.08.15", "title": "Новини или Novini - картината на печата за 15 август"}
{"url": "https://www.actualno.com/europe/poredni-obvinenija-kym-vlastite-v-parij-za-otravjane-s-olovo-zaradi-notr-dam-news_785257.html", "text": "      \"440 тона олово под формата на дим по време на пожара - това превишава  повече от четири пъти годишните емисии на олово в атмосферата за цяла  Франция\". Така говорителят на екоорганизацията \"Робин де Буа\" (Робин Худ) Анри Пезерат и  изследователят Ани Тебо-Мони обясниха какво е било скрито от френската общественост за пожара, изпепелил Нотр Дам.      Дори със затварянето на Нотр Дам, екологичните групи и ключовият  профсъюз настояват длъжностните лица да предприемат допълнителни  предпазни мерки, за да защитят непосредствено заобикалящата ги  общественост от потенциално вредните оловни отпадъци. А \"Робин де Буа\" заради оловното замърсяване, за което се разбра чак след журналистическо разследване.   Френският президент Еманюел Макрон призова възстановяването на катедралата да приключи в рамките на пет години, но неговата амбиция може да не стане реалност поради допълнителните щети.\r\n\"Първите възстановителни работи няма да се проведат - най-рано - преди първата половина на 2020 година\", се отбелязва в официално съобщение на администрацията и се добавя, че \"здравето на работниците е абсолютен приоритет\".  Припомняме, че в неофициалното състезание за възстановяване на катедралата, организирано от американското студио GoArchitect, което няма нищо общо с френските власти, победиха китайски архитекти. ", "date": "2019.08.15", "title": "Поредни обвинения към властите в Париж за отравяне с олово заради Нотр Дам"}
{"url": "https://www.actualno.com/society/prognoza-za-vremeto-15-avgust-chetvyrtyk-news_785244.html", "text": "      През нощта над страната премина студен атмосферен фронт. Облачността бе променлива, по-често значителна.      На много места от запад на изток се очаква да превали, в планинските райони валежите ще са временно интензивни и ще има условия и за гръмотевична дейност. Ще духа умерен вятър от запад-северозапад и с него ще нахлуе хладен въздух. Температурите ще се понижат и преобладаващите максимални ще са между 25° и 30°. Атмосферното налягане ще се повиши и ще се доближи до средното за месеца. Това съобщи за агенция „Фокус“ дежурният синоптик Мартин Славчев от Националния институт по метеорология и хидрология (НИМХ).   Преди обяд по Черноморието ще е предимно слънчево, след пладне от запад облачността ще се увеличи, но ще се задържи почти без валежи. Вятърът ще се ориентира от север-северозапад, слаб до умерен.\r\nМаксималните температури ще са между 26° и 30°. Вълнението на морето ще е 1 - 2 бала. Температурата на морската вода е 25° - 27°.  В планините облачността ще е променлива, често значителна. На много места от запад на изток ще има краткотрайни, временно интензивни валежи и гръмотевици. Ще духа умерен и силен вятър от запад-северозапад и с него температурите ще се понижат. максималната температура на височина 1200 метра ще е около 22°, на 2000 метра - около 14°.\r\nВ петък с умерен, в Дунавската равнина и временно силен северозападен, в Източна България - север-североизточен вятър ще продължи да прониква хладен въздух. Максимални температури между 27° и 32°. На отделни места, главно в Източна и Южна България ще превали и прегърми. В Рило-Родопската област са възможни и по-интензивни локални явления и градушки.   В събота ще преобладава слънчево време. Над източните, след обяд и над планинските райони, ще се развие купеста облачност, но вероятността за валежи е малка. Ще започне повишение на температурите. В неделя ще е предимно слънчево, след обяд в равнините и горещо. Преобладаващите максимални температури ще бъдат между 29° и 34°.     ", "date": "2019.08.15", "title": "Прогноза за времето - 15 август (чeтвъртък)"}
{"url": "https://www.actualno.com/america/vashington-obvini-moskva-v-krajba-na-tehnologii-za-hiperzvukovo-oryjie-news_785318.html", "text": "      Помощникът на президента на САЩ по националната сигурност Джон Болтън обвини Русия в кражба на американски технологии, свързани включително със създаването на хиперзвуково оръжие. В излъчено по радио The Voice of America интервю Болтън бе помолен да коментира край Северодвинск.      „Този инцидент показва, че макар руската икономика да е приблизително с размерите на нидерландската, тя все пак отделя достатъчно средства за отбрана, така че не само да модернизира ядрения си потенциал, но и да създаде нови видове средства за доставка – хиперзвукови планиращи летателни апарати, хиперзвукови крилати ракети, откраднати до голяма степен от американските технологии“, заяви Болтън. Според него „този потенциал и възможността други страни да успеят да постигнат това, остава реален проблем за САЩ и техните съюзници. Няма съмнение в това“, посочи още помощникът на президента Доналд Тръмп, отбелязва агенция \"Фокус\".   Болтън счита, че на военния полигон край Северодвинск демонстрира опитите на Русия да се придвижи напред в създаването на средства за доставка на ядрено оръжие. „Това е пример за това, че Русия се опитва да постигне технически прогрес в своите възможности за достаква на ядрено оръжие. Очевидно тук нещо се е объркало“, обясни Болтън.   Междувременно по-рано прессекретарят на руския президент Дмитрий Песков отказа да коментира инцидента и призова журналистите да се съсредоточат върху информацията от руски организации и по-конкретно от организацията, провеждала изпитанията, а не върху заявленията на американския лидер.\r\nРуската агенция ТАСС припомня, че на 8 август на военен полигон край Северодвинск (Архангелска олбаст) се случи инцидент, в който загинаха учени. На 10 август държавната корпорация „Росатом“ информира, че са станали жертва на пожара и последвалата експлозия по време на ракетно изпитание на офшорна платформа. Още трима експерти са хоспитализирани. ", "date": "2019.08.15", "title": "Вашингтон обвини Москва в кражба на технологии за хиперзвуково оръжие"}
{"url": "https://www.actualno.com/curious/6-otlichitelni-kachestva-na-zodija-strelec-news_785342.html", "text": "      Приятелите са семейството, което сами си избираме. Ето защо е много важно да изберем правилните хора, които да наречем свои приятели без никакво колебание. Но как да ги открием? Астрологията може да помогне в този случай?  Докато всеки зодиакален знак има хора, с които може и с които не може да се разбере, то има една зодия, която може да бъде приятел на всички. Ето коя е тя:      Определено, когато става въпрос за приятелство, астролозите са на едно и също мнение. Според вас приятелството е нещо много ценно и важно, нали? Това е човек, който ще е до вас във всеки ден момент, ще ви подкрепя и няма да ви съди. Човек, на който можете да разчитате по всяко време. Определено можете да намерите всички тези качества в представителите на зодия Стрелец, защото:    1. Те са всеотдайни - В началото може би ще им е нужно малко време, за да ви допуснат до себе си, но много бързо ще се уверите, че имат много големи сърца. Те поставят любимите си хора пред всичко останало, дори пред собствените си приоритети. Винаги помагат на близките си с огромно удоволствие. Биха оставили всяко друго задължение настрана, само за да бъдат до вас. Често забравят да мислят за себе си, опитвайки се да помогнат на близките си. Стрелците са много щедри хора, които не искат нищо в замяна. Вашата усмивка им е напълно достатъчна. 2. Честни са - Стрелците предпочитат да ви кажат горчивата истина, вместо да ви обсипват с лъжи. Те никога няма да ви излъжат, само за да се чувствате добре, дори напротив. Те искат близките им да успеят, точно заради това винаги биха ви свалили на земята, колкото и неприятно да ви е това. Ценно е да имате приятел, който не се страхува да казва истината в очите и ще ви каже как реално стоят нещата.   3. Лоялни са - Те ще бъдат до вас дори в най - трудните ви моменти. Определено не биха ви предали. Никога! Изключително верни и лоялни приятели, които няма да ви забият нож в гърба. Можете напълно спокойно да споделяте с тях мъките и тревогите си и да бъдете сигурни, че ще пазят тайните ви завинаги. 4. Имат приключенски дух - Стане ли въпрос за забавления, Стрелците винаги са на среща. Те опрдеделно ще ви правят компания, осъществявайки поредната ви луда идея. Забавни са и могат да оправят настроението ви във всеки момент. Готови са да се впускат в нови и нови приключения всеки ден.    5. Оптимисти са - Това е едно от най - важните им качества. Техният оптимизъм определено е много заразителен. Това са хора, които винаги ще ви помогнат да видите положителната страна на нещата. Когато поговорите с тях, всичко ще ви се стори поне малко по - положително.     6. Не съдят - Стрелците се чувстват добре около всякакви хора, независимо какви са странностите им. Те винаги се поставят на мястото на отсрещния човек и се опитват да го разберат. Представителите на този зодиакален знак приемат различните хора и дори им се възхищават. Те никога няма да ви осъдят за действията ви, а напротив - ще се опитат да ви разберат. ", "date": "2019.08.15", "title": "6 отличителни качества на зодия СТРЕЛЕЦ"}
{"url": "https://www.actualno.com/smolyan/ekspert-iska-po-byrzi-dejstvija-s-dobiva-na-dyrva-v-smoljan-zaradi-afrikanskata-chuma-news_785299.html", "text": "      Добивът на дърва за огрев в неинфектираните райони трябва да се ускори, тъй като в заразени от африканска чума по свинете (АЧС) райони той е забранен, заяви инж. Ивайло Исаев – зам.-директор на Южноцентралното държавно предприятие (ЮЦДП) - Смолян.      По време на заседание на Постоянната областна епизоотична комисия той съобщи, че ЮЦДП ще намери вариант населението от инфектираните зони да бъде снабдено с дърва за огрев без оскъпяване.   Поради опасността от пожари и за да се запази дървесината обаче той поиска разрешение придобитата вече дървесина за промишлени цели в инфектираните зони да се извози на склад.\r\nУсловието за това е да се спазят всички мерки за дезинфекция на дървесината и превозните средства.  В установените инфектирани в землището на с. Змейца (общ. Доспат)  и Държавно ловно стопанство „Извора“ (Девин) са въведени необходимите мерки, съгласно издадените заповеди.    Исаев информира също, че ЮЦДП стриктно спазва указанията за недопускане разпространението на заразата, като е направена организация за отстрелване на дивите свине в инфектираните зони и загробването им.    Според шефа на Областната дирекция по безопасността на храните д-р Сава Бозуков процедурата за получаване на 300 лева за доброволно клане на прасета в санитарните зони е максимално опростена и сведена до попълване на два документа – констативен протокол и заявление. ", "date": "2019.08.15", "title": "Експерт иска по-бързи действия с добива на дърва в Смолян заради африканската чума"}
{"url": "https://www.actualno.com/varna/zatvarjat-goljama-chast-ot-centyra-na-varna-news_785206.html", "text": "      По случай празника на Варна, който се чества всяка година на 15 август (Успение Богородично) ще бъде преустановено движението на превозни средства по ул. „Вълноломна“ от 6.00 ч. до приключване на празничните мероприятия на следващия ден (16 август).      От 19.00 ч. на 15.08.2019 г. до приключване на мероприятията ще бъдат затворени за коли следните участъци в морската ни столица:\r\n- бул. „Приморски“ – от кръговото на пл. „Славейков“ (Гаров площад) до кръстовището с бул. „Цар Освободител“ (ИУ – Варна);\r\n- ул. „Сан Стефано“ – от кръстовището с ул. „Преслав“, до кръстовището с бул. „Приморски“;  - ул. Граф Игнатиев“ – от кръстовището с ул. „Княз Дондуков“ до кръстовището с бул. „Приморски“;\r\n- ул. „Св. Климент“ – от кръстовището с ул. „Княз Александър Батенберг“, по посока пл. „Екзарх Йосиф“ (Шишковата градинка);\r\nПо случай празника на Варна, ще се проведе тържествено издигане на флага на града, както и литийно шествие около Катедрален храм „Св. Успение Богородично“. Във връзка с това от 10.00 ч. на 15 август до приключване на мероприятието (около 11.00 ч.) ще бъдат затворени за движение следните участъци:    - пл. „Св. Св. Кирил и Методий“;\r\n- бул. „Христо Ботев“ – от кръстовището с ул. „Кракра“ до пл. „Св. Св. Кирил и Методий“. Не се отнася за автобусите на градския транспорт;\r\n- бул. „Мария Луиза“ – от кръстовището с бул. „Вл. Варненчик“ до кръстовището с ул. „Шипка“;\r\n- бул. „Вл. Варненчик“ – в частта от кръстовището с бул. „Съборни“ до кръстовището с бул. „Мария Луиза“;    ", "date": "2019.08.15", "title": "Затварят голяма част от центъра на Варна"}
{"url": "https://www.actualno.com/asia/djihadisti-uspjaha-da-svaljat-voenen-samolet-na-asad-news_785270.html", "text": "      Военен самолет на режима на сирийския президент Башар Асад е бил свален в Северозападна Сирия. По информация на базираната в Лондон Сирийска обсерватория за човешките права (СОЧП) се предполага, че той е бил свален от бойци на \"Хаят Тахрир ал-Шам\", предаде Агенция \"Фокус\".      Според данните на СОЧП пилотът на самолет е бил пленен. AFP пише, че инцидентът е пореден в кампанията на силите на Дамаск срещу тази част на страната.   Военният самолет с свален близо до контролираният от терористите град Хан Шейхун, разположен в южната част на провинция Идлиб. Градът нашумя с историята за химическата атака, която беше обявена за от Русия чрез през шведска правозащитна организация, но , че реалността е точно химическа атака. Заради този случай \"Томахоук\" военновъздушната база Шейрат.\r\nВ началото на август в Идлиб влезе в сила режим на примирие след преговори за Сирия, сключено в казахската столица Нур Султан. Командването на сирийската армия отбеляза, че ще спре боевете, ако Турция изпълни задълженията си по руско-турския договор, постигнат през 2018 година в Сочи. Основната точка на споразумението беше изтеглянето на въоръжените сили на 20 километра от демилитаризираната зона в Идлиб.  Няколко дни по-късно обаче правителствените сили възобновиха операцията поради неспазване на условията от страна на бунтовниците. И така, бойците се възползваха от затишието и направиха опити да атакуват позициите на сирийската армия на север от провинция Хама и многократно откриха огън по жилищни селища в този район. ", "date": "2019.08.15", "title": "Джихадисти успяха да свалят военен самолет на Асад"}
{"url": "https://www.actualno.com/sofia/sled-nelep-incident-s-postradala-v-podlez-jena-stolichna-obshtina-obeshta-byrzi-merki-news_785284.html", "text": "      Ще подменим всички решетки още днес (15 август). Това заяви Евгени Димитров, представител на отговорния орган от Столична община след вчерашен с жена, чийто крак беше хванат в капан от решетка на подлез на бул. \"България\", при площад \"Ручей\".      Димитров разказа пред Нова телевизия, че е бил необходим един час, за да бъде освободен глезенът на заклещената жена, който е бил пронизан от решетката. От обяснението стана ясно, че имало пропаднала втора част на решетката.   Служителят не коментира дали това е пръв такъв инцидент или е имало още такива, каквито слухове тръгнаха след като този инцидент излезе наяве. ", "date": "2019.08.15", "title": "След нелеп инцидент с пострадала в подлез жена, Столична община обеща бързи мерки"}
{"url": "https://www.actualno.com/chronicles/d-r-stefan-cherkezov-spasjava-47-dushi-ot-gorjasht-avtobus-news_785138.html", "text": "      Стефан Черкезов е роден е на 26 април 1937 г. в село Виноград, Община Стражица. От 1 януари 1963 г. работи като участъков лекар в село Стрелец.      На 15 август 1963 г., става тежка катастрофа между Велико Търново и Горна Оряховица. Автобус пълен с хора се удря в камион и избухва пожар. Доктор Черкезов спасява 47 души от горящия автобус. На следващия ден почива поради тежките изгаряния, които е получил. По негови думи, цитирани от съпругата му „Средствата, които баща му е вложил да стане лекар, не са били напразно“.   От 2005 г. в негова чест 15 август е обявен за Ден на спасението в България. Отдава се почит на всички лекари, починали при изпълнение на своя дълг и на пострадалите при всички професии.\r\nНеговото име носят Многопрофилната болница за активно лечение във Велико Търново, улицата във Виноград, на която се намира родната му къща, здравната служба в селото, а на лицевата ѝ страна е поставена паметна плоча.   ", "date": "2019.08.15", "title": "Д-р Стефан Черкезов спасява 47 души от горящ автобус"}
{"url": "https://www.actualno.com/celebrate/cyrkvata-otbeljazva-uspenie-na-presveta-bogorodica-news_785140.html", "text": "      Успение на Пресвета Богородица, Успение Богородично или Голяма Богородица е един от най-големите християнски празници, честван еднакво и от православни, католици и от други християнски деноминации. Този ден е посветен на смъртта на Божията майка или на успението ѝ. Според преданието на този ден апостолите се събрали от местата, където проповядвали, за да се простят със Света Богородица и да погребат пречистото ѝ тяло.      Българската православна църква и поместните (автокефалните) църкви, които са приели новия календар, отбелязват празника на 15 август (нов стил), а поместните (автокефалните) църкви, които са запазили Юлианския календар, – на 28 август.   Според преданието това е денят, в който Божията майка на 64-годишна възраст напуска земния живот и отива при сина си. Три дни преди смъртта архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Исус обаче не е пожелал да вземе и баща си, дърводелеца Йосиф. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. Три дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. Ставайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни.“\r\nСпоред народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми. На този ден правят родови срещи, свързани с жертвоприношение – курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Вярващите даряват на Църквата свещи, домашно тъкано платно, месал, кърпа и пари.   ", "date": "2019.08.15", "title": "Църквата отбелязва Успение на Пресвета Богородица"}
{"url": "https://www.actualno.com/asia/krizata-v-kashmir-stigna-do-syveta-za-sigurnost-na-oon-news_785336.html", "text": "      Нарастващото напрежение в Кашмир налага Съветът за сигурност на ООН да се занимае със ситуацията в Хималайския регион, пише изданието Deutsche Welle, цитирано от БГНЕС.      Междувременно индийският президент Моди се похвали с решението, довело до възникването на кризата там.   Китай поиска свикване на Съвета за сигурност на ООН заради споровете между Индия и Пакистан относно Кашмир. Народната република - една от петте държави постоянни членове на Съвета за сигурност - подкрепя с това свое искане позицията на Пакистан.\r\nВсе още няма яснота кога и в какъв формат ще бъде обсъждана темата. Искането на Китай е провеждането на закрито заседание в четвъртък или петък. Франция смята, че то трябва да се проведе следващата седмица и да има не толкова официален характер. Полша, която в момента председателства Съвета за сигурност, трябва да намери компромисно решение на въпроса.  След 1965 година не е имало разширено заседание на Съвета за сигурност по въпроса за Кашмир. В вторник властите в Пакистан отправиха официално искане за извънредно заседание на Съвета за сигурност. Според министъра на външните работи Шах Мехмуд Куреши, конфликтът представлява „заплаха за мира в света”.\r\nМинистър-председателят на Пакистан Имран Хан обвини Индия, че планира нападения срещу пакистанската част на планинския район и заплаши с отмъщение.   Индийският премиер Наренда Моди се похвали междувременно за „новаторския” си подход по отношение на автономията на Кашмир. Заличаването на член 370 от конституцията на страната и предоставянето на специален статут на контролираната от Индия част от Кашмир допринася за единството на страната, заяви той в речта си по повод Деня на независимостта на Индия.    Междувременно хиляди войници контролират зоната, въведен е и полицейски час. Индийското правителство премахна автономния статут на Джаму и Кашмир, без да се допита до населението или да го информира.\r\nИндия и Пакистан спорят вече повече от 70 години за Хималайския регион. Двете ядрени държави владеят част от Кашмир, а една част принадлежи на Китай. ", "date": "2019.08.15", "title": "Кризата в Кашмир стигна до Съвета за сигурност на ООН "}
{"url": "https://www.actualno.com/starazagora/pochti-8-hiljadi-starozagorci-praznuvat-imen-den-na-goljama-bogorodica-news_785285.html", "text": "      Близо 4 хиляди жени носят името Мария и 966 - името Марийка в Стара Загора, сочи справка на Дирекция „Гражданско състояние“ на община Стара Загора. С кратката форма на името - Мима, има 182 старозагорки.      На Успение на пресвета Богородица днес повод да почерпят имат и 624 дам с името Мариана и 498 Марияни. Сред имениците днес са и 5 дами с името Мика и 44 с името Мира. 192 са старозагорките с име Мариета, 157 - с име Мариела, а имен ден имат и Марина – 224 дами, Мара - 104, Маша - 10, и Мери - 6.\r\nСред представителите на силния пол на Голяма Богородица празнуват 192-ма старозагорци с името Мариян, 82-ма с името Мариан, 417 са мъжете, които носят името Марин са 417 и 92-ма - името Марио. Днес повод да почерпят имат и носещите имената Преслава,  Преслав, Панайот.\r\nНародните традиции повеляват, че на Успение Богородично не се работи, а след тържествената литургия в храма се освещават обредни хлябове и курбан, които се раздават за здраве и благополучие.   ", "date": "2019.08.15", "title": "Почти 8 хиляди старозагорци празнуват имен ден на Голяма Богородица "}
{"url": "https://www.actualno.com/sliven/slivenskijat-oblasten-upravitel-tvyrdi-che-blokadata-pri-krushare-veche-ja-njama-news_785297.html", "text": "      Продължилата 15 денонощия блокада на пътя Сливен - Ямбол при село Крушаре вече е вдигната. Това съобщи bTV, позовавайки се на информация на областния управител на Сливен.      Припомняме, че блокадата стана факт заради кризата с африканската чума по прасетата. Недоволни хора излязоха на пътя заради разпореждането да бъдат изклани прасетата, гледани домашно, в 20-километровата зона от установено огнище.   Вчера, 14 август, писмо до медиите, в което твърдят, че властта се опитва да разцепи протеста, като нарочно праща външни хора, националисти. ", "date": "2019.08.15", "title": "Сливенският областен управител твърди, че блокадата при Крушаре вече я няма"}
{"url": "https://www.actualno.com/burgas/biznes-sreshta-nasyrchava-otnoshenijata-mejdu-bylgarija-i-italija-v-oblastta-na-tyrgovijata-i-turizma-news_785338.html", "text": "      Бизнес форум събира в Бургас представители от България и Италия. На конференцията ще се обсъждат възможностите за инвестиции между двете държави.      Един от организаторите на проявата е Индустриален и логистичен парк – Бургас. По този повод разговаря с Петър Иванов - „Връзки с обществеността“ на Логистичния парк. Ето какво каза той: \"Форумът категорично отговаря на мотото си, което е - \"България и Италия, добри практики\". Ние сме поканили фирми от Италия, които са инвеститори в България, да споделят добрите си практики за правене на бизнес в нашата страна. За нас, като индустриален парк е важно, да се позиционираме до переспектива, те да реинвестират или да привлечем нови фирми в Бургаски регион. Може да не са конкретно в логистичния парк, но да са в региона, като добро място за правене на бизнес. Това ще бъде едно положително събитие, от което като регион, можем да извлечем полза. Ние ще допринесем да има и много български фирми, италианският и българският бизнес да са ръка за ръка, да се създадат нови партньорства\".\r\nНа срещата ще се дадат примери, които показват, че развитието на бизнес отношенията между двете държави са взаимно изгодни и ще доведат до откриване на нови работни места. Основните сфери, в които това е възможно, са производство на текстилни стоки, търговията, хранително-вкусовата промишленост, производството на машини и мебели.      Особено внимание ще се обърне на туризма и привличането на повече италианци по нашите курорти, поради отчетения спад това лято. Обратният поток, от България към Италия, също ще бъде тема на разговори, въпреки големия интерес от страна на българите към културния туризъм и морският отдих в средиземноморската държава.    По данни на Министерството на икономиката, Италия е един от основните и важните търговско-икономически партньори на България. Тя се нарежда до Гърция, Германия, Франция, Румъния и Белгия и приема 68 % от износа ни за единния пазар. През месец януари износът на наши стоки за ЕС е достигнал 25 млрд. лева.\r\nБизнес форумът ще се състои на 12 септември, като негов специален гост ще бъде Н.Пр. Стефано Балди, посланик на Италия у нас. ", "date": "2019.08.15", "title": "Бизнес среща насърчава отношенията между България и Италия в областта на търговията и туризма"}
{"url": "https://www.actualno.com/blagoevgrad/ustanoviha-pyrvi-sluchaj-na-afrikanska-chuma-v-blagoevgradsko-news_785354.html", "text": "      Първи случай на африканска чума по свинете е регистриран в Област Благоевград. Положителна проба е дало намерено в Кресна умряло прасе. Това стана ясно по време на свиканата от областния управител на Благоевград извънредна епизоотична комисия, предаде радио „Фокус“.      Става ясно, че заразеното животно е било намерено в река Струма край града.   На срещата бяха обсъдени мерките, които ще бъдат предприети във връзка с установения случай на африканска чума. ", "date": "2019.08.15", "title": "Установиха първи случай на африканска чума в Благоевградско"}
{"url": "https://www.actualno.com/america/v-sasht-zabraniha-da-se-kachvash-na-samolet-s-macbook-pro-news_785319.html", "text": "      Федерална служба за авиация на САЩ забрани внасянето на лаптопи MacBook Pro на борда на самолети, предаде БГНЕС.      Apple изтегли от пазара редица такива компютри, чиито батерии могат да причинят пожар.   \"Администрацията е информирана за проблема на компанията за някои лаптопи от серията MacBook Pro на Apple“, заяви говорител и добави, че службата е предупредила авиокомпаниите за изтеглянето.\r\nПрез юни Apple обяви, че ще изтегли редица 15-инчови лаптопи MacBook Pro от пазара, тъй като батериите могат да причинят пожар след известно време на употреба. Това са устройства, които са продадени между септември 2015 година и февруари 2017 година.   ", "date": "2019.08.15", "title": "В САЩ забраниха да се качваш на самолет с MacBook Pro"}
{"url": "https://www.actualno.com/sciencelogy/a1-startira-prodajbite-na-vtorija-si-sobstven-smartfon-a1-alpha-news_785414.html", "text": "       стартира продажбите на своя втори собствен смартфон на българския пазар – . Моделът се отличава с елегантен дизайн и отлични характеристики, с които се позиционира в средния клас смартфони. Устройството е налично в магазинната мрежа на А1, както и онлайн на a1.bg, като всички настоящи и нови клиенти могат да закупят модела за 3,99 лева на месец или за 59,99 лева в брой с план A1 One Unlimited 5XL.   Освен с изгодна цена, моделът идва с още редица преимущества, сред които 36 месеца гаранция, 2 безплатни премии за застраховка „Моят телефон” от А1, валидни в рамките на промоционалния период, както и специално изработен прозрачен калъф, който е включен в комплекта. Моделът е наличен в два цвята – черен и тюркоазено син.   A1 Alpha следва тенденциите на пазара, като притежава 6.26-инчов HD+ IPS дисплей с капковидно изрязан прорез и съотношение на страните от 19:9. Смартфонът разполага с двойна камера на гърба с изкуствен интелект (AI). Основната камера се състои с 13 MP сензор, с отвор на блендата f/2.0, както и 2 MP камера, с отвор на блендата от f/2.4, която служи като сензор за дълбочина. С изкуствения интелект потребителите разполагат с възможност за интелигентно разпознаване на сцени, като в допълнение любителите на фотографията ще оценят и „боке” ефекта, който могат да добавят към снимките, заснети с основната камера. Двойната камера поддържа и функция HDR,  която спомага цветовете на изображенията да бъдат по-прецизни и по-богати на нюанси. Под камерата на гърба се намира LED светкавица, която допринася при снимане в обстановка с ниска осветеност. Селфи камерата е от 8 MP и с отвор на блендата f/2.0. Тя предоставя възможности за снимане с функции, които се поддържат от изкуствения интелект на устройството.\r\nМоделът предоставя двойна защита, като потребителите могат да отключват смартфона със сензор за пръстови отпечатъци, който се намира на задния панел, както и чрез функцията за лицево разпознаване.\r\nВградената батерия е с капацитет от 3200 mAh, а за устройството се грижи мощен осемядрен процесор, като и двете се оптимизират от изкуствения интелект на смартфона и подобряват неговата производителност. Смартфонът разполага с 3GB оперативна памет, която е достатъчна за използване на редица приложения едновременно, а вградената памет за съхранение на данни е с капацитет 64 GB, като устройството разполага със слот за допълнителна карта памет до 256 GB. За любителите на музиката А1 Alpha комбинира 3,5 mm жак за слушалки и FM радио. Споделянето на файлове може да бъде осъществено и чрез технологиите NFC и Bluetooth LE v4,2.\r\nA1 Alpha работи с най-новата версия на Android – 9 Pie, която предоставя разнообразни функции в полза на потребителите.      ", "date": "2019.08.15", "title": "А1 стартира продажбите на втория си собствен смартфон – А1 Alpha"}
{"url": "https://www.actualno.com/curious/154-g-ot-rojdenieto-na-luiza-oldrich-blejk-pyrvata-britanka-hirurg-video-news_785348.html", "text": "      Google създаде Doodle (Драскулка) в чест на 154-та годишнина от рождението на Луиза Олдрич-Блейк.      Тя е британски медик, който разработва нови техники за хирургични интервенции, спасявали животи на войници по време на Първата световна война.\r\nОлдрич-Блейк има сериозни заслуги за това жените да започнат все по-уверено да навлизат в медицината - една професия, смятана от мнозина в миналото за типично мъжка.\r\nБританката хирург  е родена през 1865 г. Тя става първата жена, която завършва магистратура по хирургия в английската история.   ", "date": "2019.08.15", "title": "154 г. от рождението на Луиза Олдрич-Блейк - първата британка хирург (ВИДЕО)"}
