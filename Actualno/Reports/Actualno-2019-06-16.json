{"url": "https://www.actualno.com/politics/kongresyt-na-bsp-prjak-izbor-na-lider-sled-mestnija-vot-news_759439.html", "text": "    Да се проведе пълен отчетно-изборен цикъл в БСП, който да бъде последван от пряк избор на председател на партията след местните избори тази есен. Това реши Конгресът на БСП, след като гласува политическия доклад за резултатите от евровота и задачите пред партията за местните избори.      В доклада се отчита ръстът на подадените за БСП гласове, както и спечелените 5 мандата в ЕП, постигнатите първи места в Монтана и Ямбол, и на областно ниво в Плевен и Добрич. В документа се посочва, че представителите на партията в местната власт трябва да водят политика, спомагаща за преодоляване на натрупаните с годините проблеми.   Делегатите възложиха на Националния съвет да изготви платформа за местния вот в срок до 31 юли 2019 г. Конгресът възложи на Пленума още в срок до три месеца да приеме реда и условията за провеждане на пряк вътрешнопартиен избор на председател на БСП, който да съвпада с отчетно-изборния цикъл в партията. Това означава Пленумът да приеме правила за избор на нов лидер, които да се отнасят до процедурата, след като изтече мандатът на Корнелия Нинова начело на БСП. Делегатите възложиха на парламентарната група на „БСП за България“ да внесе промени в Изборния кодекс, свързани с местната власт, съобщава БГНЕС. ", "date": "2019.06.16", "title": "Конгресът на БСП: Пряк избор на лидер след местния вот"}
{"url": "https://www.actualno.com/society/ljatna-kukleno-teatralna-shkola-otvarja-vrati-v-stolichnija-kuklen-teatyr-news_759404.html", "text": "    Лятна куклено-театрална школа отваря врати в Столичния куклен театър. Всички деца, които искат да се потопят в чудния свят на кукления театър, да напишат своя приказка, да изработят своя любим куклен герой или да участват в истински театрален спектакъл, могат да се запишат в лятната театрална работилница, която стартира на 17 юни и продължава до 19 юли, съобщиха от театъра.      За втора поредна година децата ще пишат приказки и ще изработват театрални кукли. Под ръководството на актьори и сценографи от Столичен куклен театър, всеки ден от 10.00 до 17.00 часа, малчуганите ще изработват кукли от популярни спектакли, сред които „Ние, врабчетата“, „Питър Пан“, „Страната на Оз“ и „Боризмейко“.   В програмата на школата ще има и писане на приказки, изработване на марионетки, разиграване на театрални спектакли с маски и костюми. Всички деца, които искат да се включат в лятната куклено-театрална школа на Столичен куклен театър, могат да се запишат по телефона или на място на ул. „Гурко“ 14. ", "date": "2019.06.16", "title": "Лятна куклено-театрална школа отваря врати в Столичния куклен театър  "}
{"url": "https://www.actualno.com/crime/jandarmeristyt-prevozval-nelegalen-tutun-ostava-v-aresta-news_759432.html", "text": "    Специализираният наказателен съд реши да остави в ареста задържания 27-годишен служител на Дирекция Жандармерия в МВР Даниел Василев Кьосев от Симитли. В съдебната зала обвиняемият заяви, че не познава свидетелите, които са дали показания срещу него. Кьосев каза, че се „разкайва и си взима поука“, и помоли за по-лека мярка – домашен арест или парична гаранция. От доказателствата на държавното обвинение стана ясно, че Кьосев е изпълнявал ролята на куриер, който получава процент от транспортирания нелегален тютюн до бази в Русе, Благоевград и Сливен. По време на задържането в автомобила му е имало 30 чувала с нелегален тютюн. Според служебния му адвокат Росица Кавазова името на 27-годишния мъж се споменава единствено в показанията на свидетелите, и няма други преки доказателства срещу него. Следващото заседание по делото срещу Кьосев е насрочено за 25 юни в апелативния специализиран съд.      БГНЕС припомня, че по-рано днес говорителят на спецпрокуратурата Сийка Милева съобщи, че служител на МВР от Дирекция „Жандармерия“, участвал в организирана престъпна група за производство и разпространение на нелегален тютюн, е заловен в момент на транспортиране на стоката. ГДБОП е разбила три нелегални бази в област Русе, в които са се съдържали съоръжения за обработка на тютюн с уреди за омекотяване, нарязване и пакетиране. Заради неплатения акциз на тютюневите изделия, държавният бюджет е ощетен с над три милиона лева.    ", "date": "2019.06.16", "title": "Жандармеристът, превозвал нелегален тютюн, остава в ареста "}
{"url": "https://www.actualno.com/asia/g-20-se-dogovori-da-se-bori-s-plastmasata-v-svetovnija-okean-news_759379.html", "text": "    Участниците в двудневната среща на министрите на енергетиката и екологията на страните от Г-20 в японския град Каруидзава се договориха за създаването на международна структура за сътрудничество, която си поставя за цел намаляването на изхвърляната пластмаса в Световния океан.      „Замърсяването на Световния океан изисква незабавни действия, защото оказва негативно въздействие върху морските екосистеми и здравето на хората“, се казва в документа.   Страните от Г-20 ще предприемат доброволни усилия за намаляването на изхвърляните пластмаси и ще обменят информация за постигнатите резултати. Обсъждането на проблема беше една от централните теми на министерската среща.\r\nПо данни на ООН ежегодно в се произвеждат около 300 милиона тона пластмасови отпадъци. Около 8 милиона от тях попадат в Световния океан, което се превърна в екологичен проблем от глобален мащаб.  На срещата в Каруидзава беше обсъдена и енергийната сигурност и стабилните доставки на въглеводороди. „По тези теми беше постигнато пълно единодушие. Всички участници се обявиха в подкрепа на обединените усилия, насочени към стабилност снабдяване на световната икономика с енергоносители“, заяви на заключителната пресконференция японският министър на икономиката и търговията Хирошиге Секо.\r\nСрещата се проведе в рамките на подготовката за форума на Г-20, който ще се състои на 28 и 29 юни в Осака, припомня БГНЕС.    ", "date": "2019.06.16", "title": "Г-20 се договори да се бори с пластмасата в Световния океан "}
{"url": "https://www.actualno.com/moresport/objaviha-koga-shte-e-revanshyt-mejdu-furi-i-uajldyr-news_759442.html", "text": "    Реваншът между . Това заяви промоутърът на Фюри Боб Аръм, който  конкретизира, че големият мач ще се състои в първото тримесечие на  следващата година. Условието за провеждането на мача обаче е и двамата  да спечелят следващите си битки.      На американеца му предстои мач срещу Луис Ортис, а на британеца - двубой срещу неизвестен засега съперник. Уайлдър и Фюри проведоха зрелищен бой през декември в Лос Анджелис, който завърши наравно и Уайлдър запази титлата си.   \"Има две телевизии, става дума за 50:50.  Лесно е да се направи, каза Аръм за сделката, която ще се сключи между  ESPN и един от мрежовите партньори на РВС- Fox или Showtime. Имате  думата ми, че това ще се случи. През първото тримесечие на следващата  година. Точно тук (в Лас Вегас, бел.ред.)\".    ", "date": "2019.06.16", "title": "Обявиха кога ще е реваншът между Фюри и Уайлдър"}
{"url": "https://www.actualno.com/curious/sedmichen-horoskop-za-17-23-uni-news_759445.html", "text": "     Овен       През тази седмица промяната за вас ще е просто необходима. Виждате ,че важни за вас дела буксуват, животът продължава, но вие стоите на едно място. Затова именно вие сте тези, които трябва да направят нещо ново и променят начина си на мислете и действия. В това няма нищо пораженческо и никой няма да ви се смее. Много скоро новият ви образ и дела ще породят одобрението на околните. Телец През тази седмица не се страхувайте да помислите за смяна на  професионалното поприще или просто нова работа. Разбира се – много внимателно претеглете всички „за” и „против”. Пътуванията, особено далечните, не са препоръчителни през първите дни на седмицата. Сложете розовите очила и мислете позитивно – именно това ще ви помогне да приемете предизвикателствата на  седмицата.   Близнаци През тази седмица не пропускайте да организирате среща с близките ви приятели. Събирането ще ви помогне да се отпуснете, а фактът, че ще бъдете душата на компанията ще повиши самочувствието ви. В сряда изневиделица ще ви се струпат всички задължения и отговорности от всички сфери на живота. Трудно ще ви бъде да прецените откъде да започнете. Рак     През тази седмица не се подавайте на паниката, а започнете едно по едно изпълнението на задачите, пък докъдето стигнете. Погрижете се за здравето си, тъй като преумората и напрежението няма да ви пощадят. Спирайте се за момент да си поемете въздух и да се заредите с положителна енергия. Съзерцавайте или четете нещо, което ви вдъхновява и отпуска. Лъв Седмицата ще ви даде много поводи за размисъл. Ще излезете от рамките са своето полезрение и ще получите възможността да усетите настроенията и чувствата на околните. Това ще ви даде допълнителна информация, която ще ви обогати. Ако успеете да не се фиксирате върху собствените ви емоции ще видите колко много интересни неща има около вас. Дева През тази седмица не се страхувайте да отделите повече време на другите. Те ще оценят усилията ви  и ще ви се отблагодарят. Очаква ви едно наистина ново начало с нови впечатления. В средата на седмицата ще ви се иска да сте повече време сами със своите мисли. Това не е много типично за вас, но щом имате нужда, значи така трябва.   Везни През тази седмица, ако се почувствате не добре здравословно не правете компромиси и останете у дома, колкото е необходимо. За това никой няма да ви търси сметка. В края на периода ще ви се наложи да вземете трудно решение относно среща, на която трябва да присъствате. Ако не се чувствате добре здравословно, най-добре я отложете, тъй като няма да сте в кондиция.    Скорпион Звездите ще ви дадат възможността да се изявите в една от най-добрата си светлина. Наблегнете на уреждането на въпроси, свързани с документи. По-скоро дейности, свързани с поправки и представянето пред повече получатели на информацията. Ако е имало някакво забавяне през седмицата ще имате полза от това. В края на периода е добре да намалите активността, за да може да се развихрите отново в сряда. Тогава почти всички средства за постигане на целите ще са позволени. Стрелец През тази седмица най-добър резултат ще ви донесе работата в екип. Бъдете готови да правите компромиси, но без напълно да отстъпвате от интересите си. Това няма да ви е трудно защото безпогрешно ще „напипате“ баланса в общуването. Ако ви се налага да излезете пред публика бъдете безупречни. Нейната реакция ще е много важна за авторитета ви. Козирог    През тази седмица не се съмнявайте в себе си, ако възникнат недоразумения в комуникациите. Постарайте се да разбирате другите, без да бързате да ги съдите и да недоволствате от тях. Няма да ви е лесно с околните, но ако си изпуснете нервите не печелите нищо. В средата на периода на преден план през тази седмица ще излезе решаването на финансов въпрос. Вашата трезва мисъл ще ви помогне да благополучно му разрешаване. Водолей Единственото, в което не бива да влагате пари през тази седмица са закупуването на автомобил или записването на курс по език. В средата на периода ще трябва да се борите за запазването на завоюваните от вас позиции, тъй като някой ще се опита да отнеме, полагащото ви се. По този начин ще ви се наложи да се нагърбите с повече задължения и да поемете тези на останалите, за да докажете,  че имате голяма заслуга за постигнатото до момента. Риби През тази седмица най-важното е да разчитате единствено на собствените си сили. Не приемайте ничия помощ. Нито се вслушвайте в „добронамерени” съвети. Обяснете ситуацията на роднините си, за да ви спестят недоволството си, че не им отделяте достатъчно време и не може да се включите с помощта  си в семейните дела. В личен план не бързайте с взимането на важни решения    ", "date": "2019.06.16", "title": "Седмичен хороскоп за 17-23 юни"}
{"url": "https://www.actualno.com/asia/germanija-dostavja-oryjija-za-1-mlrd-evro-na-uchastnicite-v-jemenskija-konflikt-news_759319.html", "text": "    Коалицията, воюваща в Йемен, ще получи от Берлин оръжие за 1 милиард евро. Освен това, въпреки забраната за износ, в Саудитска Арабия са доставени джипове.      От началото на 2019 г. германското правителство е одобрило износа на оръжия за над 1 милиард евро за коалицията, водена от Саудитска Арабия, която участва във военните действия в Йемен. Въпреки ограниченията за износ, фигуриращи в коалиционното споразумение между ХДС/ХСС и Германската социалдемократическа партия /ГСДП/, само от 1 януари до 5 юни са утвърдени 13 искания за износ на стойност 801,8 милиона евро за Египет и 43 за ОАЕ на стойност 206,1 милиона евро. Тези данни се съдържат в отговор на министерството на икономиката на депутатски въпрос, отправен от Омид Нурипур от партията „Съюз 90/зелените“.   Германското правителство също така е одобрило две сделки със Саудитска Арабия, въпреки че от ноември 2019 г. по отношение на тази страна уж е в сила пълна забрана за износа на оръжия. В този случай става дума за доставката на специални джипове на стойност 831 хиляди евро, за което съобщи говорителят на германското министерство на икономиката Улрих Нусбаум. Общо са одобрени 122 искания за доставката на оръжия на обща сума 1,1 милиарда евро. Получателите са 8 държави.\r\nПрез 2015 г. Саудитска Арабия създаде коалиция, чиято цел е да подкрепи йеменското правителство в борбата му срещу местните шиити. Войната доведе до най-голямата хуманитарна криза в най-бедната страна на Арабския полуостров, припомня БГНЕС.  По-рано социалдемократите настояваха за прекратяване на износа на оръжие за държавите-участнички в кървавия конфликт. Партньорите в управляващата коалиция се съгласиха, но при условие, че формулировките и забраните бъдат смекчени.  Беше решено, че доставките на оръжия за непосредствените участници в конфликта ще бъдат забранени, а за вече одобрените сделки ще се направи изключение. През ноември 2018 г. беше въведена пълна забрана за износа на оръжия за Саудитска Арабия след убийството на журналиста Джамал Хашоги, който беше яростен критик на саудитското правителство.  и ДВ ", "date": "2019.06.16", "title": "Германия доставя оръжия за 1 млрд. евро на участниците в йеменския конфликт "}
{"url": "https://www.actualno.com/showbusiness/sindi-kroford-vzima-viagra-predi-gola-fotosesija-news_759322.html", "text": "    53-годишната Синди Крофорд не се срамува да участва в пикантни фотосесии. Тя обясни, защо продължава да се снима гола.      Бившият супермодел, по който въздишаха мъжете, иска да покаже на жените, че и 50-годишните имат своята красота. Причина за нейната изповед е фотосесията за книгата на Ръсел Джеймс. Снимки от нея Синди сподели в Инстаграм. Мнозина от нейните последователи в социалната мрежа й зададоха въпроса, защото се снима гола на тази възраст.   Синди заяви, че всяка възраст има своята красота, по тази причина няма възраст, когато голото тяло може да бъде грозно. Звездата призна, че сега й е далеч по-сложно да позира пред обектива.\r\n„Понякога преди снимки се шегувам, че ми трябва „Виагра“, за да се настроя“, заяви Синди Крофорд, цитирана от БГНЕС.  Не се притеснява да се разсъблече и нейната колежка 49-годишната Наоми Кембъл. Неотдавна тя сподели снимка от „гола“ фотосесия в пустинята. ", "date": "2019.06.16", "title": "Синди Крофорд взима \"Виагра\" преди гола фотосесия "}
{"url": "https://www.actualno.com/starazagora/stara-zagora-otnovo-stana-venecija-s-reki-vmesto-ulici-news_759443.html", "text": "     За по-малко от десет минути в Стара Загора се изля проливен дъжд. Пешеходни и транспортни артерии са като корита на реки. В социалните мрежи се изпълни със снимки на стичащите се из града кални води и плаващи коли по пътищата. В понеделник заместник-кметът на община Стара Загора съобщи, че ще се обявява за проектиране на охранителни канали. Те ще улавят скатните води, за да се предпази градската инфраструктура от увреждания, а инж. Трайчо Николов показа схема на разработения от него идеен проект. Обявяването на обществената поръчка е добре да се обяви възможно най-скоро. Защото докато минат сроковете за кандидатстване, за отваряне на предложенията, за избор на изпълнител и обжалванията на изгубилите битката да усвоят средствата от външното финансиране, което общината ще търси, може и да не остане инфраструктура в Стара Загора.       ", "date": "2019.06.16", "title": "Стара Загора отново стана Венеция с реки вместо улици"}
{"url": "https://www.actualno.com/europe/britancite-boris-djonsyn-e-naj-silnijat-kandidat-za-premier-news_759365.html", "text": "    Британците смятат бившия министър на външните работи Борис Джонсън за най-силния кандидат за лидер на Консервативната партия, който също така ще замени Тереза Мей на поста премиер на Великобритания. Това показват данните от социологически проучвания, публикувани във вестниците „Сънди Таймс“ и „Сън“, цитирани от БГНЕС.      Според допитване на социологическата служба YouGov 47% от британците смятат, че Джонсън ще осигури победа на торите над лейбъристите и набиращата популярност партия Брекзит на парламентарните избори. С тази оценка не са съгласни едва 22% от анкетираните. Ако сегашният външен министър Джереми Хънт оглави партията, тогава шансовете за победа на консерваторите виждат само 15%. Останалите кандидати имат още по-ниски шансове за успех, сочи проучването.   30% от участниците в изследване на социологическата служба  OnePoll са посочили Борис Джонсън, отговаряйки на въпроса кой от британските политици има най-големи шансове да реализира Брекзит и изведе своята партия до победа на парламентарните избори. При това нито един от петимата му съперници в надпреварата за премиерското кресло не е събрал повече от 7% подкрепа.\r\nВъпросът кой от кандидатите най-много ще увеличи популярността на Консервативната партия е зададен и в двете допитвания. Съответно 22% и 24% от запитаните са отговорили – Борис Джонсън. Неговите основни противници – Джереми Хънт, Майкъл Гоув и Саджид Джавид – са получили по около 8%.  Борис Джонсън спечели най-много гласове на първия тур на вътрешнопартийното гласуване в четвъртък. Той бе подкрепен от 114 от 312 депутати, вторият Хънт – 43 гласа. Името на новия лидер на торите и бъдещ премиер на Обединеното кралство ще стане известно в края на юли. ", "date": "2019.06.16", "title": "Британците: Борис Джонсън е най-силният кандидат за премиер "}
{"url": "https://www.actualno.com/balkani/ochertavat-se-rokadi-v-severnomakedonskoto-pravitelstvo-news_759470.html", "text": "    Промени в правителството, а не предсрочни парламентарни избори ще има в Северна Македония. Продължаването на евроатлантическата политика и политиката на интеграция е заключението от дебата в рамките на деветата сесия на Централния съвет на управляващата СДСМ, която се провежда тази вечер в Охрид.      Лидерът на СДСМ и премиер Зоран Заев обясни в изявление пред медиите, че политиката на възприемане пред обществеността е с цел затвърждаване на очевидното евроинтеграционно бъдеще на страната.   „Постигнахме целта и се връщаме към ремонт на кабинета. Първо ще има промяна на не повече от осем министерски позиции\", увери Заев и поясни, че ще обяви имената на новите министри до края на месеца. Той каза и, че ще освободи директорите на повече от двадесет държавни обществени институции, процес, който ще се проведе паралелно с ремонта на правителството.\r\nЗаев заяви, че ще има промени в управленските структури в правителството и в тях могат да влязат и представители на другите партии, членове на управляващата коалиция.  „В допълнение към факта, че процесите на ратификация на членството ни в НАТО се движат отлично, втората цел е, след 15 години опити, да получим дата за започване на преговори за членство в ЕС. Получихме уверения от държавите-членки, че Европейският съвет ще направи заключение на 20-21 юни, а в същото време Бундестагът ще ратифицира доклада през септември и датата ще ни бъде дадена през октомври “, заяви лидерът на СДСМ.\r\nТой подчерта, че удължаването на времето за доклада и на самата дата на преговорите се дължат на провеждането на избори за Европейски парламент. Ако това е причината за удължаването на решението за датата на преговорите, е важно решението да бъде взето окончателно, дори и това да стане през октомври.   \"Два или три месеца не са толкова важни. Всичко това не ни поставя в състояние да съкратим времето на всякакви политически промени и да вземем решение, което е най-подходящо за държавата и за гражданите, а именно да сложим край на идеята за предсрочни избори и правителството да продължи с целия си капацитет, като се посвети на реформите, но и на икономическите перспективи като приоритет за тази година\", каза Заев.     ", "date": "2019.06.16", "title": "Очертават се рокади в северномакедонското правителство"}
{"url": "https://www.actualno.com/balkani/zaev-ochakva-data-za-zapochvane-na-pregovorite-s-es-prez-septemvri-news_759427.html", "text": "    Македонският премиер Зоран Заев очаква предстоящият Съвет на Европейския съюз да потвърди изводите от доклада на Европейската комисия за напредъка на Македония.      \"Нашият народ и страната ни заслужават това\", каза Заев, като добави, че очаква Скопие да получи дата за преговори през септември или октомври и да започне преговори в края на годината.   Той отбеляза, че се очаква германският Бундестаг да вземе решение за началото на преговорите на Европейския съюз с Македония, след което страната най-накрая ще получи дата за преговори.\r\n\"Радвам се, че имаме шанс да бъдем пълноправен член на НАТО до края на годината. След това ще започнат преговорите с ЕС и можем успешно да завършим тази година по отношение на интеграционните процеси\",каза Заев, отговаряйки на въпроси на журналисти по време на днешното си посещение в Преспа.   ", "date": "2019.06.16", "title": "Заев очаква дата за започване на преговорите с ЕС през септември "}
{"url": "https://www.actualno.com/society/novinite-naj-vajnoto-za-denja-16-uni-news_759375.html", "text": "            Корнелия Нинова остава лидер на БСП. Тя обяви, че не внесе оставката си пред Конгреса на партията, заседаващ в зала 1 на НДК. До този ход се стигна след продължили повече от час и половина бурни дебати и остри реплики по уточняването на дневния ред на конгреса.\r\n\"Наиграхте се последната една седмица. Затворете си портфейлите, уважаеми господа\" - така лидерът на БСП Корнелия Нинова се обърна към едрите бизнесмени, които се опитват да я махнат от поста ѝ на председател на .   \"Мисля, че Корнелия Нинова се е доказала като човек, който знае какво прави и носи отговорност за своите постъпки.\", така кометира неподадената оставка президетът Румен Радев. \"Много е важно България да не остава без политическа опозиция, защото това ще бъде пагубно за нашата демокрация\", каза още той за случващото се на Конгреса на БСП.     Според бившият земеделски министър Мирослав Найденов, служители на Държавен фонд \"Земеделие\" (ДФЗ) са консултанти на фирмите, които предлагат услуга - кандидатстване по проекти за къщи за гости, финансирани с евросредства. Затова трябва да се направи проверка и на консултантите по проектите обяви той. Падне ли Истанбул, ще рухне един от основните стълбове на властта на Ердоган. Битката е за добре напълнената хазна на града, която осигурява охолен живот на роднини на президента и свързани с него бизнесмени. Истанбул е безспорният икономически център на Турция. В града на Босфора се създава почти една трета от БВП на страната (31%). Затова градската управа винаги разполага с много пари. Не е изненадващо, че в кампанията за кметските избори всичко се върти основно около парите.  В статия озаглавена „Голямата европейска бъркотия на ЕС“ европейската редакция на авторитетното издание POLITICO коментира отлагането на началото на преговорите с Македония и Албания и последствията до които това забавяне може да доведе. Преди година Европейският съюз каза на две балкански страни, че може да получат зелена светлина този месец, за да започнат преговори за членство, ако направят правилните стъпки.   В Южна Америка се стигна до най-масовото спиране на тока. Десетки милиони хора в Аржентина, Уругвай, Парагвай и южната част на Бразилия останаха без електричество. Енергийната компания „Едесур Аргентина“ официално призна в профила си в Туитър, че се е стигнало до масово спиране на електроподаването в общата електрическа система. Участниците в двудневната среща на министрите на енергетиката и екологията на страните от Г-20 се договориха да създадат международна структура за сътрудничество, която си поставя за цел намаляването на изхвърляната пластмаса в Световния океан. По данни на ООН ежегодно в се произвеждат около 300 милиона тона пластмасови отпадъци. Около 8 милиона от тях попадат в Световния океан, което се превърна в екологичен проблем от глобален мащаб. Група изследователи от Австралийския национален университет установиха, че яденето на бърза храна допринася за преждевременното стареене на мозъка. Констатациите на учените са представени в прессъобщение, публикувано на сайта на списание „MedicalXpress”. Нездравословното хранене и игнорирането на физическото натоварване на тялото, казват изследователите, допринасят за риска от развитие на диабет тип 2 и нарушават когнитивните функции, което от своя страна може да доведе до деменция и атрофия на мозъка. \"Тъмната фигура, която  можеше ясно да се наблюдава от разстояние, включително ясно изразената  му глава и шия, остана неподвижна за минута, преди да се потопи в  дълбините на водата.”, твърди Глория Дейвидсън, заснела видео клип,  публикуван в Туитър. Колкото и голям да е броят на свидетелствата за  съществуването на легендарното чудовище от Лох Нес, заснетото от  двойката Глория и Иън Дейвисън, изглежда наистина нещо необичайно. ", "date": "2019.06.16", "title": "Новините: Най-важното за деня, 16 юни"}
{"url": "https://www.actualno.com/curious/dneven-horoskop-za-17-uni-news_759441.html", "text": "     Овен       Днешният ден, може да се окаже за вас по неочаквано ценен. Да ви спаси от цялата объркана ситуация, ще успее някой, чиито услуги сте поискали предварително. Телец Днешния ден трябва да прекарате в компанията на един, но много близък човек. Може малко да ви омръзне, но все пак чувството ще бъде по-скоро приятно.   Близнаци Добре ще е днешния ден да посветите на приятни домашни занимания, като украсяване на дома, разместване на мебелите и изобщо, каквото ви подскаже фантазията. Рак     Този понеделник трябва да сте предпазливи. Съществува голяма опасност да направите глупави грешки, за които ще отговаряте, като за нещо сериозно. Лъв Добре е днешният ден да посветите на домакинска работа, а такава има със сигурност. Не проявявайте инициатива – подобни неща, сега ще бъдат пресечени по жесток начин. Дева Днешния ден ще бъде тих, спокоен и достатъчно продуктивен, ако разбира се заставите да направите нещо, а  това може да се окаже не толкова просто.   Везни Този понеделник сутринта може да не намерите розовите си очила и света ще ви изглежда в сиви тонове. Но не всичко в живота ни радва и за това, понякога ни е необходима  почивка. Скорпион Този понеделник вашето мнение ще се мени час по час, за това преди да вземете решение, трябва да помислите много, а най-добре е да потърсите съвет от друг. Стрелец Този понеделник  около вас ще има много промени, които няма  да ви засегнат, освен ако самите вие не пожелаете. Може би е време да промените посоката. Козирог    Открехнете завесата, отделяща ви от околния свят. Това ще ви помогне да разберете другите, а пък и те да ви разберат. Водолей Този понеделник някой може да се опита да ви манипулира незабелязано. Реагирайте на всеки сигнал на интуицията ви. Риби Този понеделник творческият ви потенциал ще нарасне до такава степен, че просто ще ви преизпълни.  Оценете всичко и не го хвърляйте напразно в бездействие.  ", "date": "2019.06.16", "title": "Дневен хороскоп за 17 юни"}
{"url": "https://www.actualno.com/america/putin-i-trymp-moje-da-se-sreshtnat-predi-g-20-news_759402.html", "text": "    Преди срещата на Г-20 може да се състои среща между руския и американския президент Владимир Путин и Доналд Тръмп. Това заяви говорителят на Кремъл Дмитрий Песков по канал „Россия 1“.      Той отбеляза, че за момента Русия не е получавала никакви индикации от Америка, съобщава БГНЕС.   Срещата на най-развитите в индустриално отношение страни Г-20 ще се проведе в японския град Осака в края на месеца. На 12 юни Тръмп заяви, че ще се срещне с Путин по време на този форум.\r\nДвамата държавни глави разговаряха по време на Г-20 в Хамбург през 2017 г. На следващата година се състоя тяхната двустранна среща в Хелзинки, както и кратък разговор на Г-20 в Буенос Айрес през ноември 2018 г.   ", "date": "2019.06.16", "title": "Путин и Тръмп може да се срещнат преди Г-20 "}
{"url": "https://www.actualno.com/europe/tereza-mej-shte-se-otdade-na-gotvene-i-kriket-sled-premierstvoto-news_759434.html", "text": "    Британския премиер Тереза Мей обеща, че след като се оттегли от своя пост ще се отдаде на занимания, които нямат нищо общо с политиката, сред тях са пешеходните разходки, кулинарията и гледането на спортни мачове. Тя сподели това в разговор с деца в ефира на телевизия „Скай Нюз“.      Отговаряйки на въпрос на едно от децата, с какво ще се захване след напускането на високия си пост, Мей отговори: „Ще остана член на парламента, но, не е изключено, тогава да имам повече време да се занимавам с неща, различни от политиката. Да се разхождам със съпруга си, бих желала да готвя по-често, и още ще мога да отделя повече време, за да гледам крикет“.   Тереза Мей обича кулинарията и  дори е признавала, че предпочита да готви гъска вместо традиционната пуйка за Коледа. В нейната извънградска къща тя има голяма колекция от кулинарни книги. Разходките също са старо нейно увлечение. По време на отпуска в Уелс тя обича да пътешества в планинската местност.\r\nМей не крие и любовта си към крикета, често може да бъде забелязана на трибуните на лондонския стадион Lord's Cricket Ground, както по времето, когато там се игра срещата между Англия и Пакистан.  След като парламента на три пъти отхвърли подписания от него договор с Брюксел за условията за Брекзит, Мей напусна на 7 юни лидерския пост в Консервативната партия, което означава и оттегляне от премиерското кресло. Името на новия лидер на торите ще стане известно в средата на юли.  и ТАСС ", "date": "2019.06.16", "title": "Тереза Мей ще се отдаде на готвене и крикет след премиерството "}
{"url": "https://www.actualno.com/asia/jertvite-na-jegata-v-indija-narastvat-news_759299.html", "text": "    В три района на североизточната част на провинция Бихар в Индия горещините са убили  29 души, съобщи Спутник, цитиран от БГНЕС.      Най-малко 25 души загинаха в областта Аурангабад, а повече от 30 души са били хоспитализирани в района.   Управителят на провинцията Нитиш Кумар изрази съболезнования във връзка със смъртта на някои от жителите и помоли властите в областта да вземат предпазни мерки за предотвратяване на по-нататъшни смъртни случаи.\r\nТемпературата в Бихар надвишава 40 градуса по Целзий, което е с около 5 градуса над нормата за сезона. Според местната метеорологична служба необичайно горещото време ще продължи до средата на следващата седмица.   ", "date": "2019.06.16", "title": "Жертвите на жегата в Индия нарастват"}
{"url": "https://www.actualno.com/asia/izrael-krysti-selishte-na-trymp-news_759447.html", "text": "    Израелското правителство направи символична първа копка на селището Рамат Тръмп, което ще се построи в чест на американския президент на Голанските възвишения.      Така израелците искат да се отблагодарят на Доналд Тръмп за неотдавнашното признаване на тази територия за част от еврейската държава, въпреки претенциите на Сирия върху нея.   „Горди сме, че имаме възможността да основем селище и да отдадем дължимото на нашия велик приятел. Ще продължим да строим и да развиваме Голан за благото на неговите жители, евреи и неевреи, в името на бъдещето на цялата Държава Израел“, заяви израелският премиер Бенямин Нетаняху.\r\nТой проведе тържествено заседание на кабинета на Голанските възвишения. Тук беше поканен също и американският посланик Дейвид Фридман, който благодари на Нетаняху за уникалния жест по отношение на Тръмп. „Той е напълно заслужен и много ценен“, отбеляза дипломатът.  След правителственото заседание Нетаняху и Фридман махнаха покривалото от табелката с името на бъдещото селище – Рамат Тръмп или „Височината Тръмп“ в превод от иврит.\r\nМестните медии пишат, че реален старт на строителството може да даде само бъдещия кабинет, който ще бъде съставен след изборите на 17 септември, съобщава БГНЕС.    ", "date": "2019.06.16", "title": "Израел кръсти селище на Тръмп "}
{"url": "https://www.actualno.com/balkani/10-migranti-zaloveni-v-luksozen-djip-v-makedonija-news_759419.html", "text": "    Десет мигранти от Пакистан са заловени в джип на магистралата Гевгелия-Скопие. Около 3.50 местно време полицейски патрул забелязал джип със скопски регистрационни номера, който не спрял при знак за проверка.      След кратка гонка, полицейските служители настигнали превозното средство, и при обиск открили вътре 10 души от Пакистан. Мигрантите са задържани в полицейско управление за изясняване на случая.    ", "date": "2019.06.16", "title": "10 мигранти заловени в луксозен джип в Македония "}
{"url": "https://www.actualno.com/crime/kola-udari-patrulka-v-shumen-raneni-sa-dvama-policai-news_759455.html", "text": "    Втори инцидент с полицейска патрулка само за два дни - лека кола удари патрулен автомобил в Шумен. Инцидентът е станал на светофарите до автогарата в града около 16:00 часа в неделя.      На зелена светлина полицаите преминавали през кръстовището, и точно, когато били по средата, лек автомобил преминал на червено и ги ударил.   37-годишният шофьор на цивилния автомобил сам признал, че минал на червено.  Двамата униформени са откарани в болница със съмнения за травми. ", "date": "2019.06.16", "title": "Кола удари патрулка в Шумен, ранени са двама полицаи"}
{"url": "https://www.actualno.com/america/avarija-ostavi-bez-tok-milioni-v-ujna-amerika-zasegnati-sa-njakolko-dyrjavi-news_759421.html", "text": "    В Южна Америка се стигна до най-масовото спиране на тока. Десетки милиони хора  в Аржентина, Уругвай, Парагвай и южната част на Бразилия останаха без електричество.      Енергийната компания „Едесур Аргентина“ официално призна в профила си в Туитър, че се е стигнало до масово спиране на електроподаването в общата електрическа система.   Националната електрическа компания на Уругвай потвърди, че проблемът идва от Аржентина.\r\n„В 7.06 часа /13.00 часа българско време/ неизправност в аржентинската система остави на тъмно почти цялата страна и много провинции на нашите съседи“, се посочва в съобщението.  От своя страна заместник-министърът на гражданската защита на Аржентина Даниел Русо твърди пред телевизия TN, че причината за спирането е неизвестна.\r\nПостепенно след 16.00 часа българско време започна възстановяването на електроподаването в столицата и провинция Буенос Айрес. „Започна бавното възстановяване на електроенергията, 34 хиляди абонати вече имат ток“, се казва в комюнике на „Едесур“.    ", "date": "2019.06.16", "title": "Авария остави без ток милиони в Южна Америка, засегнати са няколко държави"}
{"url": "https://www.actualno.com/crime/slujitel-na-gd-jandarmerija-v-shema-s-nelegalna-prodajba-na-tutun-news_759348.html", "text": "    Служител на МВР от Дирекция „Жандармерия“, участвал в организирана престъпна група за производство и разпространение на нелегален тютюн, е заловен в момент на транспортиране на стоката, съобщи говорителят на специализираната прокуратура Сийка Милева, предаде репортер на БГНЕС.      Милева обясни, че ГДБОП е разбила три нелегални бази в област Русе, в които са се съдържали съоръжения за обработка на тютюн с уреди за омекотяване, нарязване и пакетиране. В складовете са се произвеждали около 1 тон за пушене седмично. Всяка база си имала отговорник, който разпространявал тютюна на клиенти. Част от задържаните членове на организираната престъпна група са хванати в момент на производство.   „Ръководителят на групата беше създал организация за закупуване на тютюн на листа, след което суровината се е обработвала от други членове на групата. Нарязаният тютюн за пушене се продавал на цена от 45 лв. за килограм. Акцизната ставка, която е трябвало да се плаща, е в размер на 152 лв на килограм. Държавният бюджет е ощетен с три милиона лева. Установена е и книжарница в град Гоце Делчев, в която се поръчвали етикети с надписи на известни марки цигари. Продукцията се е пласирала в пластмасови кофички от един килограм, със залепени етикети на известни марки“, допълни Милева.\r\nТютюнът се е обработвал допълнително с ароматизатори, за да се продава повече. При обиските са иззети над 360 килограма тютюн, тефтери с черно счетоводство, като според записаното в тях за периоди групата е имала печалби от над 100 хиляди лева месечно.  „Служителят е от Жандармерията, задържан е вчера при транспортиране с личната си кола на над половин тон тютюн за пушене в 30 чувала. Транспортирал е незаконната стока и докато е бил униформен, за да не го спират колегите от МВР. Паркирал си е автомобила с нарязания тютюн на паркинга на Жандармерията, докато е работил като полицай. Служителят е започнал работа през 2015 г. в Дирекция „Жандармерия““, допълни Милева.\r\nОт дейността на престъпната група е избегнато плащането на акциз в размер на над три милиона лева. Групата е действала от 2017 г., допълниха от прокуратурата.   „Информация за групата беше придобита в края на миналата година в Благоевград. Интересното в случая е засягането на държавния бюджет чрез неплащането на дължими акцизи за тютюневи изделия, отделно се засягат интересите и на легалните производители на тютюневи изделия. На тези 360 килограма, заловени по време на акцията, дължимият акциз е над 52 хил. лева. 11 лица са привлечени към наказателна отговорност за участие в ОПГ с цел притежание и разпространение на акцизни стоки без бандерол. С определение на спецсъда петима от лицата са задържани с мярка „Задържане под стража“, двама са под домашен арест, а трима са пуснати под парична гаранция“, съобщиха още от прокуратурата.     ", "date": "2019.06.16", "title": "Служител на ГД \"Жандармерия\" в схема с нелегална продажба на тютюн "}
{"url": "https://www.actualno.com/business/investirat-7-mln-evro-v-granichija-rajon-mejdu-bylgarija-i-gyrcija-news_759330.html", "text": "    Нови 7 млн. евро ще бъдат инвестирани в граничния регион между България и Гърция. Средствата са от Програма ИНТЕРРЕГ V-A Гърция – България 2014 - 2020. С тях ще бъдат подкрепени проекти на малки и средни предприятия в рамките на шестата покана за набиране на проектни предложения, която вече е обявена.      Дейностите, за чието финансиране от поканата може да се кандидатства, могат да бъдат насочени към подкрепа на клъстери в стратегически сектори на регионалната икономика, рехабилитация на сгради и подобряване функционалността на съоръжения за улесняване на достъпността за хората с увреждания, насърчаване на предприемачеството чрез визуализиране и укрепване на нови бизнес идеи, предоставянето на услуги за подкрепа на предприятия в сектори, свързани с износ, иновации и откриване на нови пазари. Проектните предложения биха могли да бъдат насочени също към разработване на инструменти за дигитален маркетинг и покупка на хардуер и софтуер, абонаментни такси за „облачни“ услуги, обучителни дейности за развитие на бизнес умения в стартиращи предприятия и други.   По поканата могат да кандидатстват национални институции с компетенции в сферата на нейните цели, публично-правни и неправителствени организации, университети, изследователски центрове и други образователни заведения. Дружества с търговски или индустриален характер не са допустими за финансиране. Всеки проект трябва да включва поне един партньор от България и Гърция, който да има седалище в допустимата територия на програмата. При определени условия е допустимо участие и на партньори, локализирани извън нея. Максималният брой на проектни партньори за едно предложение е шест, като всеки от тях трябва да има ясна роля в разработването и изпълнението на проекта. Всеки кандидат може да участва само в един проект.\r\nПредложенията могат да бъдат подавани до 15:00 часа на 6 септември 2019 г. При втора фаза се предвижда подаване на проектните предложения чрез интернет платформа.  Програма ИНТЕРРЕГ V-A Гърция – България 2014 - 2020 цели постигането на икономическо, социално и териториално сближаване в трансграничния българо-гръцки регион в съответствие с Европейската стратегия за интелигентен, устойчив и приобщаващ растеж „Европа 2020“. Тя обхваща областите Благоевград, Хасково, Смолян и Кърджали на територията на Република България и префектурите Еврос, Ксанти, Родопи, Драма, Кавала, Солун и Серес на територията на Република Гърция.\r\nДо настоящият момент по четири от обявените покани са подписани 52 договора за субсидия на стойност 96,8 млн.евро. Проектите са в процес на изпълнение и трябва да приключат до края на 2022 г. За набиране на предложения все още е отворена пета покана. Срокът по нея беше удължен до 15 юли 2019 г.    ", "date": "2019.06.16", "title": "Инвестират 7 млн. евро в граничия район между България и Гърция "}
{"url": "https://www.actualno.com/balkani/boris-tadich-chujdencite-ni-kazvat-ne-pipajte-vuchich-toj-ni-obeshta-kosovo-news_759335.html", "text": "    Чужденците искат опозицията да не безпокои обществото, защото сръбският президент Александър Вучич  им е обещал Косово.      Това каза бившият сръбски държавен глава и лидер на Социалдемократическата партия Борис Тадич пред белградското издание \"Блиц\". Тадич подчертава, че никой не може да каже кога ще се стигне до решение на проблема в Косово, но според него, по-важно е как ще бъде решен този въпрос. Той се обявява за решение, което \"ще създаде две етнически общности в Косово и ще се стигне до излизане от ситуацията на замразен конфликт\".   Тадич обясни, че \"никога не би подкрепил решението на онези, които са обещали сервилност по отношение на косовския въпрос, за да дойдат на власт и за които запазването на личните им интереси и властта, са над съхраняването на националните интереси\".\r\nПоради тази причини смяната на сегашната власт е основната част от решаването на косовския проблем, защото без това, няма и място, за каквото и да е решение, което наистина защитава интересите на Сърбия и нейните граждани, смята Тадич.  За да се говори за плана за Косово трябва да се знаят естеството и обема на споразумението и обещанията, които е дала сегашната власт през годините и тяхната непрозрачна косовска политика през седемте години от управлението на Вучич, както и изоставянето на позициите ни в Косово, казва още Борис Тадич.\r\nТой отново призова за директен телевизионен диспут с Вучич, \"защото е необходимо гражданите да разберат цялата истина, които в момента са изложени на тежка пропаганда и изпиране на мозъците\". \"Докато не разберат истината, те не могат да вземат правилни решения... Вучич има нужда от измамени граждани, за да може да прехвърли върху тях отговорността от референдума за Косово\", каза още бившият държавен глава на Сърбия.    ", "date": "2019.06.16", "title": "Борис Тадич: Чужденците ни казват – не пипайте Вучич, той ни обеща Косово "}
{"url": "https://www.actualno.com/politics/kornelija-ninova-kym-chervenite-oligarsi-oshte-ne-sym-umrjala-video-news_759388.html", "text": "    \"Наиграхте се последната една седмица. Затворете си портфейлите, уважаеми господа\" - така лидерът на БСП Корнелия Нинова се обърна към едрите бизнесмени, които се опитват да я махнат от поста ѝ на председател на Столетницата. Това стана на провеждащия се днес (16 юни) , на който Нинова отказа да си даде оставката без да има процедура по пряк избор за нов председател.      \"Другари, които тези дни се събирате по ресторанти, кафенета, бизнес офиси и се сговаряхте, карахте как да разделите наследството след Корнелия Нинова, да ви кажа - още не съм умряла и наследството не е открито. Чакайте, не бързайте, ще имате възможност, другари - ще имате възможност, но не сега, не тук, и не на този конгрес\", подчерта Нинова, обръщайки се към опозицията в сянка, която действа с пълна пара да ѝ вземе главата без да има пряк избор от всички членове на БСП.  ", "date": "2019.06.16", "title": "Корнелия Нинова към червените олигарси: Още не съм умряла (ВИДЕО)"}
{"url": "https://www.actualno.com/politics/miroslav-najdenov-slujiteli-na-dfz-sa-konsultati-po-proekti-za-kyshti-za-gosti-news_759345.html", "text": "    Според бившият земеделски министър Мирослав Найденов, служители на Държавен фонд \"Земеделие\" (ДФЗ) са консултанти на фирмите, които предлагат услуга - кандидатстване по проекти за къщи за гости, финансирани с евросредства.      Затова трябва да се направи проверка и на консултантите по проектите обяви той пред BTV.   „За програмата „Развитие на селските райони” са предназначени 2,5 млрд. евро за 7-годишен период, а 5 млрд. лв. за директни плащания – общо 7,5 млрд. лв. Това е повече от ресурса на някои от банките в България”, коментира още бившият земеделски министър.\r\nМеждувременно, продължава проверката на къщите за гости, финансирани по проекти между 2007 - 2013 г. Вчера стана ясно, че от всички платени за този период 746 проекта, едва за 288 туристически обекта не е изеткъл мониторинговия период и реално това ще бъдат проверените обекти. Заповедта за мащабната проверка е на министъра на земеделието, горите и храните Десислава Танева.  Целта на проверките е да се разбере дали в къщите наистина имат гости и се ползват по предназначение или са изградени, за лично ползване от собствениците и техните фамилии.    ", "date": "2019.06.16", "title": "Мирослав Найденов: Служители на ДФЗ са консултати по проекти за къщи за гости"}
{"url": "https://www.actualno.com/sofia/schupiha-s-blizo-chas-rekorda-na-200-km-dvojna-obikolka-na-vitosha-news_759359.html", "text": "    С невероятен рекорд завърши поредното издание на Обиколката на Витоша, която отново е част от инициатива „София – европейска столица на спорта“. Кристиян Кирилов грабна победата при дуатлонистите, които в рамките уикенда първо изминават 100-те километра с велосипед и после пробягват същото разстояние. 26-годишният супермен финишира с общо време 14.26:26 ч., за да подобри с уникалните 54 минути собствения си рекорд на трасето (15:32,44 ч.). Значението на това постижение се засилва от факта, че Кристиян обиколи два пъти Витоша за едно денонощие и три часа. Резултатът му с велосипеда е 5.04:12 ч. (4-ти след първото изпитание), а на бягане даде 9.22:15 ч. – девето време сред всички финиширали.      „Тръгнах една идея по-бавно, но след като усетих, че имам сили засилих темпото. Щастлив съм с третата си победа от третото участие. Тежко е да изминеш 200 км за толкова кратко време, изпитанието изисква сериозна подготовка от няколко месеца. Трасето бе отлично, времето също. Напоследък се концентрирам в супермаратоните, бяганията на класическите 42.195 км вече са ми кратки. Следващото ми състезание е националният шампионат на писта, вероятно ще стартирам и в изкачването на Витоша от НДК до Черни връх на 25 август,“ каза след финала супермена от Берковица.   Втори при дуатлонистите завърши миналогодишният шампион Камен Тончев за 14.40:13 ч - също с по-бързо от досегашния рекорд, трети е Димитър Цанков с 15.51:02 ч.\r\nПри жените супергероят бе Лили Ангелова, спечелили пълен комплект медали. След като грабна среброто с велосипеда, тя финишира трета при бегачите, за да ликува с титлата на дуатлон с общо време 16.25:38 ч. – четвърто време от всички завършили, веднага след първите трима мъже!  Продължава доминацията на Мария Николова при жените в бягането на 100 км. Мария спечели петата си победа при деветото си участие в Обиколката. Този път резултатът й и бе 9.41:15 ч., като само три минути не й достигнаха да остави в историята собствения си рекорд на трасето от миналото лято. Среброто бе за Моника Филипова с 10.19:14, а трета в бягането завърши спечелилата дуатлона Лили Ангелова с 10.45:57 ч.\r\n„Това бе най-трудното ми състезание. Имах леко навехнат глезен и го пазех до 30 км, Там обаче стъпих накриво при едно изкачване, от което болката се усили. И започна голямото страдание… След това просто стисках зъби от един подкрепителен пункт до друг. Доволна съм, защото на практика завърших изпитанието на един крак…“ сподели след победата си Николова.   Много интересно се разви спорът за титлата в 100-километровото бягане при мъжете. Миналогодишният шампион и рекордьор Александър Спасов тръгна супер мощно и по средата на разстоянието бе лидер с рекорден график, който го водеше към уникалния резултат под 8 часа. Към 70-ия км обаче Спасов получи стомашна криза, намали темпото, което му попречи да завърши в рекордния си ритъм. Там някъде напред излезе 24-годишният Христо Цветков, който запази преднината си до края и финишира за 8.34:05 ч. Преди да даде интервюта обаче той изчака да завърши и да поздрави своя най-добър приятел Владимир Ставрев, финиширал втори за 8.42:04, бронзът бе за Любомир Тодоров с 8.55:51 ч.    „Благодаря на Владо, защото той ми помогна с класното съперничество. Това лято времето бе доста по-топло, трасето бе много добро. Проблем бяха крампите, което ме мъчиха към 30-и км, но след това се стабилизирах. Жалко за Александър Спасов, задминах го 30 км преди финала, той страдаше от болки в стомаха. Мечтая обаче да победя, когато той няма проблеми и да му отнема рекорда. Може би следващата година…,“ каза след победата си Христо Цветков.\r\nЗавършилите атлети ползваха „екстрите“ на душ веднага след финала, осигурен от „Софийска вода“, която раздаде на призьорите ваучери за над 3000 лв.. Общият награден фонд бе над 10 000 лв. На старт в Обиколката на Витоша застанаха представители на 29 държави, чужденците са 112. Тази година ръководството на Природен парк Витоша даде разрешение маршрутът на Обиколката на Витоша да бъде „осиновен“, което означава, че маркировката и табелките вече ще могат да се поддържат и ползват от всички желаещи целогодишно. ", "date": "2019.06.16", "title": "Счупиха с близо час рекорда на 200 км двойна обиколка на Витоша "}
{"url": "https://www.actualno.com/travel/ima-edno-mjasto-v-rodopite-news_759390.html", "text": "    Всъщност има много места в Родопите, които подреждат обърканите линии в главата ти спрямо божествения замисъл, кодиран в мекотата на заоблените линии, вечното зелено, внезапно открилите се поляни, звездите, които изпадат сякаш от пробит кош, огромни като дюли... Номерът е да откриеш Своето място, в което можеш да забравиш всичко и от ролята на дребния човек, който се бъхти всеки ден да пробие пътя си през множеството други дребни човеци като него, да се превърнеш в част от красотата, която те заобикаля. Онази част, без която красотата, сама за себе си, ще продължи да съществува, но няма кого да прегърне.       Моето място е Гращица. Името на тая махала на село Стойките е като парола за хората, които са я открили, защото продължават да ходят там. Имат необходимост.\r\nЗа да отидеш в Гращица, трябва да прежалиш представата си за почивка като за олинклузив в гъстонаселен хотел и пълен с пищящи деца басейн. Ако това е представата ти за почивка, не ти е мястото там. Не е и ако не си свикнал да ходиш пеша, ако без кола не можеш дори да си представиш как ще стигнеш от точка А до точка Б, ако не понасяш тишината, ако в природата виждаш единствено буболечките, които те дебнат по поляните или ако те е страх от мечки.   Там горе в планината няма нищо от първото и има всичко от второто. Има панорамна гледка с безброй планове при хубаво време, има лек ветрец, има пътеки с мъх, които водят до поляни, над които кръжат орли, има дъхави малинаци, обсипани с плод до небето, има ледено студена вода, която се пени в планински поток, после се скрива, после пак се показва. До махалата няма хубав път, има черен и тесен, от едната страна е урвата, нагоре не може. Няма къде да обърнеш. Пътят е правен от сръбски военнопленници след Балканската война, по едни избори преди десетина години положиха сто метра асфалт, ама изборите минаха и заминаха и никой не даде нататък. В махалата живеят постоянно десетина души, но напоследък наблизо разцъфтя вилна зона с луксозни къщи, които нямат нищо, ама нищо общо с оригиналните.    Срещу махалата е село Гела, надолу вдясно е Широка лъка, вляво са Стойките. 40 минути пеша горе долу е разстоянието до най- близкия магазин в Стойките, социалните контакти са сериозна работа и хората си вървят. А и в махалата няма магазин. Така че ходят пеша. И зиме, и лете. Ако тръгнеш пеша към Широка лъка, вървиш по малко по-направен път, наклонът е в твоя полза, да му мислиш за връщането. За час и нещо си там. Точно под къщите на махалата има поляни, рекичка, която през лятото се скрива, нагоре започват боровите гори. Мъх, здравец, малини и орли. Това са ключовите думи за тая посока. Ако тръгнеш пък нагоре от махалата и минеш вилната зона, попадаш в друга гора. Преди нея са старите гробища.   Който може да чете по стари паметници, разчита историята на махалата. Преди много години тя е била оживена, имало е училище, от нея са тръгвали и не са се връщали войници, има даже и убийство от любов. И макар и гробищата да са изоставени, има по- нови, и тук виждаш нещо, дето го няма другаде в България. Родопчани не се прощават с покойниците си, докато е жив и последният роднина. Те подновяват гробове отпреди 80 години, печатат некролози за хора, починали преди 57, 29 и всякакви такива години, несвързани с никакви официално приети годишнини. Просто не им дават да си отидат завинаги. И още нещо. В старите гробища има параклисче, което е винаги отворено. Можеш да влезеш вътре, да си вземеш свещ и да си пуснеш стотинките в кутията на масата, да се помолиш и да си тръгнеш. Следващият ще направи същото. Без някой да отключва и заключва вратата. А когато тръгнеш към Стойките, по пътя можеш да си поемеш дъх до една чешма с надпис \" Спомен за майка \". Без повече уточнения. Можеш да отидеш в Пампорово, съвсем наблизо е. Но нищо от тая гледка и тоя дух няма да усетиш. ", "date": "2019.06.16", "title": "Има едно място в Родопите..."}
{"url": "https://www.actualno.com/analysis/predi-debatite-za-istanbul-edin-ot-stylbovete-na-erdogan-news_759355.html", "text": "           Падне ли Истанбул, ще рухне един от основните стълбове на властта на Ердоган. Битката е за добре напълнената хазна на града, която осигурява охолен живот на роднини на президента и свързани с него бизнесмени.   Истанбул е безспорният икономически център на Турция. В града на Босфора се създава почти една трета от БВП на страната (31%). Затова градската управа винаги разполага с много пари. Не е изненадващо, че в кампанията за кметските избори всичко се върти основно около парите.\r\nКандидатът на Републиканската народна партия (РНП) Екрем Имамоглу си има любима предизборна тема и не пропуска случай да говори за това как градските власти в Истанбул са разхищавали парите на данъкоплатците. Във всяко свое участие в политическо токшоу той размахва парче картон, на което пише \"Israf\" (разхищаване).  Там са изброени неправомерни харчове за милиони, на които Имамоглу е успял да се натъкне в краткото си време, през което беше кмет на Истанбул. Парите са отишли за служебни коли, интернет-сайтове и какво ли още не. Да припомним, че Имамоглу остана на поста в продължение на 18 дни, преди Висшият избирателен съвет на Турция да анулира резултатите от изборите. Нелегални сделки и скандали Имамоглу засяга една много чувствителна тема. Когато той повдигна темата в интервю за близката до правителството телевизия СиЕнЕн Тюрк, водещият на бърза ръка прекрати разговора, защото уж нямало повече време. Разбираемо е, че в условията на тежка икономическа криза разточителното харчене на пари от страна на управляващата партия няма как да се хареса дори на най-верните ѝ привърженици.       За критиците на президента Ердоган обаче харчовете на управляващите са по-малкото зло: всички в Турция знаят, че турският президент има огромно лично състояние, измерващо се с трицифрена сума в милиони, чували са за неговите вили и гигантски парцели земя. Не е забравен и корупционният скандал от декември 2013 година. Тогава прокуратурата в Истанбул обвини турското правителство в нелегални сделки със злато за Иран, около които членове на правителството били взимали подкупи. Самият Ердоган тогава стоеше в центъра на скандала: в един подслушан разговор турският президент инструктираше по-малкия си син Билал незабавно да изнесе \"парите от къщата\". В записа Билал казва, че са останали още около 30 милиона евро. Експерти тогава заявиха, че записът е автентичен, но Ердоган да го окачестви като \"монтаж\" и \"мръсна кампания\".\r\n„Този подслушан разговор е най-категоричното доказателство за наличието на корупция в обкръжението на турския президент“, казва Кристиан Бракел от фондацията \"Хайнрих Бьол\" в Истанбул. \"Една групичка от влиятелни бизнесмени, много близки до управляващата Партия на справедливостта и развитието (ПСР), печелят големите обществени поръчки – често това са едни и същи фирми. Има и примери за това как за определени бизнесмени се правят изключения, а понякога дори се променят и закони в тяхна полза. Въпросните фирми - обикновено големи холдинги - от своя страна се отблагодаряват на управляващите по различни начини. Говори се например, че един бизнесмен е финансирал следването на децата на Ердоган в САЩ\", казва Бракел. Пари за близки и роднини на Ердоган От добре напълнената хазна на Истанбул се облагодетелстват основно религиозни фондации и съюзи. Официален доклад показва, че през 2018 година религиозни фондации са получили 130 милиона евро. На пръв поглед няма нищо нередно в това, тъй като парите са предназначени за образование и за насърчаване на младежката заетост. Но прави впечатление също, че почти всичките фондации са свързани с управляващата ПСР или лично със семейството на Ердоган.\r\nФондацията за младежта (TÜGVA), която е получила най-много пари от градската хазна (11,3 милиона евро), се ръководи от по-малкия син на Ердоган - Билал. Други 8 милиона евро обществени средства е получила Фондацията за образование и младеж (TÜRGEV), в чийто управителен съвет е Ердогановата дъщеря Есра Албайрак. А един от зетьовете на турския президент ръководи дейността на една технологична фондация, получила над 6 милиона евро по същите канали.      На повторните кметски избори на 23 юни ще се решава дали тази система на разхищение, шуробаджанащина и корупция ще оцелее или не. Ако победи кандидатът на ПСР Бинали Йълдъръм, това ще означава всичко да си продължи както е било. Самият Йълдъръм не е смятан за неопетнен: преди 2 години група разследващи чужди журналисти разкриха покрай аферата \"Парадайс пейпърс\", че синовете на Йълдъръм притежават дялове от редица офшорни фирми, регистрирани в Малта. Мнозина виждат в това механизъм за укриване на данъци. Това би било тежък удар за Ердоган Опозиционният кандидат Екрем Имамоглу вече обяви, че е решен да сложи край на тази порочна система: \"Край на практиката да се облагодетелстват избрани фондации, доверени лица и общини. Отсега нататък ползите ще бъдат за цял Истанбул\", обеща социалдемократът.\r\nЗа президента Ердоган и неговата партия загубата на кметското място в Истанбул би бил тежък удар. Ако загубят контрола над добре напълнената градска хазна, ПСР няма да запази близките си отношения с влиятелните местни бизнесмени. Би рухнал един от стълбовете, на които се крепи властта. А една смяна в управлението ще даде възможност да се разкрият нелегалните действия на досегашните управляващи. От това лесно ще пострада и имиджът на президента Ердоган. ", "date": "2019.06.16", "title": "Преди дебатите за Истанбул - един от стълбовете на Ердоган "}
{"url": "https://www.actualno.com/politics/valeri-jabljanov-otbeljazvame-ryst-na-glasovete-zabsp-news_759381.html", "text": "    „Не успяхме да превърнем изборите от „европейски“ в „национални” – като своеобразен „вот на недоверие“ срещу правителството на Бойко Борисов. Разположението на политическите сили в национален мащаб се запазва каквото беше след парламентарните избори през 2017 г.” Това пише в изводите на доклада „За резултатите от проведените избори на 26 май 2019 г. за членове на ЕП и задачите на БСП за участие в предстаящите избори за местна власт” на НС на БСП, прочетен от Валери Жаблянов, член на ИБ на БСП, на заседанието на 49 Конгрес на БСП. В документа се казва още, че избирателите не са видели в европейските избори инструмент за въздействие върху вътрешнополитическата обстановка в страната, като това се потвърждава от активността на вота. „В страната не се реализира очакваният от нас „протестен вот“, се изтъква в документа.      В изводите се казва още, че и двете водещи партии в страната намаляват своя резултат приблизително 2 пъти на изминалите избори. „Разликата между нас и ГЕРБ и в процентно отношение практически е същата (5.5% през 2017 г. и 6.8% сега). БСП не успя да постигне основната цел, която си постави на Европейски избори 2019 г. – да ги спечели, така че да се утвърди като първа политическа сила, да се наложи като парламентарна алтернатива на управляващото мнозинство и да предизвика предсрочни парламентарни избори\", се казва в доклада. Жаблянов прочете още, че за постигането на тази цел е било необходимо да бъдат спечелени поне 2/3 от гласовете за БСП, подадени на парламентарните избори през 2017 г. В документа се изразява съжаление, че БСП не е могла да мобилизира гласоподаватели извън твърдото си ядро. Констатирано е, че левицата не е съумяла ефективно да противодейства на включилия се в кампанията министър-председател.   „Безспорно трябва да отбележим ръст на подадените за БСП гласове, както и спечелените 5 мандата, постигнатите първи места в Монтана и Ямбол и на областно ниво в Плевен и Добрич. В разпределението на гласовете за БСП по места може ясно да се открои потенциал за успешно представяне на местните избори в общините при издигане на подходящи кандидатури за кметове, партийно и политическо единство, ясни ангажименти към проблемите на местното самоуправление”, се казва още в доклада, представен от Валери Жаблянов. ", "date": "2019.06.16", "title": "Валери Жаблянов: Отбелязваме ръст на гласовете за БСП"}
{"url": "https://www.actualno.com/politics/prezidentyt-mislja-che-ninova-znae-kakvo-pravi-news_759392.html", "text": "    С уговорката, че не следи конгреса на БСП и не се меси в партийни дела, президентът Румен Радев коментира днес пред журналисти в пловдивското село Труд оттеглената от Корнелия Нинова оставка.      \"Много е важно България да не остава без политическа опозиция, защото това ще бъде пагубно за нашата демокрация\", каза той. \"Мисля, че Корнелия Нинова се е доказала като човек, който знае какво прави и носи отговорност за своите постъпки. Един лидер на партия не трябва да се води само от това как той лично се чувства, а и как се чувства партията му, за да бъде силна. Очаквам България да има единна, сплотена политическа опозиция, защото в противен случай властта остава без коректив\".   Президентът Румен Радев посети село Труд, за да участва в тържествата по повод 150-тата годишнина на местната църква \"Света Троица\".\r\nПомолен да коментира призива на митрополит на Николай за въвеждането на вероучение в българските училища, държавният глава посочи, че темата следва да се разгледа от съответните институции и да се използва опитът в Европейския съюз.  „Има място за такъв дебат. Децата растат и научават за религията не от училище – това са важни въпроси. Научават за нашите традиционни православни ценности също не от училище. В училище могат да бъдат изучавани такива неща. Но това е един сериозен дебат, който трябва да бъде обмислен“, посочи още Румен Радев.    ", "date": "2019.06.16", "title": "Президентът: Мисля, че Нинова знае какво прави"}
{"url": "https://www.actualno.com/cosmos/italianski-astronavt-se-sravni-s-centrofugiran-chorap-news_759264.html", "text": "    Италианският космонавт Лука Пармитано, който ще лети до международната космическа станция в края на юли, проведе тренировъчна сесия в центрофуга на Центъра за обучение на космонавтите близо до Москва, след което се сравни с „центрофугиран чорап”, съобщи РИА Новости, цитиана от БГНЕС.      По-рано беше съобщено, че скачването на пилотирания кораб \"Союз МС-13\", използващ ракетата-носител \"Союз-ФГ\" от космодрома \"Байконур\", е насрочено за 20 юни в 19:28 часа московско време. На него ще летят астронавтите Александър Скворцов, италианецът Лука Пармитано и американецът Андрю Морган.    ", "date": "2019.06.16", "title": "Италиански астронавт се сравни с „центрофугиран чорап” "}
{"url": "https://www.actualno.com/pernik/cyrkvata-sveta-petka-arhitekturnata-perla-na-breznik-video-news_759305.html", "text": "    Църквата „Света Петка“ е най-красивият храм и паметник на културата в град Брезник. Тя се намира в югоизточния край на града в подножието на живописния хълм Бърдо, предаде репортер на БГНЕС.      Историята на храма започва през средновековието, но сигурните данни са доста оскъдни. През смутната кърджалийска епоха град Брезник и местните църкви и манастири са подложени на разграбване от разбойническия главатар Кара Фейзи.    „Света Петка“ е възстановена през 1818 г. Нейни ктитори са поп Кръстьо и протопоп Павел. В средата на 19 век в храма се открива първото светско училище в Брезник. Пръв учител е Георги Йошев, който е ученик на бележития възрожденец Захари Круша. Впоследствие училището се разраства и през 1869 г. е настанено в специално построена за целта сграда.  „Света Петка“ продължава да действа като енорийски храм и след освобождението от турско робство през 1878 г\r\nЦърквата добива днешния си вид след неколкократни изграждания. Най-стара е източната част и тя датира от средните векове. „Света Петка“ е построена от ломен камък споен с хоросан, покривът е дъсчен. На няколко метра от храма е издигната камбанарията й.   Вътрешността на църквата е била богато изографисана. Днес от старите средновековни стенописи не е запазено нищо. Запазени са фреските от 18 и 19 век.  На тях виждаме светците Василий, Спиридон, Георги и много други. Впечатление правят изображенията на лечителките Св. Марина и Св. Марина. Те държат в ръцете си макет на църквата „Света Петка“. В двора на църквата е имало кладенец със Светена вода, чиито лечебни свойства са привличали хора от цяло Брезнишко.    Иконостасът на църквата има четирите реда икони и се отличава с разнородност на отделните му части. Изпъкват големият кръст - \"Венчилка\" най-отгоре и една арка над северната врата на иконостаса. Последната ще да е от средновековния иконостас. Декоративните ѝ мотиви са рядкост в българската резба. Някои от иконите са дело на майстори от Самоковската художествена школа.\r\nУникална особеност на черквата е нейният втори иконостас, разделящ притвора (женското отделение) от наоса (мъжкото отделение). ", "date": "2019.06.16", "title": "Църквата \"Света Петка\" – архитектурната перла на Брезник (ВИДЕО)"}
{"url": "https://www.actualno.com/asia/osydiha-syprugata-na-netanjahu-za-porychka-na-restorantska-hrana-news_759369.html", "text": "    Израелски съд наложи глоба на съпругата на премиера на страната Сара Нетаняху за незаконно изразходване на бюджетни средства за поръчка на храна от ресторант.      Слагайки точка в продължилия 4 години съдебен процес, съдът в Йерусалим потвърди сделката с прокуратурата – в замяна на признаването на своята вина прокуратурата се съгласи да преквалифицира обвинението  в измама на „преднамерено използване на грешка на друго лице“.   „Съдът утвърди сделката между Нетаняху и канцеларията на държавния прокурор, в съответствие с която в бюджета ще бъдат върнати 55 хиляди шекела /около 15 хиляди долара/“, съобщи местната радиостанция \"Кан\", цитирана от БГНЕС.\r\nПричината за съдебното разследване на Сара Нетаняху, която също така е връщала незаконно изпитите бутилки от вино за амбалаж, бяха поръчките на ресторантска храна и кетъринг за резиденцията на правителството, въпреки наличието на готвач и обслужващ персонал. Щетите, които е нанесла, се оценяват на около 100 хиляди долара.  и РИА „Новости“   ", "date": "2019.06.16", "title": "Осъдиха съпругата на Нетаняху за поръчка на ресторантска храна"}
{"url": "https://www.actualno.com/health/ucheni-ne-syhranjavajte-domatite-v-hladilnik-news_759303.html", "text": "    Ако сте един от тези, които държат домати в хладилника, то това изследване вероятно ще ви накара да промените навиците си. Разбира се, на студено доматите остават свежи по-дълго, но както се оказва, плодовете (а доматът е плод), при такива условия губят от вкуса си.      Учените и гастрономите знаеха, че охлаждането на доматите влияе отрицателно върху техния вкус, но не бяха сигурни защо. Според статия, публикувана в \"Proceedings\", когато температурата падне под 20 градуса по Целзий, гените, отговорни за вкуса на доматите, „се изключват”.   \"По същество става студено и доматите спират да произизвеждат ароматни съединения\", обяснява Денис Тиман, автор на изследването в Университета на Флорида. \"Тази промяна е необратима.\"\r\nТиман изучава характеристиките на доматения вкус от десет години. Преди това открила, че доматите дължат своя вкус на съединения от захари, киселини и набор от химикали, наречени летливи или ароматни съединения. „Ароматните съединения, които миришат, съставляват забележима част от вкуса на доматите“, казва Тиман.  Предишно проучване е доказало, че доматите от хладилника имат същото количество захар и киселина като прясно набраните, но значително по-малко ароматни съединения, съобщава БГНЕС.\r\nПървите експерименти в новото проучване са били насочени към определяне на това колко време е необходимо, за да започне доматът да губи ароматните си свойства. Учените сравняват доматите, които са били на студено от един до седем дни с такива, набрани скоро. В резултат на това те открили, че в плодовете, които са прекарали най-дълго при ниски температури са тези с най-малко летливи вещества. Когато дават ва група доброволци да ги опитат, те определят охладените домати като по-малко вкусни от пресните.   Оказва се, че в охладените домати има по-малко протеини, които са отговорни за образуването на ароматни съединения, отколкото в прясно събраните.     ", "date": "2019.06.16", "title": "Учени: Не съхранявайте доматите в хладилник!"}
{"url": "https://www.actualno.com/moresport/tajsyn-furi-napravi-strahoten-jest-i-dade-obeshtanie-kym-shvarc-sled-dvuboja-im-news_759373.html", "text": "    Бившият световен шампион се прояви като истински джентълмен след победата си срещу Том Шварц. Британецът си осигури експресен успех след само два рунда.       След двубоя Фюри е посетил  съблекалнята на немския боксьор, като BT Sport публикува какво са си  казали двамата. За Шварц това бе първа загуба на ринга, като Фюри му  обеща да му помогне да се върне по-силен от преди и дори го покани да  тренират заедно.   \"Том, искам да дойдеш с мен в Англия и да потренираме заедно. Ще те  опитам да те уредя в картата още за следващия си мач. Това е обещание, а  аз не говоря просто така. Искам да те поканя да тренираш с мен и знам,  че ще се върнеш по-силен\", заяви Фюри на Шаврц, след което се обърна и  към бащата на немеца с думите: \"Вашият син е свършил страхотна работа и  трябва да се гордеете с него\".    ", "date": "2019.06.16", "title": "Тайсън Фюри направи страхотен жест и даде обещание към Шварц след двубоя им"}
{"url": "https://www.actualno.com/curious/zodiite-koito-nikoga-ne-proshtavat-news_758466.html", "text": "    Грешки правят всички и няма абсолютно праведни хора! Забеляза ли сте обаче, че имате приятели, които много често правят изцепки, които ви дразнят. Едвам се сдържате да не им се разкрещите или дори да стигнете още по-далеч.      Ако трудно се доверявате на другите и не сте склонни да прощавате грешките им можете би сте някоя от тези зодии...?    Овен Изключително бързо пали фитила си. Може да избухне за секунди и дори да не разберете. Представителите на този знак са супер верни приятели и можете да разчитате на тях без проблем, но знайте, че те също разчитат на вас и не приемат предателството. Веднъж да направите ли грешна стъпка, може завинаги да загубите най-верния си приятел. Овните могат да бъдат безкомпромисни и наумят ли си нещо – то става на всяка цена! По-добре не търсете конфликт с тях!   Телец Не може да не сте забелязали, че те са кротки и са приятна компания. Имат мнение, което винаги изразяват и защитават и се борят за справедливост. Търпението и упоритостта на Телеца е всеизвестно. Обаче.... внимавайте да не го ядосате, защото тогава се превръща в истински разярен бик и е готов да помете всичко и всички по пътя си! Веднъж загуби ли контрол, става страшно. Код червено за опасност!    Лъв     Търпелив и дипломатичен! Това са първите впечатления за Лъвовете. Абсолютно верни, защото хората от тази зодия си стоят на мястото и винаги търсят правилния подход за комуникация. С тях е трудно да се скарате, защото те имат висок праг на търпимост. Когато обаче ги обидите или разочаровате, по-добре не се надявайте да ви простят. За тях прошката е решение, което трудно взимат и смятат, че ако сте ги настъпили веднъж, това е голямо предателство. Не всеки може да се радва на прошка от Лъва. ", "date": "2019.06.16", "title": "Зодиите, които никога НЕ ПРОЩАВАТ"}
{"url": "https://www.actualno.com/curious/zasneha-chudovishteto-ot-loh-nes-video-news_759274.html", "text": "    \"Тъмната фигура, която можеше ясно да се наблюдава от разстояние, включително ясно изразената му глава и шия, остана неподвижна за минута, преди да се потопи в дълбините на водата.”, твърди Глория Дейвидсън, заснела видео клип, публикуван в Туитър.      Колкото и голям да е броят на свидетелствата за съществуването на легендарното чудовище от Лох Нес, заснетото от двойката Глория и Иън Дейвисън, изглежда наистина нещо необичайно. Съответният видеоклип е публикуван в YouTube:    Докато са се движели в интригуващото езеро до живописната планина в Шотландия, те са видели нещо, което изскача от водата, принуждавайки ги да останат на място и да започнат да снимат.  На видеото се вижда ”черно създание“, което излиза от водата зад редица дървета, но остава неподвижно по време на целия кадър, докато само водата се пръска около нея. Въпреки двойката е била далеч от фигурата, Глория твърди, че съществото е имало ясно изразени „врат и глава“, които очевидно са се виждали с „просто око”, казват свидетелите.\r\n„Определено бих могъл да видя гърба й. Тя изчезна след минута под водата ”, добави Глория Дейвисън, цитирана от „Daily Star”.   Въпреки че признава, че хората винаги имат желание да вярват в нещо, Глория изрази увереност, че това, което са видели, не може да бъде обяснено. \"Беше живо и определено не беше кит\", заключи двойката, чиято предполагаема снимка на „Неси” впоследствие бе добавена в Официалния регистър на свидетелства за съществуването на чудовището от Лох Нес.     ", "date": "2019.06.16", "title": "Заснеха чудовището от Лох Нес (ВИДЕО)"}
{"url": "https://www.actualno.com/politics/zapochna-kongresyt-na-bsp-delegati-predlojiha-ninova-da-ottegli-ostavkata-si-news_759334.html", "text": "    Конгресът на БСП започна работа в зала 1 на НДК с мнозинство от 661 присъстващи делегати от общо 780 регистрирани, предаде репортер на БГНЕС. Заседанието беше открито от председателя Корнелия Нинова.      Делегати предложиха да се приеме точка за оттегляне на оставката на Корнелия Нинова, тъй като липсват обективни причини за избор на нов избор, - партията няма готовност за това; а  и огромното мнозинство от членове на партията харесвали именно Нинова. Делегати на форума настояха изборът на ръководни органи да бъде чрез пряк вот.   Сред членовете на партията се чуваха разнопосочни предложения дали да бъде променен уставът на партията или не. Делегати от Пазарджик прочетоха специална декларация в подкрепа на Корнелия Нинова като председател на партията.\r\nНа заседанието си на 7 и 8 май беше избрано ръководство и работни  органи на конгреса, като на днешното заседание бяха извършени промени в  състава на преброителите.  По решение на ръководството от конгреса заседанието се води от Деница Златева и Янаки Стоилов.\r\nОчаква се конгресът да протече при следния дневен ред:   1. Политически доклад на НС на БСП с отчети за резултатите от проведените на 26 май 2019 г. избори за членове на Европейския парламент и за задачите на БСП за участие в предстоящите избори за местна власт.    2. Констатация за прекратяване на мандата на председателя на НС на БСП.\r\n3. Стартиране на кампания за пряк вътрешнопартиен избор на председател на БСП.\r\n*Очаквайте подробности.    ", "date": "2019.06.16", "title": "Започна Конгресът на БСП: Делегати предложиха Нинова да оттегли оставката си"}
{"url": "https://www.actualno.com/asia/erdogan-s-400-shte-byde-dostavena-na-turcija-prez-uli-news_759343.html", "text": "    Доставката на руските зенитно-ракетни комплекси С-400 в Турция може да започне още през първата половина на юли. Това заяви турският президент Реджеп Ердоган.      „Имахме възможността да обсъдим с руския президент Владимир Путин темата за С-400, но тя и без това е затворена, не става дума за нищо негативно. Мисля, че през първата половина на юли ще започнат доставките“, каза Ердоган пред журналисти на борда на самолета, с който се завърна от срещата на върха в таджикската столица Душанбе.   В Анкара подчертават, че няма да се откажат от покупката на С-400. САЩ заявяват, че тези ЗРК са несъвместими със стандартите на НАТО, заплашват със санкции, в случай че С-400 бъдат купени. Вашингтон също така многократно е заявявал, че може да забави или отмени продажбата на най-новите американски изтребители Ф-35 на Турция.\r\nСписание „Форин полиси“, позовавайки се на писмо от 6 юни на изпълняващия длъжността американски министър на отбраната Патрик Шанахан до неговия турски колега Хулуси Акар, съобщи, че турските пилоти, които се обучават по програмата за Ф-35, трябва да напуснат страната до 31 юли. Нови пилоти няма да бъдат приемани за обучение. /РИА „Новости“ и БГНЕС   ", "date": "2019.06.16", "title": "Ердоган: С-400 ще бъде доставена на Турция през юли "}
{"url": "https://www.actualno.com/crime/specprokuraturata-poiska-arest-za-jandarmerista-prevozval-nelegalen-tutun-news_759385.html", "text": "    Специализираната прокуратура внесе в Специализирания наказателен съд искане за задържане под стража на задържания с половин тон нелегален тютюн служител на МВР, обвинен за участие в организирана престъпна група за прозводство и разпространение на акцизни стоки без бандерол. Очаква се съдът да насрочи час за делото по мярката му за неотклонение днес.      БГНЕС припомня, че по-рано днес говорителят на спецпрокуратурата Сийка Милева съобщи, че служител на МВР от Дирекция „Жандармерия“, участвал в организирана престъпна група за производство и разпространение на нелегален тютюн, е заловен в момент на транспортиране на стоката. ГДБОП е разбила три нелегални бази в област Русе, в които са се съдържали съоръжения за обработка на тютюн с уреди за омекотяване, нарязване и пакетиране. Заради неплатения акциз, държавният бюджет е ощетен с над три милиона лева.    ", "date": "2019.06.16", "title": "Спецпрокуратурата поиска арест за жандармериста, превозвал нелегален тютюн "}
{"url": "https://www.actualno.com/europe/cheshkata-prolet-shte-byde-pochetena-oficialno-na-21-avgust-news_759276.html", "text": "    Членове на осем от деветте депутатски групи в чешкия парламент стартираха инициатива за обявяването на 21 август за ден на национален траур. Този ден е незабравим за жертвите на инвазията и последващата окупация на Чехословакия от войските на пет държави-членки на Варшавския договор. Комунистическата фракция се въздържа, като си определи време за размисъл, след което документът ще бъде предаден на правителството за разглеждане, съобщи пресслужбата на парламента на Чехия, цитирана от БГНЕС.      В нощта на 20 срещу 21 август 1968 г. войските на СССР и четири други държави-членки на Варшавския договор, наброяващи около 300 хиляди души навлизат на територията на република Чехословакия.   Според съвместно решение на лидерите на СССР, ГДР, Полша, Унгария и България, войските на тези страни влизат в Чехословакия с цел прекратяване на политическите и социални реформи, които остават  в историята като „Пражка пролет”.\r\n\"Неоправданото нахлуване на войските на Варшавския договор беляза не само края на демократичните и хуманитарните стремежи за реформиране на социалистическата система в Чехословакия, но и взе жертви сред невинните граждани\", гласи текстът на предложението на членовете на парламента, подписан вече от  90 депутати.  Според един от авторите на идеята за обявяване на 21 август за официален паметен ден, представителят на фракцията на Християндемократите Иржи Мигола, това предложение е родено по време на парламентарния дебат по законопроект, предложен в Руската Държавна Дума, който приравнява участниците в нахлуването в Чехословакия през 1968 г. с военните ветерани. Този законопроект предизвика бурен гняв сред чешките парламентаристи и повечето местни политици. ", "date": "2019.06.16", "title": "„Чешката пролет” ще бъде почетена официално на 21 август"}
{"url": "https://www.actualno.com/moresport/na-ostrova-pulev-i-furi-moje-da-se-bijat-za-titla-news_759401.html", "text": "    Има голяма вероятност мачът - Тайсън Фюри, ако се състои, както бе анонсирано по-рано, да бъде с  голям залог. А именно - титлата на IBF, информира британското  издание \"The Independent\".       Според изданието Анди  Руис, който е носителят на титлата на IBF, може да освободи колана. Това  ще се случи, ако федерацията поиска мексиканецът да проведе  задължителна защита на титлата и това съвпадне с периода, в който Руис  вече подписа, че ще проведе реванш срещу Антъни Джошуа.   Ако това бъде факт и Анди Руис освободи колана на IBF, Пулев ще се бие  за него в статута си на задължителен претендент. \"Това може да постави  Пулев в положение да се бори за колана, като същевременно го изправи  срещу Фюри\", пишат на Острова.    ", "date": "2019.06.16", "title": "На Острова: Пулев и Фюри може да се бият за титла"}
{"url": "https://www.actualno.com/politics/kornelija-ninova-ne-podade-ostavka-news_759364.html", "text": "    Корнелия Нинова остава лидер на БСП. Тя обяви, че не внася оставката си пред Конгреса на партията, заседаващ в зала 1 на НДК.      До този ход се стигна след продължили повече от час и половина бурни дебати и остри реплики по уточняването на дневния ред на конгреса. Основните спорове бяха дали да не бъдат гласувани и промени в Устава на партията. От името на партийни структури от различни населени места като Пазарджик, Казанлък, Русе, Велико Търново и др. настояха Нинова да оттегли оставката си и констатацията за подаването й да отпадне от дневния ред. След като бе направено предложение да се прекратят разискванията и най-после да се  премине към гласуване на дневния ред, Нинова взе думата и обяви, че не внася оставка и предложи да отпадне точката за  предсрочното прекратяване на правомощията й поради липса  на оставка, което бе посрещнато с бурни аплодисменти.   Нинова маркира постигнатото в последните 3 години и не пропусна да потвърди думите си, че правителството на Бойко Борисов  е вредно за държавата и я води към катастрофа. \"Потвърждавам го и днес\", заяви тя, а БСП определи като \"единствената опозиция\".\r\n\"В момента сме на прага на криза с неизвестен край. Причини – много, но поводът съм аз. След загубата на европейските изброи Георги Гергов ми поиска оставката, след него други другари. Отвори се стара рана - промените в устава, които ограничиха депутатските мандати, властта в БСП, а от там и в държавата\", поясни отказа си да напусне лидерския пост Нинова, въпреки, че бе заявила такова намерение и заради което именно бе свикан извънредно конгрес.  Колкото и да се говори че подаването на оставката е театрален акт, в него няма  грам артистичност, добави Нинова и подчерта, че това е осъзнато и премислено решение. \"Най-лесно ми беше да кажа – вие сте виновни и да си остана председател. Но моята представа за морал и личен пример за модерен европейски политик не ми позволи това да се крия зад колективна отговорност, както се е случвало десетки пъти в БСП при предишни ръководители и при много по-драматични загуби\", добави Нинова.\r\nТя обясни още, че била провокирана от вътрешно партийните битки и скандали. \"Стига, измъчихме хората – да тичат, да ни избират на постове, а ние да се боричкаме кой да води бащина дружина\", заяви Нинова. \"Реших, че трябва да отстъпя и предложих изход – нека двете тенденции да излъчат кандидати, да имаме програми, да бъде избран от партията по-добрият, другите да приемат резултата и да вървим към общия успех. Това щеше да е демократично, модерно\", сподели Нинова. Тя отбеляза, че в Европа левите партии прибягват до пряк избор, за да решат проблема със затварянето на елитите и откъсването от хората и посочи такива случаи в Португалия, Испания, Великобритания, Италия Дания, Холандия.\r\nПред делегатите на конгреса Нинова направи преценката , че самата тя е отворила кутията на пандора. \"Националният съвет блокира процедурата за пряк избор; видях как всички пороци на прехода мощно нахлуха за 3 седмици в БСП...; усили се натискът да се върнем в изходно положение преди 3 години; пусна се машината за фалшиви новини срещу мен; различни политически и икономически лобита задвижиха интереса си за поставяне на друг председател\", посочи Нинова.       На тези, които отвън  се бъркат в партийните дела тя заяви: \"Наиграхте се последната една седмица. Затворете си портфейлите, уважаеми господа\" и прекъсната от аплодисменти подчерта: \"БСП не се продава, БСП не е стока, БСП е кауза...По-скоро търговците ще напуснат храма, отколкото да ви позволим да го превземете\", добави тя.\r\nБитката за лични интереси и реваншизъм  стигна до там, че някои хора поставиха въпроса за подмяна на ценностите и че променяме идеологическата си идентичност, коментира още Нинова битките срещу нейната линия. Тя се противопостави на вижданията, че управлява партията еднолично. По думите й внушението за еднолична власт е подмяна на истина. Председателят може само да предложи Изпълнително бюро, посочи тя и изтъкна, че решението за напускане на парламентарната група на БСП е взето от Националния съвет, също решението след европейските избори да бъдат искани предсрочни парламентарни. \"Веднъж на Национален съвет попитах - като ме обвинявате, че вземам еднолични решения, дайте пример. Мислиха, мислиха и казаха: Ти подкрепи този Кьовеши без решение на Националния съвет\", цитира Нинова съпартийци и уточни специално за тях:\"този Кьовеши е жена\".\r\nПо повод упреците за смяна на идеологията тя припомни твърдата си позиция срещу Истанбулската конвенция и оправда разминаването с представителите на ПЕС.\r\nКато важен мотив да остане на лидерския пост Нинова посочи наближаващите местни избори и изтъкна, че споровете кой да е председател, по кой устав и по коя процедура само ще навредят на структурите по места и потенциала им за спечелване на местния вот.\r\nНинова не скри и личното си разочарование, че мнозина й придавали фалшив образ на човек, който се стреми само към постове. \"Ако това беше вярно сега пред вас щеше да стои председател на Народното събрание и нямаше да правя никакви промени в БСП. Ако беше вярно щях да се сговоря с едрия бизнес и някои от тях, те си знаят кои, нямаше днес и предишните няколко дена да наддават за главата ми\", заяви Нинова.      \"Не приемайте промяна на устава, не правете моята грешка, не отваряйте кутията на пандора преди местните избори\", настоя Нинова и препоръча на делегатите да приемат да стартира процедура за пряк избор на председател, но не сега, а след местните избори и призова съпартийците да се отърсят от стреса и да стягат редиците за местните избори. \"Време е ние да поработим за вас да бъдете кметове, не просто да имаме постове, а да имаме лостове заедно да променим България\", добави Нинова. ", "date": "2019.06.16", "title": "Корнелия Нинова не подаде оставка"}
{"url": "https://www.actualno.com/america/indija-vyvejda-mita-vyrhu-amerikanskite-stoki-news_759298.html", "text": "    Индия въвежда от днес увеличени мита върху редица продукти, внесени от САЩ. Съответният документ на Министерството на финансите беше публикуван в правния информационен портал “Вестник на Индия”.      Сред американските продукти, които Индия възнамерява да обложи с по-високи мита, ще бъдат някои сортове ябълки, бадеми, нахут, леща, орехи, както и редица други видове селскостопански продукти, съобщава РИА Новости.   Общо Ню Делхи очаква да получи около 240 млн. долара след въвеждането на тези мерки. Тази сума ще компенсира загубите, които Индия ще понесе от налагането на допълнителни мита от Съединените щати върху индийски стоки.\r\nРешението влиза в сила от днес, съобщава БГНЕС.  Индийските власти обявиха намерението си да увеличат митата за 29 американски стоки през юни миналата година в отговор на подобни действия на Вашингтон. Тогава решението беше отложено, докато преговорите със САЩ бяха в ход. През март 2018 г. Вашингтон наложи мита върху стоманата и алуминия, внесени в Съединените щати - съответно 25% и 10%. Индия, която е вторият по големина производител на стомана в света, критикува това решение. ", "date": "2019.06.16", "title": "Индия въвежда мита върху американските стоки "}
{"url": "https://www.actualno.com/europe/velikobritanija-prashta-pehotinci-v-omanskija-zaliv-news_759289.html", "text": "    Обединеното кралство реши да изпрати 100 морски пехотинци в региона на Персийския залив, за да защити своите военни и търговски кораби след неотдавнашния инцидент в Оманския залив, съобщава БГНЕС.      В четвъртък два нефтени танкера, „Kokuka Courageous” и „Front Altair”, претърпяха експлозии и пожари в Оманския залив. Причините за инцидента остават неизвестни, но междувременно Съединените щати и Обединеното кралство обвиниха Иран, че е атакувал танкерите.   Според вестник \"Сънди Таймс\", морските пехотинци от 42 дивизия, базирани в близост до град Плимут, ще формират специална работна група, която ще патрулира в региона на Персийския залив от военноморската база на Великобритания в Бахрейн, която беше открита миналата година.\r\nВ петък британското външно министерство обвини Иранския ислямски революционен гвардейски корпус за атакуваните танкери в Оманския залив. Ден по-рано подобни коментари бяха направени от държавния секретар на САЩ Майк Помпео.  Техеран отхвърли обвиненията, а заместник-министърът на външните работи на Русия се противопостави на опитите да се обвини Иран преди задълбочено разследване на инцидента. ", "date": "2019.06.16", "title": "Великобритания праща пехотинци в Оманския залив "}
{"url": "https://www.actualno.com/curious/tezi-4-zodii-sa-naj-smeli-ot-vsichki-news_758462.html", "text": "    Смелостта е качество, което не всеки притежава. Може и да ви се иска да сте по-решителни, но това не винаги е възможно. Вижте 4-те зодиакални знака, които са по-смели от всички останали и винаги взимат решения без много колебания.       Зодия Овен    Това е една от най-упоритите и огнени зодии в хороскопа. Те скачат през глава във всяка една пропаст и са готови да се борят със зъби и нокти за всичко, за да бъдат победители и да се докажат пред света. Смелостта им е пословична и всички знаят за нея, както разбира се и безкрайния им инат, който понякога може да им изиграе лоша шега. Зодия Лъв   Царят на зодиака! По царски той е смел, самовлюбен и решителен. Знае възможностите си и познава добре себе си. Не се стряска пред проблемите и се справя с тях със специален подход и решителност. Лъвовете знаят как да защитят интереса си и да извоюват победата от всяка ситуация. Зодия Скорпион    Опасни, непредвидими и смели! Скорпионите действат импулсивно, но притежават вроден късмет и пословична интуиция, която им помага да се справят във всяка една ситуация. Ако си мислите, че можете да уплашите Скорпиона, то по-добре се откажете, защото може да се окажете губещия в създалата се ситуация. Със Скорпиона по-добре не се занасяйте, защото без да му мигне окото може да ви щипне.     Зодия Стрелец Техните бързина и ловкост им помагат да се измъкнат от всеки проблем. Влизат в огън без да му мислят и не се страхуват да плуват в дълбоки води. Стрелецът има хищна природа и се бори до край, за да получи това, което желае. Няма да видите представител на тази зодия да бъде със сломена глава или да ви се оплаква от проблем, който не може да реши. За тях няма такива, те са силни и смели и разчитат на себе си за всичко! ", "date": "2019.06.16", "title": "Тези 4 зодии са най-смели от всички!   "}
{"url": "https://www.actualno.com/moresport/vijte-nokauta-na-furi-kojto-mu-donese-svetkavichnata-pobeda-sreshtu-shvarc-news_759346.html", "text": "    Бившият световен шампион в тежка категория  спечели с технически нокаут  срещу Том Шварц в Лас Вегас. Това се случи още във втория рунд, с което запази статута  си на \"линеен\" шампион, а по всяка вероятност се превръща и в  задължителен претендент за титлата на WBO.      В хода на втората част Тайсън показа уникалното си движение с торса,  което сме свикнали да виждаме в неговите мачове. Той избегна шест  последователни удара на опонента си единствено с движение от кръста  нагоре, което направо побърка феновете му в залата. След това всичко  останало бе като игра за Фюри, който бързо довърши срещата.   Британецът тотално надигра съперника си от началния гонг и го свали в  нокдаун във втория рунд, а реферът Кени Бейлес спря мача малко след  това, след като Шварц вече не можеше да отвръща на ударите на Фюри.\r\nВидео от серията удари на Фюри, които сложиха край на двубоя - .   ", "date": "2019.06.16", "title": "Вижте нокаута на Фюри, който му донесе светкавичната победа срещу Шварц"}
{"url": "https://www.actualno.com/asia/sydjat-bivsh-aljirski-ministyr-na-finansite-na-korupcija-news_759360.html", "text": "    Бившият министър на финансите на Алжир Карим Джоуди беше изправен като обвиняем пред Върховния съд на страната. Той трябва да отговаря по дело за корупция, съобщава телевизия „Скай Нюз Арабия“.      Джоуди пристигна в сградата на Върховния съд, за да даде показания за неговото участие в корупционни схеми във висшите ешелони на властта по време на бившия президент Абделазиз Бутефлика.   Алжирските власти арестуваха в четвъртък бившия премиер на страната Абделмалек Селаля. Ден по-рано беше задържан друг министър-председател Ахмед Уяхия. Двамата високопоставени чиновници многократно са били начело на правителствата на бившия държавен глава, припомня БГНЕС.\r\nНа 2 април 2019 г. Бутефлика, който заемаше президентския пост повече от 20 години, подаде оставка след многомесечни масови протести. В момента в Алжир се водят няколко гръмки дела за корупция, кражба на държавно имущество и злоупотреба със служебно положение. По тези дела са привлечени чиновници, заемащи висши постове при Бутефлика.  и ТАСС   ", "date": "2019.06.16", "title": "Съдят бивш алжирски министър на финансите на корупция "}
{"url": "https://www.actualno.com/society/dnes-e-petdesetnica-news_759291.html", "text": "    В неделя е Петдесетница. Празникът се нарича така, защото това събитие е станало в деня на старозаветния празник Петдесетница. Новозаветната Петдесетница е ден, когато на повярвалите в Христос бил дарен Светият Дух, който слязъл над апостолите във вид на огнени езици. Веднага божественият огън пламнал в душите на апостолите, и изпълнени с благодат, те започнали да прославят величието на Бога, като заговорили на различни, непознати за тях дотогава чужди езици.Това им дало бодрост, сила и мъжество да отидат по всички краища на света да проповядват Евангелието и с готовност да отдадат и живота си за Христовата вяра. Тогава свети апостол Петър произнесъл първата си пламенна проповед. Словата му проникнали дълбоко в сърцата на слушащите го и в този ден приели вярата в Христа мнозина, които се кръстили и се присъединили към първата християнска общност. След този ден апостолите постановили християните да възпоменават това велико събитие, слизането на Светия Дух, всяка година на този ден. Денят Петдесетница от древни времена се смята за рожден ден на Христовата църква, в която во веки обитава Божествената благодат на Св. Дух.      По повод празника в неделя в Патриаршеската катедрала \"Св. Александър Невски\" ще бъде отслужена архиерейска света литургия по повод празника Петдесетница. Началният й час е 9.30 ч.    ", "date": "2019.06.16", "title": "Днес е Петдесетница "}
{"url": "https://www.actualno.com/america/trymp-obvini-nu-jork-tajms-v-lyja-news_759297.html", "text": "    Американският президент Доналд Тръмп отхвърли информация във вестник \"Ню Йорк Таймс\" за увеличения брой американски кибератаки срещу Русия.          „Вярвате ли, че отслабващият „Ню Йорк Таймс” е направил история, в която се твърди, че Съединените щати значително увеличават кибер атаките срещу Русия. Това е виртуален акт на измяна, от страна на някога велик вестник, която отчаяно се нуждае от история, дори ако тя е лоша за нашата страна ... [и] също, не е е вярна. Всичко е възможно в нашите корумпирани медии днес .Те ще направят, или ще кажат, каквото и да е, без дори и най-малката мисъл за последствията. Това са истински страхливци и без съмнение, врагът на хората!”, това написа Доналд Тръмп на своята страница в Туитър късно снощи.\r\nВ събота, \"Ню Йорк Таймс\" съобщи, цитирайки неназовани настоящи и бивши правителствени служители, че Съединените щати ускоряват онлайн атаките срещу руската енергийна мрежа, което показва решимостта на Тръмп да използва по-агресивно кибер инструменти.   ", "date": "2019.06.16", "title": "Тръмп обвини \"Ню Йорк Таймс\" в лъжа "}
{"url": "https://www.actualno.com/america/oskverniha-memorial-na-holokosta-v-arjentina-news_759279.html", "text": "    Свастика, нарисувана с боя е била открита върху мемориал на Холокоста в североизточния аржентински град Ресистенсия. В Аржентина в момента има вълна от антисемитски инциденти.      Свастиката е открита на „Паметника на човечеството”, който почита, наред с други жертви, Ирене Швимер де Кортински, последниата оцеляла от Холокоста, която е живяла в района на Чако и  е починала тази година, съобщава изданието „The Times of Israel”.   Еврейската общност осъди оскверняването като „част от антисемитските събития, които се провеждат в Аржентина, които заплашват съжителството и демократичните ценности.”, призовавайки аржентинските власти да разследват случая.\r\nОт началото на годината в Аржентина имаше няколко случая на антисемитска агресия. През февруари девет еврейски надгробни камъка бяха вандализирани в провинция Сан Луис.   ", "date": "2019.06.16", "title": "Оскверниха мемориал на Холокоста в Аржентина "}
{"url": "https://www.actualno.com/analysis/goljamata-balkanska-byrkotija-na-es-news_759232.html", "text": "    В статия озаглавена „Голямата европейска бъркотия на ЕС“ европейската редакция на авторитетното издание POLITICO коментира отлагането на началото на преговорите с Македония и Албания и последствията до които това забавяне може да доведе.      Преди година каза на две балкански страни, че може да получат зелена светлина този месец, за да започнат преговори за членство, ако направят правилните стъпки.\r\nЕвропейската комисия казва, че двете страни, Северна Македония и Албания, са направили точно това. Но нито една от тях няма да получи зелена светлина на среща на министрите на ЕС през следващата седмица, благодарение преди всичко на Франция и Германия. Париж е водещият скептик, когато става въпрос за разширяване на ЕС, докато Берлин не може да вземе решение, защото германският парламент все още не е взел становище.\r\nНевъзможността да се постигне споразумение за покана към двете страни да започнат преговори разгневи някои други и служители на Европейската комисия. Те твърдят, че отлагането на решение подкопава доверието в блока, поставя проевропейските правителства на двете страни в опасност и рискува да увеличи стратегическите си конкуренти в региона като Русия, Китай и Турция, допълва агенция Фокус.  Противниците на започването на преговори посочват дълбоките проблеми на Западните Балкани с корупцията, организираната престъпност и бедността и неотдавнашната й история на конфликти. Някои длъжностни лица също така казват, че популистки партии в Западна Европа ще се възползват от всеки ход, на привличане на балканските страни по-близо до блока, за да генерират антиевропейски чувства.\r\nДипломати казват, че заседанието на Съвета по общи въпроси на ЕС в Люксембург във вторник вероятно ще доведе до решение до по-късно през годината - вероятно до септември или октомври. Някои предполагат, че поне Северна Македония може да получи зелена светлина на този етап, докато перспективите за Албания изглеждат по-несигурни.\r\nДипломатите на ЕС сега са в разгара на усилията си да съгласуват текст, който ще постигне баланс между мненията на 28-те членове на блока и все още предлага надежда на Скопие и Тирана, че може да получат одобрение по-късно тази година.    През изминалата година правителствата на Северна Македония и Албания се надяваха на срещата във вторник в Люксембург.\r\nЕдин висш определи разговорите като \"разгорещени\", като подчерта, че западните Балкани, малък участък от континента, предизвикват големи емоции сред държавите-членки на ЕС, повече от две десетилетия след войните, които разкъсаха Югославия, и създадоха напрежение между западните държави и същевременно изваждат различията между европейските столици на преден план.\r\nВ знак на това колко е чувствителен въпросът, Франция и Германия дори предложиха фразата „Съветът приветства“ препоръката на Комисията да започне преговори за членство да бъде понижена до по-неутрален „Съветът отбелязва“ в проекта на текста, според друг дипломат, който е присъствал на дискусиите.\r\nЛидерите в Скопие и Тирана - и техните поддръжници в ЕС - се тревожат, че между сегашния и следващия краен срок може да се случат много неща, за да променят шансовете им. Това би могло да включва всичко от по-нататъшна политическа нестабилност в Албания, където президентът и правителството са в напрежение в опитите му да отмени местните избори поради бойкот на опозицията, до падането на коалиционното правителство на Германия.\r\n\"Нашата цел е да започнем преговори преди края на годината, независимо дали решението ще бъде взето сега или есента\", заяви външният министър на Северна Македония Никола Димитров. \"Колкото по-скоро се вземе решението, толкова по-малко рискуваме всички.\"   За изминалата година правителствата на Северна Македония и Албания се надяваха на събранието във вторник в Люксембург. На еквивалентната среща миналата година ЕС определи \"пътя към откриването на преговорите за присъединяване през юни 2019 г.\" за двете страни - но без ясно да се ангажира с положителен резултат.\r\nПреговорите за членство във всички случаи ще продължат с години, без гаранция, че една страна-кандидатка в крайна сметка ще се присъедини към блока. Но дори и миналогодишното решение беше много спорно. Франция, подкрепена от Холандия, блокира началото на преговорите за членство, а министрите спориха с часове за окончателния текст на заключенията си. Двете страни кандидатки бяха призовани да постигнат напредък в подобряването на демократичните стандарти и върховенството на закона, за да получат зелена светлина в едногодишен срок.\r\nЕвропейската комисия докладва в края на миналия месец, че двете страни са изпълнили тяхната част от сделката. Северна Македония дори промени името си (от Македония) като част от споразумение за прекратяване на дългогодишния спор с Гърция.   Но годишната оценка на Комисията беше публикувана около месец и половина по-късно от миналата година - по настояване на Франция, която искаше да избегне този въпрос да бъде замесен в европейската предизборна кампания, според дипломати. Немски депутати заявиха, че не са им дали достатъчно време да вземат решение преди срещата през следващата седмица.\r\nГюнтер Кричбаум, председател на комисията по въпросите на ЕС в Бундестага, нарече хода на Франция за „достоен за съжаление“.\r\n\"Нуждаем се от достатъчно време, за да обсъдим докладите за напредъка, да ги сравним с доклади от други институции и да изготвим собствена оценка\", каза той в изявление за POLITICO. „Този път нямахме такова поради закъснялото публикуване на докладите.“\r\nКричбаум каза, че Северна Македония не трябва да бъде твърде загрижена, тъй като \"всичко сочи към започване на преговори за присъединяване тази година\".\r\nДруг висш германски консерватор заяви, че депутатите са поискали повече време, за да обсъдят въпросите и не искат да бъдат „притиснати ” за решение. В допълнение към това, сегашните политически сътресения в Албания усложняват нещата, като поставят на преден план възможността за \"отделяне\" на Северна Македония от Албания, каза депутатът, при условие за анонимност.   Министерството на външните работи на Германия заяви тази седмица, че подкрепя преговорите за членство както за Албания, така и за Северна Македония. Франция обаче не е убедена - въпреки молбата тази седмица от 13 други страни от ЕС, включително Австрия, Италия и Полша, за започване на преговорите този месец.\r\nФренският президент Еманюел Макрон твърди, че ЕС не трябва да напредва с разширяването, докато не задълбочи интеграцията между своите настоящи членове и не реформира тромавите процедури за вземане на решения.\r\nВ дискусии за текста, който ще бъде публикуван след срещата на следващия вторник, Франция настоява за \"обща референция във встъпителната част, че ЕС трябва да се реформира преди всяко разширяване\", заяви трети дипломат от ЕС, който се оплака, че Париж не е казал ясно какви конкретни реформи изисква.\r\n\"Повярвайте ми, че ще бъде само Северна Македония, но през септември или октомври\", каза друг дипломат.\r\nТъй като \"разделянето\" стана често употребявана дума в Брюксел, албанският премиер Еди Рама посети столицата на ЕС във вторник тази седмица, за да обсъди перспективите на страната си. \"Мисля, че е време Европа да направи това, което очакваме, след като сме изпълнили нашата част,\" каза той след среща с председателя на Европейската комисия Жан-Клод Юнкер.   Въпреки ангажимента на ЕС от миналата година, това решение (за започване на преговори) няма да се случи следващата седмица.\r\nЮнкер заяви, че \"Албания е готова за следващата стъпка\".\r\nТой каза, че ще се прояви \"като слаба организация на този континент\", ако поиска от една страна да изпълни различни условия и след това да не изпълни своите ангажименти.\r\n\"Ако тази страна постигне резултати, нямаме право да кажем\" не \"на европейските стремежи на тази страна,\" каза Юнкер.\r\nНо всяко решение за започване на преговори не зависи от Юнкер. То се взима от държавите-членки и изисква единодушна подкрепа. Въпреки ангажимента на ЕС от миналата година, това решение няма да се случи следващата седмица. А Скопие и Тирана са изправени пред нервно изчакване да разберат кога, ако изобщо някога, дойде. ", "date": "2019.06.16", "title": "Голямата балканска бъркотия на ЕС"}
{"url": "https://www.actualno.com/america/trymp-atakuva-han-kmetyt-na-london-e-nacionalen-pozor-news_759295.html", "text": "    Американският президент Доналд Тръмп отново критикува кмета на Лондон Садик Хан, наричайки го \"национален позор\", който унищожава столицата на Великобритания.          Неговите коментари последваха пет криминални нападения в британската столица  за по-малко от 24 часа, които оставиха три трупа и трима ранени.\r\nЛидерът на лейбъристите Джереми Корбин написа в Туитър, че е \"абсолютно ужасно\" г-н Тръмп да използва \"трагедията на убитите хора, за да атакува кмета\".  Съобщенията на президента Тръмп са следствие на продължителна вражда между него и Хан.\r\nВ отговор на враждебните съобщения на американския президент,  говорителят на Садик Хан каза, че в мислите си кметът е със семействата на жертвите и той \"няма да губи времето си да отговаря на този вид постинги в Туитър.”   Кметът се фокусира върху подкрепата на градските общности и \"пренапрегнатите\" полицейски служби,  добави той.    18-годишен мъж беше намушкан до смърт в петък следобед в Уондсуорт, южен Лондон, а след няколко минути 19-годишен беше застрелян в Плъмстед, Югоизточен Лондон.\r\nВ ранните съботни часове трима мъже бяха намушкани в друг лондонски квартал. Така убийствата в Лондон от началото на тази година станаха 56. През миналата година за същия период от време убийствата са били 77, 48 от които са били в резултат от намушквания.\r\nПрезидентът Тръмп нарече кмета на Лондон Хан \"студен като камък губещ, който трябва да се съсредоточат върху престъпността в Лондон\" малко преди да пристигне в Станстед преди тридневното си държавно посещение във Великобритания по-рано този месец.   На свой ред кметът на Лондон написа в социалните мрежи, че „Обединеното кралство не трябва да \"разгръща червения килим\" за г-н Тръмп” по време на неговото посещение във Великобритания. ", "date": "2019.06.16", "title": "Тръмп атакува Хан: кметът на Лондон е национален позор "}
{"url": "https://www.actualno.com/politics/bsp-izbira-nov-lider-news_759292.html", "text": "    БСП ще проведе заседание на 49 Конгрес на партията. Петата сесията на най-висшия партиен форум се свиква по искане на лидера на БСП Корнелия Нинова, която пое цялата отговорност за резултатите от евровота и подаде оставка като председател на партията.      Съгласно Устава на БСП конгресът е органът,който може да констатира оставката й, след което да започне процедура по пряк избор на лидер на левицата. Трета точка в дневния ред на делегатите днес е политически анализ на резултатите от евроизборите през май.   Очаква се заседанието на Конгреса да бъде съпътствано от лидерска битка  за това кой и как да управлява партията през следващаата година, за да довърши настоящия мандат на Нинова.\r\nНа форума трябва да се реши дали да се избере председател до февруари, когато чрез пряк избор да гласува цялата партия, или един от заместниците на Нинова да я поеме функциите й временно, докато се уточнят правилата за избор. Корнелия Нинова вече даде своята заявка, че ще се яви като кандидат за председател на партията. Претентенти за поста й се очаква да бъдат още Красимир Янков, койо също е официален кандидат. За избор се стяга и Валери Жаблянов, който до миналата година беше заместник-председател на Народното събрание, но беше отстранен от поста. Сред имената за евентуален лидер на левицата са и Костадин Паскалев и Дора Янкова.  Вотът за лидерското място се счита за редовен, ако в него са  участвали повече от половината от членовете на БСП. Прекият избор на  председател на партията бе една от промените в Устава, които инициира  самата Корнелия Нинова още след като  оглави БСП.\r\nМеждувременно  седмиците преди свикване на Конгреса редица структури на партията от  цялата страна подкрепиха Корнелия Нинова и изразиха несъгласие с нейната  оставка. Сред тях са организациите на БСП в Стара Загора, Пазарджик и  редица други.        ", "date": "2019.06.16", "title": "БСП избира нов лидер "}
{"url": "https://www.actualno.com/showbusiness/slash-ot-gyns-end-rozes-bi-iskal-da-e-hudojnik-news_759278.html", "text": "    Китаристът на „Гънс енд роузес” Слаш разкри, че ще би станал аниматор или илюстратор, ако не е в рок група.      Слаш сподели, че освен свиренето на китара, той винаги е имал страст към изкуството и смята, че би бил ангажиран с „творческа“ работа, съобщи БГНЕС.   В интервюто си за „Metro.co.uk”, той сподели следното: „Започнах да рисувам като малък. Така че, ако не бях открил китарата, бих продължил /с рисуването – бел. ред./. Всъщност аз бях състезател с BMX и се стремях да се състезавам с мотоциклети с мощност от 250 кубика. Така си мислех, но от малък много рисувах и оттогава мога да държа молив. Така че вероятно щях да стана някакъв аниматор или илюстратор, нещо такова. Определено щях да се занимавам с нещо артистично, това е цялата ми история, моето възпитание, семейството ми са художници, така че определено щях да се занимавам с нещо в областта на изкуството.\"\r\nСлаш завършва изповедта си, признавайки: „Аз открих китарата и не мисля за нищо друго. Трудно е да си представя, че не бих открил китарата.”   ", "date": "2019.06.16", "title": "Слаш от \"Гънс енд розес\" би искал да е художник "}
{"url": "https://www.actualno.com/crime/chetirima-postradali-sled-katastrofata-na-pytja-simitli-bansko-news_759308.html", "text": "    Четирима са пострадалите при вчерашната катастрофа на пътя Симитли-Предел-Банско, никой от тях не е с опасност за живота, предаде кореспондентът на БГНЕС за региона.      Към 17 ч. вчера на километър преди с. Градево се ударят челно „Тойота“ и „Опел“. След сблъсъка, вторият автомобил се забива в стълб на далекопровод с напрежение 20 киловолта.   Трима от „Опел“-а са транспортирани в частна болница в Благоевград: 19-годишно момиче е с оплаквания от болки в коремната област, 30-годишна жена е с травма на гръден кош, а 47-годишен мъж - с травма на подбедрицата.\r\n41-годишният водач на “Тойота“-та е транспортиран до МБАЛ-Благоевград с травма на гръдния кош. Скенерът не е установил фрактура на ребрата и той е бил освободен е за домашно лечение.  Едва в 23 ч. пътят бе разчистен след огледа на местопроизшествието. Движението бе затруднено и близо 6 часа и се осъществяваше в едната лента. ", "date": "2019.06.16", "title": "Четирима пострадали след катастрофата на пътя Симитли-Банско "}
{"url": "https://www.actualno.com/moresport/kubrat-pulev-e-gotov-da-se-izpravi-sreshtu-furi-no-pyrvo-iska-drug-sypernik-news_759350.html", "text": "    Най-добрият български боксьор беше в \"MGM Arena\" в Лас Вегас, за да гледа битката на Тайсън Фюри срещу Том Шварц, която завърши неочаквано бързо след .  За разлика от феновете на бокса обаче, Кобрата не беше особено  впечатлен от постигнатото от страна на линейния шампион в столицата на  хазарта.       \"Опонентът му не беше добър, нищо  специално. Аз съм готов да се кача на ринга срещу него. Той ще се бие  отново през септември, така че защо да не се изправя срещу Фюри\",  сподели след срещата Кубрат Пулев в интервю за \" Behind The Gloves \".   \"Аз съм претендент №1 на IBF и сега първо трябва да се пробват за  колана, който сега е в Анди Руис. След това можем да направим тази битка  с Тайсън Фюри. Готов съм по всяко време да се бия с него\", отсече  Пулев.    ", "date": "2019.06.16", "title": "Кубрат Пулев е готов да се изправи срещу Фюри, но първо иска друг съперник"}
{"url": "https://www.actualno.com/europe/teheran-protestira-pred-poslanika-na-velikobritanija-news_759270.html", "text": "    Иранското външно министерство изрази протест пред британския посланик в Техеран заради изявленията на Лондон за ролята на Иран в инцидента в Оманския залив.      \"След изявленията на британския външен министър, които не бяха верни и сляпо следваха обвиненията на Съединените щати, в които нашата страна беше обвинена в участие в събитията с двата танкера в Оманския залив ... изразихме силен протест пред британските власти\", гласи изявление на иранското  външно министерство пред  агенция ISNA.   „САЩ вече казаха на всички, че Иран със сигурност ще продължи атаките в Оманския залив. Вероятно вече имат видеоклип, който потвърждава това. Остава само да се изчакат подходящите танкери.”, се казва в изявлението, цитирано от РИА Новости.\r\nНа 13 юни два петролни танкера – „Front Altair” и „Kokuka Courageous”, бяха нападнати в Оманския залив. На корабите имаше експлозии, последвани от пожари. Екипажите на засегнатите кораби бяха евакуирани до иранска територия и до американски разрушител.  Съединените щати обвиниха Иран, че е атакувал танкерите. Американските военни разпространиха видеоклип, където според тяхната версия иранските военни са отстранили неексплодирала мина от един от нападнатите танкери в Оманския залив. Публикуваното нискокачествено черно-бяло видео показва лодка с хора близо до борда на танкер, чиито надписи и знамена са неразличими.\r\nИранският външен министър Мохамад Джавад Зариф заяви, че обвиненията на САЩ за участието на Иран в атаките срещу танкерите са неоснователни. Иранската армия съобщи, че е изпратила кораб и хеликоптер във връзка със спешната ситуация в залива на Оман за оказване на помощ.    ", "date": "2019.06.16", "title": "Техеран протестира пред посланика на Великобритания "}
{"url": "https://www.actualno.com/chronicles/ekzekutirani-sa-vodachi-na-ungarskoto-vystanie-news_759228.html", "text": "    Въстанието започва като студентска демонстрация, към която се присъединяват хиляди граждани, докато тя минава през центъра на Будапеща на път към сградата на парламента. Студентска делегация, която опитва да влезе в сградата на радиото, за да излъчи исканията си, е задържана. Когато мнозинството навън изисква тя да бъде пусната, срещу него започва стрелба от силите на държавната сигурност вътре в сградата. Новините се разпространяват бързо, а с тях насилието и безредиците в столицата.      Бунтът бързо се разпространява в цяла Унгария и правителството пада. Хиляди се организират в опълчения и започват бой със силите на държавна сигурност. Просъветско настроени комунисти и полицейски служители често са екзекутирани или затваряни, като от затворите са пускани и въоръжавани затворници. Импровизирани съвети изземват контрола над общините от управляващата Унгарска работническа народна партия и поставят политически искания. Новото правителство формално разпуска Полицията на държавна сигурност, обявява желание да се изтегли от Варшавския договор и обещава да проведе нови свободни избори. До края на октомври боевете почти приключват и нормалната обстановка започва да се възстановява.   След като обявява готовност да изтегли съветските войски от Унгария, Политбюро на ЦК на КПСС променя решението си и се подготвя за смазване на революцията. На 4 ноември значителен брой съветски войски нахлуват в Будапеща и в други райони на страната. Унгарската съпротива продължава до 10 ноември. Над 2500 унгарци и 700 съветски войници са убити в конфликта, а 200 000 унгарци стават бежанци. Масовите арести и преследвания продължават месеци след това. До януари 1957 г. новоназначеното от СССР правителство унищожава всякаква видима опозиция. Тези съветски действия са осъдени от много западни марксисти, въпреки че те засилват съветския контрол в Централна Европа. ", "date": "2019.06.16", "title": "Екзекутирани са водачи на Унгарското въстание"}
{"url": "https://www.actualno.com/moresport/bez-da-se-bavi-tajsyn-furi-pomete-tom-shvarc-v-las-vegas-news_759271.html", "text": "    Бившият световен шампион в тежка категория остава непобеден на ринга. Циганския крал спечели с технически нокаут срещу Том Шварц в Лас Вегас още във втория рунд.      В първия рунд британецът пласира 45 удара, голяма част от които намериха целта. Той довърши започнатото в рунд №2, за да постигне своята 28-а победа на професионалния ринг и своя 20-и нокаут при най-тежките.   Очаквано след края на двубоя Тайсън Фюри направи обичайното шоу, като дори изпя любовна песен на своята съпруга Парис Фюри.\r\nВсичко най-интересно около победата на Тайсън Фюри над Том Шварц четете в .   ", "date": "2019.06.16", "title": "Без да се бави Тайсън Фюри помете Том Шварц в Лас Вегас"}
{"url": "https://www.actualno.com/balkani/nishani-albanija-se-namira-v-kritichno-polojenie-news_759328.html", "text": "    Деградацията на баланса между функциите на институциите, действащи в Албания, доведе албанската държава до голяма институционална, политическа и икономическа криза. Всяко подценяване може да доведе до опасни ситуации. Това заяви бившият албански президент Буяр Нишани, коментирайки положението в страната и неразбирателството между държавния глава Илир Мета и премиера Еди Рама във връзка с местните избори.      Нишани добавя, че днес Албания има най-слабите институции и посочва, че организираната престъпност и корупцията са станали част от политиката.   „За да преодолеем това положение, създадено в албанската държава, трябва да го приемем сериозно. Ситуацията в нашата страна е изключително критична, а допълнителното неглижиране може да доведе до големи сблъсъци“, смята Нишани.\r\nСпоред него албанската интеграция в Европейския съюз е блокирана и основният виновник за това е сегашната политика в Албания, водена от Еди Рама.  Нишани добави, че тази политическа класа застрашава свободното движение на албанския народ.\r\nБуяр Нишани бе президент на Албания в периода от 2012 до 2017 г., а преди това беше министър на вътрешните работи.    ", "date": "2019.06.16", "title": "Нишани: Албания се намира в критично положение "}
{"url": "https://www.actualno.com/celebrate/tihon-chudotvorec-episkop-amatuntski-news_617239.html", "text": "    Св. Св. Тихон се родил в Кипърския град Аматун. Той бил възпитан от благочестивите си родители в Христовата вяра и научен на Свещеното Писание. Понеже още от младост проявил голямо усърдие към Божията служба, той бил ръкоположен за дякон от Аматунския епископ Мемнон, а по-късно - след смъртта на Мемнона - единодушно бил избран на негово място. В това време в Кипър имало още езичници, но св. Тихон усърдно проповядвал словото Божие и обърнал мнозина към истината. Той починал в дълбока старост през V век, прославен от Бога с чудотворна сила. За неговия живот са запазени малко известия вероятно поради това, че тая местност била често опустошавана от войни и пожари. Запазило се следното предание, което се отнася до ранната младост на светителя. Когато той още живеел в родителския дом, баща му, който бил хлебар, оставял и него да продава хляб. Момчето раздавало на бедните хляб даром. Баща му забелязал това и почнал да го мъмри. Но момчето кротко му отговорило: “Татко, не даром аз раздавам хляб, а го давам на заем Богу. И имам в Неговата книга вярното обещание, че който прави добро на сиромах дава заем на Господа, а който дава на Бога стократно ще получи. Ако не вярваш на това, да отидем в житницата и там ще видиш, как Бог връща на своите заимодавци”.      И момчето завело баща си в житницата, която смятали вече за празна. Като отворили вратата, видели, че житницата е пълна с чиста пшеница. Бащата поблагодарил на Бога и оттогава не забранявал на сина си да раздава даром хляб на сиромасите.     ", "date": "2019.06.16", "title": "Тихон Чудотворец, епископ Аматунтски"}
{"url": "https://www.actualno.com/society/agencijata-po-vpisvanijata-ogranichava-dostypa-do-onlajn-uslugi-do-polunosht-news_759290.html", "text": "    Онлайн услугите на Агенцията по вписванията ще бъдат ограничени в неделя от 12 часа до полунощ, съобщиха от агенцията. Ще бъдат засегнати услуги, предоставяни от: Имотен регистър, Търговски регистър, Регистър БУЛСТАТ и Регистър на имуществените отношения на съпрузите. Ограничаването се налага заради оптимизация на хардуера и софтуера на информационните системи. Спирането на услугите се налага заради действия по оптимизация на хардуера и софтуера на информационните системи, както и въвеждане на нови функционалности. Част от тях са ангажименти по проектите за надграждане на ТРРЮЛНЦ и Имотния регистър, по Оперативна програма „Добро управление“. Всички предстоящи активности целят модернизиране и обновяване на услугите, въвеждане на нов модел за постоянно наблюдение и контрол и повишаване сигурността на работата на информационните системи на Агенцията.      Периодите и времетраенето на процедурите, в които ще се извършват действията по оптимизация, са съобразени с очакваните натоварвания на системите. Първият етап от планираното оптимизиране е предвиден непосредствено след края на кампанията за деклариране на действителните собственици – 31.05.2019г. и възможно най-отдалечен от пика на кампанията по подаване на годишни финансови отчети – 30.06.2019г.    ", "date": "2019.06.16", "title": "Агенцията по вписванията ограничава достъпа до онлайн услуги до полунощ"}
{"url": "https://www.actualno.com/crime/jazovir-cheshme-dere-prelja-za-vtori-pyt-v-ramkite-na-sedmica-news_759353.html", "text": "    Язовир \"Чешме дере\" в стражишкото село Камен за втори път преля тази седмица след снощния проливен дъжд, придружен с гръмотевична буря. Няма наводнени къщи и пострадали хора.      Общинският водоем в село Камен е с проблемен изпускател и след снощния интензивен валеж, продължил около половин час, отново е прелял, но няма сериозни проблеми, посочи за БНР кметът на община Стражица Румен Павлов: „Върви си спокойно, няма никакви проблеми. Къщи наводнени няма. По нивите има нарушения“.   Все още се прави оценка на щетите, които нанесоха валежите и преливането на двата общински язовира в селата Нова Върбовка и Камен на 11 юни, поясни кметът Румен Павлов:\r\n„Може би във Върбовка ще го бракуваме, тъй като няма да има средства да възстановим дигата. Другият е даден под наем, трябва да му се оправи изпускателят и няма да има проблеми“.  Поройният дъжд снощи е наводнил избени помещения в златаришкото село Горско Ново село и във великотърновското Ново село. Имотите са отводнени с помпи на противопожарната служба. Няма пострадали хора. ", "date": "2019.06.16", "title": "Язовир \"Чешме дере\" преля за втори път в рамките на седмица "}
{"url": "https://www.actualno.com/society/prognoza-za-vremeto-16-uni-nedelja-news_759236.html", "text": "    Днес ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Това съобщи за Агенция „Фокус“ дежурният синоптик Христо Христов от Националния институт по метеорология и хидрология. Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29° и 34°, в София около 29°.      Над Черноморието ще бъде слънчево, след обяд с купеста облачност, но само на отделни места ще превали и прегърми. Ще духа до умерен североизточен вятър. Максимални температури на въздуха: 27-29°. Температурата на морската вода е 23-25°, само на север от н. Калиакра е около 21°. Вълнението на морето ще бъде 2-3 бала.   Над планините ще около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максимална температура на височина 1200 метра около 23°, на 2000 метра – около 16°.\r\nПрез следващите дни температурите ще останат по-високи от обичайните за периода. В началото преобладаващите максимални ще бъдат между 30° и 35°; а към вторник-сряда съвсем слабо ще се понижат. Ще преобладава слънчево време, но с развитие на купеста и купесто-дъждовна облачност в следобедните часове. На места ще има и краткотрайни валежи, придружени и с гръмотевици. Малко по-интензивни ще бъдат явленията на места в Западна и Северна България. В югоизточната част от страната вероятността за валежи е малка.   ", "date": "2019.06.16", "title": "Прогноза за времето - 16 юни (неделя)"}
{"url": "https://www.actualno.com/balkani/1-ot-5-miliona-v-syrbija-e-opasno-da-se-misli-razlichno-news_759338.html", "text": "    В Белград снощи се проведе 28 поред граждански протест „1 от 5 милиона“ срещу управлението на президента Александър Вучич. Основното послание на протеста: „В Сърбия е опасно да се мисли различно и свободно, а единственият начин гражданите да се борят срещу това е солидарността“.      Протестът на хиляди граждани започна преди фонтана Теразие, след което те тръгнаха на шествие из централните улици на Белград. То завърши пред Ректората на Белградския университет.   Студентът Деян Багарич, който бе пребит миналия уикенд в студентския град в Нови Сад, каза пред събралите се, че ще има по-малко насилие, ако има повече солидарност.\r\n„В Сърбия липсва най-много солидарността. Ако тя съществуваше, насилието ще бъде по-малко. Физическото насилие е само върхът на айсберга, насилието се случва от години, над медиите, институциите, срещу здравия разум и над нашата интелигенция“, каза Багарич.  Професорът от Университета в Нови Сад Урош Неделкович заяви, че е дошъл да осъди публично побоите на студентите в университета.  Той съобщи, че е започнала петиция с цел да се намерят и арестуват извършителите на нападението. До момента тя е подписана от 517 души.\r\nАктьорът и член на Демократическата партия (ДП) Бранислав Лечич заяви, че никой не може да спре протестите, започнали в името на борбата за свобода, правото на различно мнение и по-добре регулирана система.   Лечич каза на гражданите, че протестите ще бъдат прекратени едва след като бъдат изпълнени техните искания за свободни медиите и провеждането на честни и свободни избори.    28-ят протест \"1 от 5 милиона\" завърши пред сградата на Ректората. Там неудовлетворени граждани, по покана на организаторите на протеста, почукаха на вратата на институцията, за да събудят символично властите в Ректората. Те настояват комисията по етика да вземе решение възможно най-скоро относно докторската степен на финансовия министър Синиша Мали.\r\nПротестите в Сърбия започнаха през месец ноември 2018 г. след пребиването на политическия лидер Борко Стефанович и опожаряването на дома на един журналист. Опозиционният „Съюз за Сърбия“, с основни лидери Драган Джилас, Вук Йеремич и Бошко Обрадович, призовават в страната да бъдат проведени честни и свободни избори, но след съставянето на преходно правителство. То трябва да организира вота в рамките на 6-9 месеца. ", "date": "2019.06.16", "title": "„1 от 5 милиона“: В Сърбия е опасно да се мисли различно "}
{"url": "https://www.actualno.com/health/pyrjolata-i-hamburgerite-sa-marihuana-za-mozyka-news_759286.html", "text": "    Група изследователи от Австралийския национален университет установиха, че яденето на бърза храна допринася за преждевременното стареене на мозъка. Констатациите на учените са представени в прессъобщение, публикувано на сайта на списание „MedicalXpress”.      Нездравословното хранене и игнорирането на физическото натоварване на тялото, казват изследователите, допринасят за риска от развитие на диабет тип 2 и нарушават когнитивните функции, което от своя страна може да доведе до деменция и атрофия на мозъка, съобщи АФП.   Лекарите твърдят, че „бързата храна” засяга имунитета. Увреждането от нездравословните хранителни навици става почти необратимо, когато човек достигне средна възраст, подчертава проучването.\r\nНай-добрият начин за предотвратяване на преждевременното стареене на мозъка е правилното хранене. Изследователите препоръчват бързото хранене да бъде напълно изключено от диетата. Това се отнася най-вече до хамбургерите, порцията пържени картофи и чашата сладка газирана напитка.  Диетолозите изследват посетителите на скъпи ресторанти и тези, посещаващи заведения за бързо хранене и стигат до заключението, че и в двата случая хората получават същото количество допълнителни калории, мазнини и други вредни елементи на храната, отколкото когато ядат домашна храна.\r\nПреди това италианските алерголози установиха, че постоянното ядене на „бързи храни” води до натрупване в организма на специални вещества, които допринасят за развитието на хранителни алергии. Това е особено вярно за децата и може да обясни защо всеки десети жител на развитите страни страда от подобни проблеми, обяснява БГНЕС.   Освен това лекарите и специалистите по хранене наскоро установиха, че бързото хранене кара човек да забрави, че вече е ял и също така допринася за развитието на безплодие сред жените, което почти удвоява вероятността от загуба на плодовитостта в сравнение с домашната храна.    Хамбургерите, пържолите и други западни ястия карат хората да преяждат, защото действат като марихуана на рецепторите в мозъка, които контролират енергийния баланс на тялото. ", "date": "2019.06.16", "title": "Пържолата и хамбургерите са марихуана за мозъка "}
