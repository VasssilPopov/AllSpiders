{"url": "https://www.actualno.com/curious/dneven-horoskop-za-26-oktomvri-news_702215.html", "text": "        Днес ще имате високи шансове за успех. Единственото, което може да попречи на полета ви нагоре е, ако някой ви разубеди да смените посоката. Очакват ви многобройни изненади още от сутринта. Това ще са своеобразни възможности да изпъкнете, така че не се колебайте да използвате всяка една от тях.   Днес ще може да се поглезите. Прожекторите ще са насочени към вас, а вие ще сте в страхотна форма. Изживейте моментите си на слава.     Ще бъдете преизпълнени с толкова много енергия, че ще ви е трудно да я използвате рационално. Опитайте се да я разпределите правилно по задачите,  а вечерта си направете една дълга разходка. Това  е ден, в който е най-добре да запазите мнението си за себе си, особено ако възнамерявате на критикувате някого. Бройте до 100 преди да кажете нещо. Днес някой може да злоупотреби с добрината ви. Помислете добре преди да протегнете ръка и си дайте сметка колко точно от себе си ще дадете.   През този ден няма да разполагате с целия си устрем, така че не си поставяйте прекалено амбициозни задачи. Ограничете си с рутинните си дейности и нищо повече. Ще ви се наложи да направите компромис в личния живот. Със сигурност така ще загубите по-малко. Ако бъдете прекалено настоятелни може да загубите всичко. Днес от скука сами може да си измислите препятствия, а те съвсем не са ви нужни. Имайте търпение и скоро животът ви ще се напълни с интересни събития. Опитайте се да свършите, колкото се може работа днес. Сега сте изключително продуктивни и може да си спестите доста усилия в бъдеще.    Очаква ви ден, наситен с приятни преживявания. С каквото и да се захванете - то ще ви носи удоволствие. Така че запретнете ръкави и преизпълнете плана! Отпуснете се и се наслаждавайте на живота. Днес всичко ще се случва така, както го поискате, така че не сваляйте нивото на критериите.", "date": "2018.10.25", "title": "Дневен хороскоп за 26 октомври"}
{"url": "https://www.actualno.com/crime/avtovoz-pregazi-peshehodec-v-blagoevgrad-news_702236.html", "text": "  Автовоз прегази пешеходец в Благоевград, пострадалият е в тежко състояние, предаде кореспондентът на БГНЕС в града.     Инцидентът стана на бул. \"Димитър Солунски\" към 20 ч. тази вечер пред сградата на СБА, в непосредствена близост до спирка на автобус № 2. Пострадалият, в който не са открити документи за самоличност, е на видима възраст около 65 г. Той е транспортиран до Спешно приемно отделение на МБАЛ с политравма.   Товарният автомобил с пернишка регистрация навлиза в града, блъска пешеходеца и го влачи няколко метра. След като спира човекът е бил вече под задните гуми.\r\nТой е с премазан крак, има още травма на главата и ръката, възможна е и гръдна такава. Към 20.45 ч. бяха извикани реаниматор и хирург, но пострадалият все още не е минал на скенер. Компетентните органи започват оглед на местопроизшествието.  ", "date": "2018.10.25", "title": "Автовоз прегази пешеходец в Благоевград"}
{"url": "https://www.actualno.com/bgfootball/na-jivo-aek-larnaka-ludogorec-news_702219.html", "text": "  Лудогорец влиза в двубоя срещу тима от Ларнака с високо самочувствие,  след като сепчели мача за първото място в Първа лига срещу Левски с  2:1. В същото време обаче срещата е дебютна за Антони Здравков, който  пое управлението на отбора след напускането на Пауло Аутори. Бразилският  специалист шокира всички с решението си да си тръгне от Разград, а  всички играчи в отбора искаха той да остане.     Въпреки че АЕК няма точка в Лига Европа, Лудогорец не може да очаква  лесен двубой. За календарната 2018 година кипърският тим има само 2  поражения у дома - от Цюрих в Лига Европа и АПОЕЛ с 1:3 през април.  Тимът е изключително солиден у дома и само срещу швейцарския тим не е  отбелязал гол за 2018 година.   В същото време шампионите на България имат само 2 победи в Европа  като гост този сезон, и то срещу далеч по-слаби съперници в лицето на  Крусейдърс и Торпедо Кутаиси.\r\nБългарският шампион няма нито една точка до момента и е на последно  място в класирането заедно с днешния си опонент. Битката е от 19:55 часа  българско време и можете да следите .  ", "date": "2018.10.25", "title": "НА ЖИВО: АЕК Ларнака - Лудогорец"}
{"url": "https://www.actualno.com/football/miliarderyt-kojto-iska-da-kupi-nova-iska-i-chelsi-news_702221.html", "text": "  Нашумелият в България милиардер Петр Келнер има апетит не само към \"Нова Броудкастинг Груп\", но и към английския гранд Челси, стана ясно днес. Чехът, който закупи \"Теленор\" и сделката беше одобрена от Европейската комисия, има сериозен интерес към \"сините\", които са собственост на Роман Абрамович.     Както е известно, по-рано тази година, но сделката все още не е \"мъртва\" и той все още може да стане собственик на една от най-големите медии в България. Интересът му обаче не е насочен само към телекомуникациите и медиите в Източна Европа.    По-рано тази година Роман Абрамович, действащият собственик на \"сините\", започна да търси купувач за отбора, след като няколко негови проекта за реконструкция на \"Стамфорд Бридж\" не бяха одобрени. Той вече отказа оферта за 2 милиарда евро, но сега ще преговаря с Петр Келнер.   ", "date": "2018.10.25", "title": "Милиардерът, който иска да купи \"NOVA\", иска и Челси"}
{"url": "https://www.actualno.com/europe/evrodeputatite-nastojaha-facebook-da-pozvoli-na-es-da-izvyrshi-cjalosten-odit-na-mrejata-news_702222.html", "text": "  В резолюцията приета в четвъртък, евродепутатите настояха „Фейсбук“ да позволи на органите на ЕС да извършат цялостен одит на платформата, за да оценят  сигурността на данните и защитата на личните данни на потребителите, след скандала, довел до злоупотребата със събирането и използването на данните на 87 милиона потребители на „Фейсбук“, съобщиха от българското представителство на Европейския парламент у нас.     Евродепутатите считат, че „Фейсбук“ не само е нарушил доверието на гражданите на ЕС, но и правото на ЕС. Те препоръчват „Фейсбук“ да направи значителни промени в платформата си, за да спазва правото на ЕС в областта на защитата на личните данни.    Евродепутатите отбелязват, че данните, получени от „Кеймбридж Аналитика“, може да са били използвани неправомерно и от двете страни в рамките на референдума в Обединеното кралство за членството в ЕС и за целеви действия по време на президентските избори в САЩ през 2016 г.  Те подчертават спешната необходимост от противодействие на всеки опит за манипулиране на изборите в ЕС и от адаптиране на избирателните закони към новата цифрова реалност.\r\nЗа предпазването от изборна намеса чрез социалните медии, евродепутатите предлагат:   ·         прилагане на конвенционални („офлайн“) избирателни гаранции: прозрачност и ограничения на разходите, зачитане на сроковете за размисъл и равно третиране на кандидатите;    ·         по-ясно разграничаване на политическата употреба на онлайн реклами и кой стои зад тях;\r\n·         забрана на профилирането за изборни цели, в т.ч. използването на онлайн поведение, което може да разкрие политически предпочитания;\r\n·         платформите на социалните медии да обозначават съдържанието, споделено чрез ботове, да ускорят процеса на премахване на фалшиви профили и да работят с независими проверители на факти и с академичните среди;   ·         разследванията на предполагаема злоупотреба с онлайн политическо пространство от страна на чуждестранни сили трябва да бъдат извършени от държавите членки с подкрепа на Евроюст.\r\nРезолюцията отразява решенията, взети след срещата през май 2018 г.  между водещите членове на ЕП и главния изпълнителен директор на „Фейсбук“ Марк Зукърбърг и трите последвали изслушвания. Тя също споменава нарушението на сигурността на личните данни, претърпяно от „Фейсбук“ на 28 септември т.г.   ", "date": "2018.10.25", "title": "Евродепутатите настояха Facebook да позволи на ЕС да извърши цялостен одит на мрежата"}
{"url": "https://www.actualno.com/america/evakuiraha-sgrada-na-kongresa-na-sasht-news_702226.html", "text": "  Една от сградите на Конгреса на САЩ, която принадлежи на Камарата на представителите, е била евакуирана по тревога. Това съобщи телевизионната компания Ей Би Си.     Евакуацията започнала след звуков алармен сигнал, причините за който още не са оповестени, предаде ТАСС.   Камарата на представителите (долната камара на Конгреса на САЩ) и Сената не заседават тази седмица.", "date": "2018.10.25", "title": "Евакуираха сграда на Конгреса на САЩ "}
{"url": "https://www.actualno.com/blagoevgrad/kmetyt-na-bansko-georgi-ikonomov-chete-zaedno-s-uchenici-news_702214.html", "text": "  По време на Националната седмица на четенето, кметът на община Банско, Георги Икономов, бе гост на Начално училище \"Св. Паисий Хилендарски\". Заедно с учениците, те четоха откъси от любимите си детски книжки, съобщиха от Община Банско.     \"В Банско обичаме да четем и ще продължим да го правим, защото днешният читател е утрешният лидер\", коментира Икономов. Заедно с директора Евгения Тренчева, бе открита нова плоча с надписа на учебното заведение, а за финал учители, ученици и общински ръководители завъртяха весело хорце.   Седмицата на четенето се провежда изключително активно във всички училища на територията на община Банско с атрактивни и многообразни извънкласни дейности. Идеята е младото поколение да бъде мотивирано и заинтригувано от необятния свят на литературата.", "date": "2018.10.25", "title": "Кметът на Банско Георги Икономов чете заедно с ученици"}
{"url": "https://www.actualno.com/asia/zaginali-i-izcheznali-sled-prolivni-dyjdove-v-jordanija-news_702228.html", "text": "  Девет души загинаха, а повече от десет пострадаха в резултат на силни дъждове и мощните кални потоци, причинени от тях в близост до Мъртво море в Йордания. Това съобщи порталът Амон нюз във връзка с изявлението на Министерството на здравеопазването на кралството.     Повече от 20 души са смятани за изчезнали, предаде БГНЕС.   Както беше обяснено от представителя на силите за гражданска защита на страната, на мястото на стихията в района Ал Ахвар се е намирала група от 37 студенти и 7 придружаващи ги лица.\r\nПонастоящем там са изпратени хеликоптери и е в ход спасителна операция на звена от Министерството на вътрешните работи на Йордания.  Йорданските власти са обявили извънредно положение в столицата Аман поради наближаващото лошо време.   ", "date": "2018.10.25", "title": "Загинали и изчезнали след проливни дъждове в Йордания"}
{"url": "https://www.actualno.com/america/ford-izteglja-15-miliona-avtomobila-v-severna-amerika-news_702213.html", "text": "  Американската компания за производство на автомобили Ford изтегля около 1,5 милиона автомобила в Северна Америка поради неизправност, свързана с клапана за пречистване на резервоара. Това се съобщава на официалния сайт на производителя.     Моделите на Ford Focus с двулитрови двигатели за 2012-2018 г. подлежат на изземване. Автомобилопроизводителят установи, че някои клапани за пречистване на резервоара могат блокират в отворено положение, което причинява прекомерен вакуум в горивната система и деформация на резервоара за гориво. \"В резултат на това клиентите могат да видят индикатор за пожар, показващ неизправност или неправилни стойности на датчика за гориво. Това може да доведе до внезапно спиране на автомобила по време на движение или невъзможност за рестартиране на двигателя, което пък може да увеличи риска от злополука\", се казва в прессъобщението.   До момента компанията не е информирана за инциденти, свързани с този проблем, но приблизително 1,2 милиона превозни средства от САЩ, 136 000 от Канада и около 45 000 от Мексико са обект на отзоваване.", "date": "2018.10.25", "title": "Ford изтегля 1,5 милиона автомобила в Северна Америка"}
{"url": "https://www.actualno.com/europe/rusija-sasht-se-mesjat-v-delata-na-makedonija-i-obvinjavat-nas-news_702217.html", "text": "  Вашингтон се намесва във вътрешните работи на Скопие и, за да прикрие действията си, хвърля неоснователни обвинения по адрес на Москва за подобна намеса. Това бе обявено на брифинг от официалния представител на руското външно министерство Мария Захарова, коментирайки поредната доза американски обвинения срещу Руската федерация за намеса в делата на балканската република.     \"Това са отявлено неоснователни обвинения срещу Москва във връзка с очевидна намеса във вътрешнополитическите процеси в Република Македония\", каза тя, напомняйки думите на високопоставен служител на Държавния департамент на САЩ в Скопие на 22 октомври, предаде БГНЕС. „Искаме да напомним, че именно САЩ, а не Русия, на 19 октомври, с абсолютно безскрупулни методи като изнудване, заплахи и подкуп на депутати, прокараха в парламента на тази страна решението да започне процедура за изменение на македонската конституция в рамките на Преспанския Договор. Именно американският посланик в Скопие, намиращ се в сградата на македонския парламент, пряко управляваше този процес. И как точно тези хора дръзват да говорят за каквато и да била руска намеса?“, отбеляза дипломатът.   \"В същото време нашите партньори премълчават факта, че против Договора от Преспа, както знаете, се обявява не Русия, а мнозинството от населението на Македония и това беше нагледно демонстрирано в хода на референдума на 30 септември\", каза Захарова.\r\nТя подчерта също така, че \"позицията на Русия по въпроса за името на македонската държава е неизменна, прозрачна и абсолютно разбираема\". \"Дългосрочно решение трябва да бъде намерено от самите страни без външен натиск и със сигурност не диктувано от американския посланик, без да се налагат изкуствени срокове и условия, както и с широка обществена подкрепа и изключително в правната рамка и Резолюция 795 на Съвета за сигурност на ООН\", каза Захарова.  ", "date": "2018.10.25", "title": "Русия: САЩ се месят в делата на Македония и обвиняват нас"}
{"url": "https://www.actualno.com/showbusiness/lenardo-di-kaprio-otnovo-vyv-film-na-skorseze-news_702229.html", "text": "  Ленардо ди Каприо ще изиграе главната роля в новия филм на режисьора Мартин Скорсезе, крими-драмата „Убийците на цветната луна“ („Killers of the Flower Moon“), предаде БГНЕС.     В нея се разказва за клането на коренно американско племе през 1920 г. в Оклахома, след като намират в свой резерват нефт. Разследването на ФБР по случая води до разкриването на една от най-тайните криминални конспирации в американската история.   Скорсезе ще бъде също и продуцент, заедно с Дан Фридкин. Сценарият е на Ерик Рот, а историята се основава на романа на Дейвид Грен.", "date": "2018.10.25", "title": "Ленардо ди Каприо отново във филм на Скорсезе"}
{"url": "https://www.actualno.com/sliven/sliven-chestva-praznika-si-dimitrovden-news_702218.html", "text": "  Кулминацията на честванията за празника на града – Димитровден е тази вечер в залата на Драматичен театър „Стефан Киров”, където ще се състои традиционният тържествен концерт с връчване на годишните награди на Община Сливен.     За носител на голямата награда за изкуство и култура „Добри Чинтулов” бе определен художникът-сценограф Иван Савов, автор на панорамното платно „Халеевата комета над Сливен”. С наградата за краевечески принос „Д-р Иван Селимински” се удостоява историкът проф. Иван Маразов. Призът  за предприемачество „Добри Желязков” отива при Росен Русчев, управител на фирма „RETAL Балкан” ЕООД, а д-р Мария Никова, специалист по дентална медицина, получава наградата „Милосърдие”.   По-рано днес, на тържествена сесия на Общинския съвет, в присъствието на областния управител, депутати, чуждестранните делегации от побратимените градове: Гера (ФР Германия) , Тернопол (Украйна) и Печ (Унгария), представители на държавни институции, видни общественици и много граждани бяха връчени званията „Почетен гражданин на град Сливен”, плакети, значки и грамоти за принос и заслуги към общината.\r\nПразникът на Сливен – Димитровден ще започне утре с литургия в катедралния храм „Свети Димитър” и благодарствен молебен за здраве и добруване на жителите на града, след което пред паметника на Хаджи Димитър и сливенските възрожденци ще бъдат положени венци и цветя.  За пръв път в честването на Деня на Сливен е включва и Регионалният клон „Хаджи Димитър“ към Националното дружество „Традиция“ с  възстановката „Разпускане на хайдушка дружина”.", "date": "2018.10.25", "title": "Сливен чества празника си – Димитровден"}
{"url": "https://www.actualno.com/society/protestirashtite-majki-borisov-bez-dostojnstvo-ne-se-jivee-news_702211.html", "text": "  И днес майките на деца с увреждания и подкрепящи ги граждани излязоха на протест с искане за оставка на Валери Симеонов, съобщи кореспондент на .     С възгласи “Валери е позор!” и “Махай се оттук!” недоволните поискаха вицепремиерът да напусне поста си. Майките се обърнаха към Бойко Борисов и заявиха, че без достойнство не се живее. “Ние ще крещим, защото майката е страшна сила”, заяви една от протестиращите.\r\nВъпреки вчерашното извинение на вицепремиера, направено по настояване на коалиционния съвет, майките не приемат думите на земестник-министър председателя, защото според тях са казани под натиск.   Припомняме, че Социалната комисия в парламента даде зелена светлина на двата ключови законопроекта – за хората с увреждания и за личната помощ. В законопроекта за хората с увреждания е записано, че Националният съвет за интеграция на хората с увреждания вече ще се председателства от ресорния вицепремиер. Това допълнително нажежи страстите, тъй като в настоящата ситуация става дума тъкмо за Валери Симеонов.\r\nСнощи протестът се пренесе от Министерски съвет пред централата на Националния фронт за спасение на България на \"Раковски\" 134. Майките и подкрепящите ги граждани скандираха \"Оставка!\" и се заканиха отново да се върнат, за да поискат вицепремиерът да напусне поста си.      ", "date": "2018.10.25", "title": "Протестиращите майки: Борисов, без достойнство не се живее"}
{"url": "https://www.actualno.com/curious/4-neshta-koito-e-po-dobre-da-kupuvate-vtora-upotreba-news_702174.html", "text": "  Купуваме нови продукти, защото по презумция смятаме, че са по-добри. Разбира се, това е вярно в общия случай, но има и определени вещи, при които вариантът \"втора употреба\" е съвсем приемлив. Например:      Всички бебешки неща, включително дрешките, струват ужасно скъпо, а могат да се ползват само за кратък период от време, тъй като децата растат изключително бързо. Така или иначе на бебетата не им пука особено как са облечени. Затова дрехите втора употреба са добър вариант, разбира се, не забравяйте да ги изперете в много гореща вода.   Средностатистическият човек не се нуждае от тясно специализирани или луксозни инструменти, за да свърши някоя и друга работа в дома си. Затова и при тези стоки можете спокойно да заложите на втората ръка. Отверката си е отверка в крайна сметка. ", "date": "2018.10.25", "title": "4 неща, които е по-добре да купувате втора употреба"}
{"url": "https://www.actualno.com/europe/ep-prizova-kym-oryjejno-embargo-za-sauditska-arabija-news_702179.html", "text": "  По повод убийството на журналиста Джамал Хашоги Европейският парламент призовава страните от ЕС да се обединят и да спрат износа на оръжия за Саудитска Арабия, се казва в съобщение от пресслужбата на ЕП.     В резолюция, приета в четвъртък, евродепутатите осъдиха възможно най-категорично измъчването и убийството на саудитския журналист Джамал Хашоги в Турция.   Те също така призоваха за безпристрастно международно разследване на неговата смърт, за да се установи какво се е случило в консулството на Саудитска Арабия в Истанбул на 2 октомври, и за да бъдат изправени отговорните лица пред съда.\r\nТекстът отбелязва, че убийството е малко вероятно да се е случило без знанието или извън контрола на саудитския престолонаследник Мохамед бин Салман.  Резолюцията повтаря предишния призив на Европейския парламент към всички правителства на ЕС за постигане на обща позиция, за да бъде наложено оръжейно ембарго спрямо Саудитска Арабия от всички страни на ЕС.   Подобно искане беше представено от парламента на 4 октомври, предвид ролята на страната в бруталната гражданска война в съседен Йемен.\r\nЕвродепутатите също призоваха върховния представител на ЕС по въпросите на външните работи Федерика Могерини, както и държавите-членки, да бъдат в готовност да наложат целенасочени санкции, включително забрана за издаване на визи и замразяване на активите на лица от Саудитска Арабия, след като обстоятелствата бъдат изяснени.    В заключение Парламентът призовава държавите-членки да поемат инициативата на следващото заседание на Съвета по правата на човека на ООН в Женева на 5 ноември, за да се повдигне въпросът за членството в Съвета на държави със съмнителни показатели относно зачитането на човешките права, като това включва и Саудитска Арабия.   Текстът беше приет с 325 гласа „за“, срещу 1 глас „против“ и 19 „въздържал се“.\r\nПрипомняме, че саудитският журналист Джамал Хашоги изчезна след влизането си в консулството на Саудитска Арабия в Истанбул на 2 октомври. Изчезването му предизвика международни интерес,а обвиненията са, че той е бил измъчван и брутално убит от саудитски агенти вътре в сградата.\r\nСаудитска Арабия първоначално отрече каквото и да било участие в изчезването на Джамал Хашгоги, но след силен международен натиск страната призна, че убийството е извършено на територията на консулството. Хашоги беше известен като критик на саудитския режим.", "date": "2018.10.25", "title": "ЕП призова към оръжейно ембарго за Саудитска Арабия"}
{"url": "https://www.actualno.com/analysis/dokato-rusija-se-gnevi-nato-pokazva-muskuli-v-mashtabni-voenni-uchenija-news_702131.html", "text": "  Около 50 000 войници от страните членки на НАТО започват най-мащабните военни учения на западния отбранителен съюз от края на Студената война насам - „Единен тризъбец“. Русия вече ги определи като зрелищна демонстрация на сила, отбелязват в редакцията на турския вестник Hürriyet, цитирани от агенция \"Фокус\".     „Единен тризъбец“ стартира днес (25 октомври) и ще продължи до 7 ноември, а в рамките на провеждането му ще бъде отработена бързата мобилизация на военни за защита на съюзник под атака. Ръководителят на командването на съвместните сили на НАТО, американският адмирал от ВМС Джеймс Фого, заяви, че целта на упражнението е „ \".\r\nРусия, която проведе най-големите си военни учения през септември в Далечния изток – „Восток-2018“, официално не бе определена като планиран противник, .   „Русия не представлява пряка военна заплаха за Норвегия\", увери министърът на отбраната на Норвегия Франк Бакке-Йенсен. „Но в ситуация на сигурност, толкова сложна, каквато имаме днес, един инцидент на друго място може много добре да засили напрежението в северната част на Европа и ние искаме да подготвим Алианса, за да избегнем неприятни инциденти\", добави военният министър на Осло.   Ученията се провеждат на фона на многобройните оплаквания на държавния глава на САЩ Доналд Тръмп, че по-голямата част от страните, влизащи в НАТО, не влагат достатъчно средства в отбраната си, въпреки че същевременно американският министър на отбраната успокои съюзниците, като увери, че ангажиментът на Вашингтон към Алианса е „железен“.\r\nМакар че ученията ще се извършват на „разумно разстояние“ от 198-километровата граница на Норвегия с Русия в Арктика, Москва изрази гняв по отношение на маневрите. Кремъл вече няколко пъти показва недоволство от факта, че САЩ и Великобритания засилват присъствието на военните си в Норвергия, за да ги аклиматизират за военни действия в ледовитата Арктика.       И напрежението между Москва и Вашингтон се засили в последните дни, след като Тръмп обяви, че планира от Договора за ликвидация на ракетите със среден и малък обсег на действие (ДРСМО). В отговор Русия предупреди, че САЩ „осакатяват“ глобалната сигурност.\r\n„Основните страни от НАТО увеличават военното си присъствие в региона, близо до границите на Русия\", заяви говорителят на Министерството на външните работи на Руската федерация Мария Захарова. „Подобни безотговорни действия ще доведат до дестабилизиране на политическата ситуация в Северна Европа, ще засилят напрежението\", предупреди Захарова, обещавайки, че Москва ще „предприеме необходимите мерки за ответни действия, за да гарантира сигурността си\". .\r\nВ допълнение, гръбнакът на руските ВМС, Северният флот, ще получи пет нови бойни кораба, пет поддържащи плавателни съда за и 15 самолета – при това до края на годината, съгласно думите на министъра на отбраната Сергей Шойгу.   „ се върна почти до нивата, които имаше по време на Студената война\", каза Франсоа Хейбсбугр от Френската фондация за стратегически изследвания (FRS), като допълни, че „НАТО също е в процес на връщане към това, което беше“. Същевременно той увери, че ученията „Единен тризъбец“ не може да бъдат възприемани като дестабилизиращ фактор.   Маневрите, в които участват 29-те държави членки на НАТО плюс Швеция и Финландия, все пак са внушителни, а за тях са отделени значителни средства. Петдесетте хиляди войници ще бъдат подкрепени от 10 000 превозни средства, 250 самолета и 60 кораба, включително американски самолетоносач. „Основната зона за упражнения е на 1000 километра от руската граница, а въздушните операции ще се извършват на до 500 километра от границата\", поясни генерал-лейтенант Рун Якобсен. „Няма да има причина руснаците да се плашат или да гледат на „Единен тризъбец“ като на нещо различно от отбранително упражнение\", допълни експертът.\r\nСтава ясно също така, че двама руски и двама белоруски военни наблюдатели са поканени да гледат маневрите.", "date": "2018.10.25", "title": "Докато Русия се гневи, НАТО показва мускули в мащабни военни учения"}
{"url": "https://www.actualno.com/politics/slovenija-otkri-posolstvo-u-nas-news_702220.html", "text": "  „Радвам се, че България и Словения споделят толкова обща визия и общо мнение по важните за Европа и за света въпроси“. Това заяви вицепремиерът и министър на външните работи Екатерина Захариева на съвместна пресконференция със своя словенски колега д-р Миро Церар, който е на официално посещение у нас по нейна покана.     Захариева приветства своя гост, като изтъкна неговата лична заслуга за отварянето на посолство на Словения в София, което ще бъде официално открито по-късно днес в присъствието на двамата вицепремиери, съобщиха от пресцентъра на МВнР.   На срещата си днес първите дипломати са обменили мнение по въпроси като Брекзит, мигрантската криза, ситуацията в региона на Близкия изток и Северна Африка и са споделили своята обща подкрепа за европейската интеграция на Западните Балкани, отбеляза пред медиите министър Захариева. „Най-важното, което се разбрахме е, че ние като съседните страни, които разбират региона и искрено подкрепят европейската и евроатлантическата му перспектива, трябва заедно да направим всичко възможно подкрепата към тези държави да продължи така интензивно, както при Българското председателство на Съвета на ЕС“, подчерта Екатерина Захариева.\r\n„В Словения смятаме, че Българското председателство беше на отлично ниво във всички аспекти. Вие отваряхте най-актуалните и истински въпроси, между тях и този за интеграцията на страните от Западните Балкани в европейски и трансатлантически съюзи. Словения е убедена, че тези процеси трябва да продължат“, заяви от своя страна министър Церар.     Двамата първи дипломати се обединиха около мнението, че въпреки положителните данни за ръст през последните години в икономическо-търговски план, в тази сфера между България и Словения все още съществува неоползотворен потенциал. По думите на Захариева перспективни области за сътрудничество са високите технологии, автомобилната индустрия, селското стопанство, фармацевтичната индустрия, туризма. Тя допълни, че отварянето на посолството в София, както и назначаването на търговски представител в българската дипломатическа мисия в Любляна, което предстои в най-скоро време, ще даде нов тласък на търговските отношения. Захариева отбеляза, че данните показват, че след откриването на директната самолетна линия между София и Любляна през март тази година има около 20 % увеличение на туристическия обмен между двете държави, което още веднъж показва колко са важни директните връзки за гражданите.\r\nМинистър Церар се съгласи с нея, като отбеляза големия потенциал в сферата на инвестициите. „Искам много словенци да дойдат тук и да се запознаят с вашите природни богатства, културно-историческо наследство и вашето културно-етническо разнообразие-всичко това, което днес привлича туристите от целия свят. Вие давате на нашата Европа обща красота“, допълни още външният министър на Словения.    По време на пленарните си разговори днес Захариева и Церар обсъдиха и възможността двете страни да търсят сътрудничество по отношение на общи дипломатически мисии в други държави, например в региона на Африка.   ", "date": "2018.10.25", "title": "Словения откри посолство у нас"}
{"url": "https://www.actualno.com/starazagora/katastrofa-pri-prohoda-na-republikata-ima-zaginal-news_702231.html", "text": "  Ограничено движението през проход \"Република\". \"Един човек е загинал, а други двама са пострадали\", уточняват от МВР. Обходът за леки автомобили е през проход Шипка\", товарните изчакват на място, съобщиха от МВР.     Около 19.30 часа е постъпил сигналът за пътен инцидент в проход „Република“. Според първоначалните данни, челен удар е възникнал между товарен и лек автомобил, а в катастрофиралите превозни средства са се ударили друг камион и микробус. Незабавно към мястото са насочени екипи на полицията и Спешна помощ. По информация към момента, един човек е загинал, други двама са леко пострадали.   В района на инцидента се извършва оглед, изясняват се причините за тежкото произшествие. Трафикът в двете посоки е временно ограничен. Пътни полицаи пренасочват леките автомобили през проход \"Шипка\", товарните изчакват на място.", "date": "2018.10.25", "title": "Катастрофа при \"Прохода на Републиката\", има загинал"}
{"url": "https://www.actualno.com/politics/mo-zabyrka-kasha-s-remonta-na-porednite-vekovni-ruski-iztrebiteli-news_702225.html", "text": "  Над 310 милиона лева ще струва ремонта на старите съветски щурмови бомбардировача Су-25 от българските ВВС. Въпреки че сумата не е одобрена от парламента, военното министерство вече е приело офертата на единствения допуснат меркалия да ремонтира 14-те самолета. Става въпрос за беларуския \"Авиоремонтен завод 558\".     Любопитното в случая е, че солидната сума значително надвишава прогнозната, посочена в тръжната процедура от 17 август тази година, която е \"до 41 млн. евро без ДДС:   \"Като опция (...) и при приет с решение на Министерския съвет проект за инвестиционен разход възложителят има право да сключва конкретни договори към рамковото споразумение в рамките на неговия срок на действие с обща стойност 82.5 млн. лева (без ДДС)\". Въпреки това изпълнителят на обществената поръчка е определен със заповед на министъра на отбраната и вицепремиер Красимир Каракачанов.\r\nСпоред доклада на комисията разминаването в цените не е проблем, тъй като възложителят не е обявил изрично, че посочената прогнозна цена е максимална. В случая освен, че прогнозната стойност се надвишава значително, се заобикаля по хитър начин и парламента, пише Mediapool.  По закон Министерството на отбраната и правителството могат да възлагат обществени поръчки до 100 млн. лв., а за разходи над тази сума се иска решение на Народното събрание. Ремонтът е оформен като рамково споразумение, а конкретните поръчки по него са разпределени в 4 години под този праг. Но така при посочена цена 6.3 пъти по-висока от първоначално описаната в обществената поръчка формално, изглежда, няма нарушение. Няма да се изисква и одобрението на парламента.   Според последната европейска Директива за обществените поръчки от 2014 г. рамковите споразумения трябва да се изпълняват до 4 години.\r\nОт Министерството на отбраната побързаха да се оправдаят и разпространиха , гласящо:     \"Във връзка с публикации в медиите, визиращи процедурата за сключване на рамково споразумение за осигуряване на летателната годност на самолети Су-25К/УБК, в които се твърди, че самолетите ще бъдат ремонтирани за 310 милиона лева, Ви предоставяме следната информация:     Щурмовите самолети Су-25 е възможно да бъдат ремонтирани, но не за 310 млн. лв с ДДС, каквото е внушението в публикациите, а за 41 млн. лв. без ДДС. Ако Министерският съвет реши, сумата по рамковото споразумение може да нарасне до 82,5 млн. лв. без ДДС. Но само ако правителството реши! Процедурата за ремонта на самолетите всъщност е по договаряне. Според проучване на експерти от Военновъздушните сили единствено заводи в Беларус и Русия могат да извършват такива ремонти. Затова са поканени и представители на двете страни. Оферта е подала само една – беларуският авиоремонтен завод \"558\". В нея е включен пълният набор от услуги за ремонт и модернизация на този тип самолети, от които Министерството на отбраната да избере най-необходимите за нашите машини.  Така че сумата от 310 млн. лв., която се появява в публикациите, изобщо не е договаряна. Процедурата, обявена от Министерството на отбраната с решение от 17 август 2018 г., е за сключване на рамково споразумение за осигуряване на летателна годност на самолети Су-25К/УБК, което означава, че конкретни ремонтни дейности ще се поръчват само при необходимост и при финансова възможност.  Ремонтирането на самолетите Су-25 е належащо, защото техният технически и междуремонтен ресурс е изтекъл преди повече от 10 години.    ", "date": "2018.10.25", "title": "МО забърка каша с ремонта на поредните вековни руски изтребители"}
{"url": "https://www.actualno.com/society/51-ot-bylgarite-predpochitat-ljatnoto-chasovo-vreme-news_702223.html", "text": "  По-голямата част от българите искат да се преустановят сезонните промени на часовото време и да се установи за постоянно лятното часово време. Това показаха резултатите от Националната консултация, проведена от Министерския съвет. В анкетата своите коментари написаха над 17 000 българи, предаде БНТ.     Първото нещо, което анкетата показва е че 96% от българите искат да бъдат преустановени сезонните промени на часовото време. Според лекари и психолози смяната на времето води до недоспиване, катастрофи и опасност от инфаркт. И докато около позицията, че времето не трябва да се сменя сме обединени практически всички, разнобоят настъпва, когато трябва да се избере едното от двете времена - зимно или лятно. Все пак, според допитването, повечето българи или 51% са предпочели лятното часово време.   За зимното часово време пък своя глас са дали 38% от българите. Резултатите ще помогнат на страната ни да изготви националната си позиция пред Европейския парламент лятно или зимно време ще изберем за вбъдеще. До 1 април 2019 година България и всички държави членки на ЕС трябва сами да изберат и да съобщят в Брюксел кое часово време смятат да прилагат.", "date": "2018.10.25", "title": "51% от българите предпочитат лятното часово време"}
{"url": "https://www.actualno.com/business/celi-10-g-ulen-ne-e-plashtalo-ekotaksa-za-koncesijata-v-pirin-news_702197.html", "text": "   , пише .     Решението не е окончателно и може да бъде обжалвано.   През април 2015 г. тогавашният екоминистър Ивелина Василева завежда с  който претендира за неизплатено концесионно възнаграждение от 2005 до  2013 г. в размер на 88.7 хил. лв., което заедно с неустойките, ДДС и  лихвите е общо 178 хил. лв.\r\nСтава дума за допълнителни 5% върху концесионната такса, която  концесионерът трябва да плати и които отиват в Националния фонд по  опазване на околната среда.  Делото е заведено от Министерството на околната среда и водите (МОСВ)  и Предприятието за управление на дейностите по опазване на околната  среда пред Софийския градски съд в началото на април 2015 г.    През септември 2017 г. Окръжен съд - Благоевград, приема, че  екоминистерството не може да е страна в процеса, тъй като не е титуляр  на вземането, и прекратява делото по отношение на ведомството.\r\nСлед две заседания - през октомври 2017 и октомври 2018 г., искът на  държавата срещу \"Юлен\" е уважен, но само частично. Съдът приема, че  дължимата такса има характер на периодично плащане и за нея важи т.нар.  кратка давност от три години, което означава, че голяма част от  претендираните от държавата суми (от 2005 до 2010 г.) са погасени.        Още по казуса прочетете ", "date": "2018.10.25", "title": "Цели 10 г. \"Юлен\" не е плащало екотакса за концесията в Пирин"}
{"url": "https://www.actualno.com/blagoevgrad/bansko-predstavi-opita-si-pri-vnedrjavaneto-na-novi-modeli-v-administracijata-news_702189.html", "text": "  На третата заключителна среща по проект „Въвеждане на Общата рамка за оценка (CAF) в администрациите“, изпълняван от Института за публична администрация, Община Банско представи опита си при внедряването на Модела CAF. Моделът CAF всъщност представлява система от инструменти за извършване на самооценка на работата на администрацията, на базата на която да се изведат области за подобрение, и съответно мерки за усъвършенстване, съобщиха от пресцентъра на Общината.     Секретарят Иван Кадев и директорът на административните дейности Десислава Хаджирускова представиха своята работа по системата, акцентирайки върху мотивационния профил на служителите и мерките за повишаване на мотивацията за работа.   „Въведохме периодично анкетно проучване за отчитане на нива и тенденции на удовлетвореност сред служителите и обсъждане на резултатите, постарахме се да подобрим процеса на атестиране на служители при провеждането на междинни срещи, както и да разработим механизми за отчитане участието на служителите в работни групи и екипи при определяне допълнителното възнаграждение за постигнати резултати”, сподели Хаджирускова по време на своето представяне.\r\nЗа последните 6-7 години Общинска администрация Банско се утвърди като една от работещите публични организации в България. Банско е призьор в „ИТ Оскарите” на България през 2013 г., като все още голяма част от останалите администрации са в ролята на догонващи по отношение на брой внедрени и работещи електронни услуги. Общината е двукратен носител на Етикет за иновации и добро управление на местно ниво за 2014г и 2016г., лидер в прозрачността за 2017 г. и 2018 г. според класацията на „Фондация Програма достъп до информация”.  ", "date": "2018.10.25", "title": "Банско представи опита си при внедряването на нови модели в администрацията"}
{"url": "https://www.actualno.com/haskovo/dimitrovgrad-s-oficialna-registracija-v-sistemata-za-sigurno-elektronno-vrychvane-news_702191.html", "text": "  Община Димитровград вече има официална регистрация в Системата за сигурно електронно връчване. е система, която позволява изпращане и/или получаване на електронни документи за/от публични органи, физически и юридически лица.  Потребителите на системата трябва да разполагат с електронен подпис или ПИК на НОИ. Комуникацията чрез системата за е-връчване замества класическия метод за доставка на писма и е в съответствие с чл. 43 от Регламент (ЕС) № 910/2014, и чл. 26, ал.2 и ал.4 от Закона за електронното управление (ЗЕУ).     Включвайки се в системата, общината заявява своята готовност за въвеждане на активни мерки за драстично намаляване на административната тежест и на облекчаване на административното обслужване на гражданите и на бизнеса. Полезни връзки:          ", "date": "2018.10.25", "title": "Димитровград с официална регистрация в системата за сигурно електронно връчване"}
{"url": "https://www.actualno.com/politics/vmro-s-vyprosi-kym-ministyr-vylchev-za-djendyr-tekstove-v-uchebnik-news_702192.html", "text": "  Народните представители от ВМРО в ПГ „Обединени патриоти“ Красимир Богданов, Йордан Йорданов, Атанас Стоянов и доц. д-р Милен Михов внесоха въпрос до министъра на образованието и науката Красимир Вълчев относно джендър текстове в учебниците.     Става дума за учебника по „Биология и здравно образование“ за IX клас на издателство „Анубис“,  в раздел „Психо-сексуално развитие – зряла възраст“, където пише, че това е времето на „окончателно формиране на сексуалната идентичност – хетеросексуалност или хомосексуалност“. За „Юношество“-то пък пише, че е възможно „осъзнаване на сексуално влечение към същия пол“.   От ВМРО напомнят на министър Вълчев, че по тяхно предложение през месец юни т.г. МОН състави работна група, която да проверява съдържанието на учебниците за средния курс. Министърът е уверил, че групата ще приключи проверката до няколко месеца.\r\nЗатова и депутатите питат на какъв етап е работата на групата, която проверява учебниците, и дали са установени нередности и грешки в съдържанието на учебниците. Патриотите искат да знаят и какви мерки ще предприеме МОН при установяване на такива.  Те напомнят и за категоричното несъгласие на огромната част от българското общество с т.нар. „Истанбулска конвенция“ и налагането на джендър идеологията, потвърдени и с решение № 13/27.07.2018 г. на Конституционния съд на Република България.\r\nПоместваме тяхното обръщение, без радакторска намеса:   \"Уважаеми господин министър,    По наше предложение от началото на месец юни 2018 г. МОН състави работна група, която трябва да направи проверка на съдържанието на всички учебници в системата на средното образование. По Ваше уверение работата на групата трябваше да приключи работата си до няколко месеца. Същевременно в медиите и социалните мрежи се появиха редица публикации относно налагането на джендър идеологията чрез учебното съдържание по „Биология и здравно образование“. В учебника за IX клас на издателство „Анубис“,  в раздел „Психо-сексуално развитие – зряла възраст“ авторите обясняват, че това е времето на „окончателно формиране на сексуалната идентичност – хетеросексуалност или хомосексуалност“. За „Юношество“-то те пишат, че е възможно „осъзнаване на сексуално влечение към същия пол“.\r\nПозовавайки се на категоричното несъгласие на огромната част от българското общество с т.нар. „Истанбулска конвенция“ и налагането на джендър идеологията, потвърдени и с решение № 13/27.07.2018г. на Конституционния съд на Република България, и с оглед гореизложеното, въпросът ни към Вас обхваща следното:\r\nДо какъв етап е достигнала работната група по проверката на учебното съдържание?   Установени ли са съответни грешки и нередности в учебниците, в т.ч. и в учебника по „Биология и здравно образование“ за IX клас на издателство „Анубис“?\r\nПри установяване на такива, какви мерки ще предприеме повереното Ви министерство?\"   ", "date": "2018.10.25", "title": "ВМРО с въпроси към министър Вълчев за джендър текстове в учебник"}
{"url": "https://www.actualno.com/europe/rusija-razpolagame-s-razlichni-voennotehnicheski-varianti-za-otgovor-na-nato-news_702186.html", "text": "  Москва разполага с различни военнотехнически варианти за отговор на заплахите, произтичащи от НАТО. Това заяви пред журналисти заместник-министърът на външните работи на Руската федерация Александър Грушко в кулоарите на Евразийския икономически форум, предаде TACC, цитирана от агенция \"Фокус\".     „Не можем да игнорираме това, което НАТО прави днес. Провеждат се най-мащабните военни учения от времето на Студената война – „Единен тризъбец“. За нас няма никакви съмнения, че тези учения имат антируска насоченост, длъжни сме да отразим това в нашите военни планове. Хубаво е, че в последните години бе отделено внимание на укрепването на военния потенциал. Русия разполага с различни варианти за най-оптимален военнотехнически отговор на заплахи“, подчерта руският дипломат.    Припомняме, че около 50 000 войници от страните членки на НАТО започват днес най-мащабните на западния отбранителен съюз от края на Студената война насам. Русия вече ги определи като зрелищна демонстрация на сила.   ", "date": "2018.10.25", "title": "Русия: Разполагаме с различни военнотехнически варианти за отговор на НАТО"}
{"url": "https://www.actualno.com/plovdiv/trima-aktiori-poluchiha-pocheten-znak-na-plovdiv-news_702193.html", "text": "  Трима актьори от Драматичен театър – Пловдив бяха удостоени с отличието „Почетен знак на Пловдив“. Стефан Попов, Марин Младенов и Стоян Сърданов получиха признанието за за приноса си в областта на театъра и киното. Отличието им беше връчено от председателя на общинския съвет Савина Петкова веднага след финала на постановката „Боряна“ под бурните овации на пълната зала в театъра.      „Горд и щастлив съм. Безкрайно благодаря“, заяви развълнуван актьорът Стефан Попов след като получи своето отличие.\r\n„Вие сте ми най-голямото богатство“, обърна се емоционално към публиката пък актьорът Марин Младенов, получавайки своето отличие.  „Това е висока чест. Аз съм парадокса на българския театър, защото в началото дойдох в Пловдив с идеята да остана година – две, а вече 42 години имам щастието да играя на сцената на най-добрия български театър пред прекрасната пловдивска публика“, сподели от своя страна щастливият актьор Стоян Сърданов.", "date": "2018.10.25", "title": "Трима актьори получиха почетен знак на Пловдив"}
{"url": "https://www.actualno.com/politics/pravitelstvoto-osvobodi-valeri-simeonov-ot-vajen-post-news_702136.html", "text": "  Вицепремиерът Валери Симеонов, който отговаря за демографската политика в третото правителство на Бойко Борисов, вече няма да е председател на Националния съвет за сътрудничество по етническите и интеграционните въпроси към Министерския съвет. Вместо него постът заема друг вицепремиер - Томислав Дончев.     Решението за освобождаването на Симеонов е \"предложено\" от премиера Бойко Борисов и е прието неприсъствено.   Националният съвет подпомага кабинета в разработването и провеждането на държавната политика по етническите и интеграционните въпроси. Също така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения и защитата на правата на човека. Съветът осъществява и текущ мониторинг по отношение на Националната стратегия на Република България за интегриране на ромите (2012 – 2020) и на други програмни документи на държавни органи в областта на междуетническите отношения и защитата на правата на български граждани, принадлежащи към етнически малцинства.\r\nПрипомняме, че вчера (24 октомври), стана ясно, че като вицепремиер по демографската политика Симеонов ще оглави Националния съвет за хората с увреждания. Социалният министър Бисер Петков не видя нищо ненормално в това, след като беше попитан за коментар по въпроса веднага след заседанието на парламентарната социална комисия късно следобед вчера.  Днес, обаче, от ДПС предложиха не вицепремиера по социалната политика, а социалният министър да оглавява Съвета за хората с увреждания. Антон Кутев от БСП и председателят на \"Воля\" Веселин Марешки не видяха проблем в закона, а в човека, който заема поста на ресорен вицепремиер и поясниха, че проблемът ще отпадне, ако Симеонов бъде свален от вицепремиерското място.   ", "date": "2018.10.25", "title": "Правителството освободи Валери Симеонов от важен пост"}
{"url": "https://www.actualno.com/starazagora/znak-v-pamet-na-doktora-shte-ima-reshiha-syvetnicite-v-stara-zagora-news_702151.html", "text": "  Предложението на кмета Живко Тодоров за поставяне на мемориален знак в памет на Доктора беше подкрепено от Общинския съвет на редовната му октомврийски сесия днес.            Евгений Желев е роден на 22 юли 1957 г. в Стара Загора. Учил е в VII ОУ и в гимназия „Христо Ботев“ в родния си град. Завършва Висшия медицински институт в Пловдив. Преминава курс по мениджмънт на здравеопазването във Вашингтон, САЩ. През 2010 г. д-р Желев заявява от трибуната на Народното събрание при обсъждането за избор на Анна Мария Борисова за нов министър на здравеопазването: \" Много неща зависят от министъра - от това какво и как ще го направи\".\r\nПрез 1983-1984 г. д-р Евгений Желев е завеждащ Медицински център в Богомилово. От 1985 г. до 1995 г. работи в ОАРИЛ и в отделението по ортопедия и травматология при Обединена районна болница-Стара Загора.  От 1995 г. до 1996 г. работи в клиниката по ортопедия и травматология на Университетска болница-Стара Загора. Директор на ОРБ-Стара Загора от 1997 г. до 1999 година. Два мандата е кмет на Стара Загора (от 1999 г . до 2007г). През 2008 г. е назначен за председател на Държавната агенция за българите в чужбина. С указ на президента Георги Първанов от 22 март 2008 г. е назначен за Съветник по развитието на регионалната политика.\r\nСлед това става министър на здравеопазването (24 април 2008 г. - 27 юли 2009 г.) и народен представител от БСП/Коалиция за България в 41-вото Народно събрание. През 2013 г. става управител на втората по големина частна болница в България – МБАЛ „Софиямед“ в София. Бил е член на Управителния съвет на НСОРБ. Член на Управителния съвет на НЗОК. Представител на България в Комитета на регионите. Съосновател и член на Страсбургския клуб. Председател на Ловно-рибарски съюз-Стара Загора (2000-2012). Почетен президент на ФК „Берое – ветерани“.    ", "date": "2018.10.25", "title": "Знак в памет на Доктора ще има, решиха съветниците в Стара Загора"}
{"url": "https://www.actualno.com/varna/recidivist-v-jenski-drehi-i-peruka-ograbil-varnenec-ostava-v-aresta-news_702185.html", "text": "  Привлеченият като обвиняем от Окръжната прокуратура във Варна за грабеж, представляващ опасен рецидив, Бисер Д. ще продължи да стои в ареста.     30-годишният обвиняем, облечен в женски дрехи и с перука на главата, успял да ограби портфейла на варненец в района на бившия ресторант „Рощок“ с 85 лева. Престъплението е извършено на 24 октомври тази година, като обвиняемият е действал при условията на опасен рецидив.   Днес, състав на Варненския окръжен съд уважи искането на прокуратурата и му определи мярка за неотклонение „Задържане под стража“. До произнасянето на съда Бисер Д. е бил задържан от Окръжната прокуратура за срок до 72 часа.\r\nОпределението на Варненския окръжен съд, с което е взета най-тежката мярка за процесуална принуда – задържане под стража, подлежи на обжалване пред Апелативния съд.  ", "date": "2018.10.25", "title": "Рецидивист в женски дрехи и перука ограбил варненец, остава в ареста"}
{"url": "https://www.actualno.com/ruse/pluvci-ot-ruse-pokoriha-ostrova-na-afrodita-news_702188.html", "text": "  Със златен урожай се завърнаха от Кипър плувците-ветерани на „Ирис“-Русе. Лимасол бе домакин на Третата международна среща по плуване за ветерани (от 25 до 100 години). Надпреварата се проведе на отлично поддържан открит басейн, изграден преди 20 години.     В участваха 275 плувци от 21 страни (Белгия, България, Великобритания, Гърция, Египет, Естония, Индия, Ирландия, Испания, Италия, Ливан, Литва, Румъния, Русия, Сърбия, Украйна, Унгария, Франция, Чехия, Швеция и Кипър). Българските клубове-участници бяха: „Ирис” - с 16 състезатели, и „София Мастерс” - с 19 състезатели (сборен отбор от български плувци ветерани). За сравнение, Русия участва с 97 състезатели от 17 клуба.\r\nКомплексният шампион на България за 2018 г. (ветерани - мъже и жени) – „Ирис”, се представи отлично в двудневната тежка, (стигаща до шест часа дневно) по сините коридори в Лимасол. Ветераните-плувци от Русе завоюваха 15 златни отличия: Росица Янакиева – пет златни медала (50 и 100 м св.стил, 50 м гръб, 50 м делфин и 50 м гръб), Веселин Василев - четири (50 и 100 м св.стил, 50 м делфин, 50 м гръб); Мая Тановска - три (50  м св.стил, 50 м гръб и 50 м бруст), Николай Ханджиев - един (100 м св.стил), Камен Марков - един (200 м гръб), и Емилиян Атанасов - един (1500 м св. стил).\r\nМного добре се представиха и завоюваха сребърни и бронзови медали Иван Грозданов, Георги Славов, Цветан Ангелов, Ивелин Иванов. Нелепа контузия в басейна преди старта спря от участие непобедимият в групата 85-89 години Тодор Керчев-Паная. Русенци подариха на домакините календар на „Ирис“, издание на Регионалния исторически музей в Русе и мемориални флагчета на плувния клуб. През 2019 г. има покани за участие в откритите плувни шампионати на Русия, Украйна и Гърция  ", "date": "2018.10.25", "title": "Плувци от Русе покориха острова на Афродита"}
{"url": "https://www.actualno.com/cinema/gledame-novija-film-na-sorentino-za-berluskoni-na-kinomanija-2018-news_702203.html", "text": "  Противоречивата и скандална личност на бившия италиански премиер Силвио Берлускони е в центъра на филма \"Те\" на италианския киномайстор Паоло Сорентино.      , които вълнуват всеки възрастен човек. Той го представя от различни гледни точки – като чаровник, женкар, привлекателен и стеснителен едновременно, чрез които обрисува сложната според него личност на Берлускони.   \"Изоставен от политическите си съюзници, сваленият премиер е оставен да се справя с личната реалност отвъд публичните скандали, и тъкмо тук лежи същинската сила на \"Те\", казва за филма Пиърс Хандлинг, главен директор на Международния филмов фестивал в Торонто.   \"Те\" се фокусира не само върху Берлускони, но и върху най-приближените му хора, а основният период, в който се развива действието е между 2006 и 2010 г., когато бившият министър-председател се разделя със съпругата си Вероника Ларио и организира безкрайни партита с млади момичета.   Бившата жена на Берлускони, за която той е женен повече от 20 години, се играе от популярната актриса Елена София Ричи. А в ролята на известния политик е актьорът Тони Сервило (познат от прекрасния \"Великата красота\", за който Сорентино печели \"Оскар\" за най-добър чуждоезичен филм), който прави чудовищно добро превъплъщение, влизайки в образа на Берлускони.     Билетите са в продажба на касите на НДК, както и онлайн на tickets.ndk.bg.", "date": "2018.10.25", "title": "Гледаме новия филм на Сорентино за Берлускони на Киномания 2018"}
{"url": "https://www.actualno.com/starazagora/starozagorskijat-teatyr-predstavja-shturcheto-ubiecyt-na-botev-news_702123.html", "text": "  „Щурчето - убиецът на Ботев?...” е новата премиера в афиша на Драматичен театър “Гео Милев” - Стара Загора. Монодрамата е направена по романа „Неговата любима” на Неда Антонова. Постановката е дело на Георги Кайцанов, сценографията - на Светлана Урумов, играе Димитър Селенски.     Според постановчика Георги Кайцанов спектакълът е „безкрайният поход към съкровените ни тайни… Един автентичен персонаж, самотен оцелял воин от Ботевата чета, чиято лична съдба е да остане на границата между живота и смъртта, робството и свободата, властта и безсмъртието, между тогавашното време и днешния ден...\"\r\nИ неговият поход да търси в спомените си отговорите на въпроси, които могат да осветят от неочакван ракурс чувствителни бели петна от националната ни история!...”\r\nПремиерата е на на камерната сцена в Драматичен театър „Гео Милев”. Спектакълът ще се играе и на .  ", "date": "2018.10.25", "title": "Старозагорският театър представя „Щурчето - убиецът на Ботев?...”"}
{"url": "https://www.actualno.com/scene/poslednite-spektakli-na-bulevardyt-na-zaleza-vi-ochakvat-v-muzikalnija-teatyr-news_702140.html", "text": "  Легендарният мюзикъл „Булевардът на залеза” на Андрю Лойд Уебър ще се играе за последно на сцената на Националния музикален театър \"Стефан Македонски\". Припомняме, че премиерата на спектакъла бе през 2017 година.     Британският композитор отстъпи правата за 25 представления на Националния музикален театър с условието - в зависимост от успеха на \"Булевардът на залеза\" - да даде правата и за другия свой емблематичен и дългоочакван от българската публика мюзикъл \"Фантомът на операта\".\r\nСлед успешната постановка на Пламен Карталов на \"Булевардът на залеза\"- отново под негова режисура - българската публика ще гледа през януари следващата година най-очакваната премиера на 2019-та - „Фантомът на операта” - постановка на Националния музикален театър. На сцената на първата ни оперета вече са играни и другите популярни произведения на гениалния композитор – „Евита”, „Котки”, „Исус Христос Суперзвезда”, „Йосиф и фантастичната му пъстра дреха”. Националният музикален театър си е извоювал правото от фирмата на сър Уебър да прави „реплика” на неговите творби – т.е. да има свобода в трактовката, режисурата и при избора на творческия и технически екип на постановката.  Преди най-дългоочакваната премиера на 2019-та на „Фантомът на операта” – не пропускайте последните три спектакъла на другия обичан мюзикъл на Уебър - „Булевардът на залеза” – в три последователни вечери на 9-ти, 10-ти и 11-ти ноември на сцената на Националния музикален театър. Една история за възход и падение, за илюзиите, фаталната любов и цената на славата, разказана в стила на трилъра и филма „ноар”.\r\nГлавната роля на бившата икона на нямото кино Норма Дезмънд се изпълнява от блестящите солистки на Националния музикален театър – Людмила Козарева и Калина Ангелова. В ролята на неуспелия сценарист Джо Гилис, който се опитва да се възползва от Норма, за да направи кариера в Холивуд, се въплъщава най-младият солист на театъра – Денко Проданов.    В любовния триъгълник между Джо и Норма попада и Бети Шифър - невинната героиня се изпълнява от талантливите млади солистки на театъра Весела Делчева и Илона Иванова.\r\nВ ролята на верния иконом на Норма – Макс, който я държи далеч от реалността и поддържа илюзорната ѝ представа, че все още е на върха на славата си – ще гледаме доайенът на Националния музикален театър Христо Сарафов. , мюзикъл на  Андрю Лойд Уебър по либретото на Дон Блек и Кристофър Хамптън. Режисьор: Пламен Карталов  Диригент: Игор Богданов    Сценография: Иван Савов  Художник на костюмите: Цветанка Петкова-Стойнова  Хореография: Антоанета Алексиева  Хореография: Катя Богданова  Хормайстор: Людмил Горчев  Ас. режисьор: Юлия Маринова  Превод: Живко Ботев  Превод на текстовете: Живка Шопова   Участват: Людмила Козарева, Денко Проданов, Христо Сарафов, Весела Делчева, Емил Митрополитски, Александър Панайотов, Лъчезар Лазаров, Александър Василев, Юлия Маринова, Весна Тодорова, Таня Астарджиева. Хор, балет и оркестър на Националния музикален театър. Участват: Калина Ангелова, Денко Проданов, Христо Сарафов, Илона Иванова, Николай Борисов, Александър Панайотов, Владимир Грудков, Румен Григоров, Станимира Василева, Весна Тодорова, Ася Цветанова. Хор, балет и оркестър на Националния музикален театър. Участват: Людмила Козарева, Денко Проданов, Христо Сарафов, Весела Делчева, Емил Митрополитски, Александър Панайотов, Лъчезар Лазаров, Александър Василев, Юлия Маринова, Весна Тодорова, Таня Астарджиева. Хор, балет и оркестър на Националния музикален театър. ", "date": "2018.10.25", "title": "Последните спектакли на \"Булевардът на залеза\" ви очакват в Музикалния театър"}
{"url": "https://www.actualno.com/business/narasnal-e-stokoobmenyt-mejdu-bylgarija-i-rusija-news_702206.html", "text": "  Заместник-министърът на икономиката Лилия Иванова заяви, че Русия е сред водещите инвестиционни партньори на България и подчерта, че двустранният стокообмен през 2017 г. достига 4,3 млрд. щ. д.     Тя зави това по време на Работна група по търговия и инвестиции в рамките на XVI заседание на Българо-руската междуправителствена комисия за икономическо и научно-техническо сътрудничество, проведено в Москва., съобщи пресцентърът на МИ.\r\nНа заседанието беше договорено организиране на българо-руски бизнес форум в областта на информационните технологии в София през 2019 г.\r\nИванова постави акцент върху заявеното намерение от руска страна да повиши нивата на стокообмена до най-високите си стойности от 5 млрд. щ. д.     Икономическият зам.-министър обърна внимание на отраслите, произвеждащи изделия с по-висока добавена стойност и внедряването на иновациите, с цел повишаване на конкурентоспособността, от една страна, и развитие на партньорските отношения, от друга.\r\nПо данни на българската статистика, стокообменът между България и Русия през 2017 година отчита ръст от 44,5 % в сравнение с 2016 година, достигайки 4,3 млрд. щ. д., в това число ръстът на износа от България за Русия възлиза на 112,8 % до 810 млн. щ. д., а на вноса от Русия – 34,4 % до 3,5 млрд. щ. д.\r\nПрез първото полугодие на 2018 г. двустранният стокообмен се е увеличил с 0,9%.       Заместник-министърът констатира, че за руските и българските инвеститори са перспективни областите: енергетика, промишленост, в това число селскостопанското машиностроене, корабостроене, оборудване и технологии за хранителната промишленост, селско стопанство, туризъм, финансовия сектор, инфраструктурните проекти, телекомуникациите и строителството, във връзка с което съответните руски и български ведомства и организации трябва да активизират сътрудничеството.\r\n“Има много сфери, в които да си сътрудничим, включително за реализиране на изделия на пазари в трети страни”, допълни тя.\r\nЗам.-министър Иванова сподели в заключение, че очаква форумът да даде допълнителен импулс за активизиране на двустранните ни търговско-икономически връзки и изрази готовност за подкрепа на всякакви инициативи, които биха разширили обхвата на инвестиционно сътрудничество.\r\nДвете страни  потвърдиха готовността си и в бъдеще да си съдействат в обмена на бизнес информация, целяща развитие на контактите на регионално ниво, както и да си сътрудничат при организиране на бизнес мисии и участие на потенциални предприемачи и инвеститори в изложения и панаири в България и Русия.   ", "date": "2018.10.25", "title": "Нараснал е стокообменът между България и Русия"}
{"url": "https://www.actualno.com/healthy/tri-godini-nzok-shte-izplashta-zadyljenijata-si-kym-chujdite-osiguritelni-fondove-news_702152.html", "text": "  Надзорният съвет на Националната здравноосигурителна каса (НЗОК) е обсъдил възможността задълженията към чуждите осигурителни фондове да се изплатят в тригодишен период, след което плащанията да се извършват ритмично в рамките на европейските регламенти.     Тези намерения намират отражение и в Закона за бюджета на Националната здравноосигурителна каса (ЗБНЗОК) за 2019 г., който предстои да бъде приет, заяви Пламен Таушанов, член на Надзорния съвет на българския здравноосигурителен фонд, на станалата вече традиционна среща между представители на Главната асоциация на институциите за социална сигурност (ГАИСС) на Австрия и НЗОК, състояла се на 24 октомври в Централното управление на касата, съобщиха от там. На срещата бяха дискутирани параметрите за 2019 г. на Плана за разплащане на исковете за лечение на български граждани в австрийски лечебни заведения съгласно европейските регламенти.   Петер Винигер – ръководител на Департамента по международни и европейски въпроси на ГАИСС на Австрия, изрази благодарността си за коректното спазване на Плана за разплащане за 2018 г. от страна на НЗОК, договорен на предишната среща между двете точки за контакти. Той подчерта и задоволството си от всекидневния електронен обмен на документи между двете институции. Позитивните резултати в изпълнението на Плана за 2018 г. са на база на изградените вече добри двустранни комуникации през последните години. В резултата на това Винигер увери участниците в срещата, че отношението и лечението на българските пациенти в австрийските лечебни заведения е същото, както и на австрийските граждани. „Считаме, че главният фундамент на ЕС е еднаквото третиране на всички граждани в него“, подчерта той.\r\nПостигнато бе споразумение за параметрите на Плана за разплащанията през 2019 г. по австрийските искове. Към края на следващата година просрочени ще останат само искове, които са получени през първото полугодие на 2018 г. Българската институция възнамерява в периода 2019-2021 г. да се издължи на Австрийските фондове, като изпълни тригодишните параметри и след това да заплаща по реда на регламентите 18-месечните периоди на исковете,  предаде БГНЕС.  В хода на разговорите представителите на ГАИСС споделиха, че в момента правителството на Австрия извършва мащабна реформа в социалната система, която ще приключи до 1 януари 2020 г.   Реформата предвижда централизиране на дейността на здравноосигуритените фондове и увеличаване на квотата на държавата в тяхното управление. Функциониращите в момента 21 социални осигурителни института ще централизират дейността си в 5 структури. Деветте провинциални каси ще се обединят в една. ГАИСС се преобразува във Върховна асоциация на институциите за социална сигурност на Австрия. Това предложение на правителството е било внесено вчера (24 октомври т.г.) в австрийския парламент за обсъждане и гласуване.\r\nРеформирането на системата ще позволи правителството на Австрия да упражнява по-ефективен контрол върху разходването на средствата за здравеопазване.    Петер Винегер увери присъстващите на срещата, че планираната реформа няма да се отрази на вече изграденото партньорство между двете институции, тъй като Върховната асоциация на институциите за социална сигурност на Австрия е правоприемник на ГАИСС, а Департаментът по международни и европейски въпроси, който оглавява, преминава към новосъздадената структура в същия състав. Той изрази своята увереност в продължаване на традиционно добрите и ползотворни контакти между двете институции.   ", "date": "2018.10.25", "title": "Три години НЗОК ще изплаща задълженията си към чуждите осигурителни фондове"}
{"url": "https://www.actualno.com/actualno/izvinenieto-na-valeri-s-izvinenie-no-ebasi-izvinenieto-news_702148.html", "text": "  Жадуваното и чакано с напрежение извинение на Валери Симеонов все пак дойде: с едно обичайно политическо закъснение, което има тридневевен и твърде обичаен лаг за всеки, който се е пръкнал на министерски пост и е изпаднал в самовдъхновено самозабравяне. Но какво извинение само...Тридневно обсъждане, мислене, умуване, как сега да се извини тоя човек, как да се престраши да я направи тая работа, как да му се отрони от устата вълшебното \"извинявай\". Пред Боби Ваклинов иначе пак Симеонов повтори безумието, че думите ми били изваждани от контекста. А единственото, което трябва да се извади от политическия контекст, е самият Симеонов. Не щем да живеем в един и същ контекст с тоя човек.     Как все пак се стигна до извинението? Забележете - с Коалиционен съвет. Събират се значи всички патриоти и матриоти, сядат и умуват. Каракачанов свенливо проронва - Валерка, извини се бе, брат. Извини се, какво толкова, голяма работа, дай аз ще стоя до тебе и ще кимам важно, ще се прежалиш за едни 15 минути да поднесеш извинения. Валерката обаче не ще и не ще - как бе Краси, не виждаш ли, че ми извадиха думите от контекста. Впрочем, Симеонов така и не каза ясно какъв ще да е бил тоя контекст, в който изреченията \"уж болни деца\" и \"кресливи майки\" биха звучали така, че да не правят онова впечатление, което направиха.\r\nНо да продължим с коалиционния съвет. Това нещо продължава с часове. За оставка - дума да не става - дума дупка не прави, голям праз, че се е изтървал, бива ли да изгуби всички привилегии, които има заради две изречения? Тук-там на останалите патриоти, шахматни пешки от дъската, все пак може би им е хрумнало, че в цивилизована страна за тия думи не само се подава оставка, а те сполетява тотален крах на всякаква политическа кариера, но пред шефа е добре да мълчат - той ги е вкарал в парламента, каквото рече, това ще е. През това време Симеонов получава есемес на телефона. Волен - \"Извини се, бе\", пише колегата му по неизвинения, а минути по-късно есемесът е дублиран от Десислав Чуколов, извини се бе, натяква и човекът със страшна фамилия.\r\nВалери тъкмо е готов да пусне през ушите си всички неща, за които те  настояват (лесно им е на тях, ама като сгафят да ги видим дали ще се извинят) когато от Дубай с гръм пристига и есемес от Бойко. Тоя пък! За лошия мат'рял извини ли се? За \"да ми се махат от главата\"? Едно сори не каза.  Обаче Валери не е глупав човек и преценява политическата конфигурация. Без Волен, зле. Без Бойко, зле. Без Каракачанов, зле. Политиката е изкуството на прескачане на електорални бариери и току виж изпаднал зад тях. Хубаво ли им е на десните, дето са аут от години? И дето сега СДС драпат да правят \"консервативен\" съюз с него, дано минат с овчарски скок 4-те процента? Никога, никога няма да се изпадне дотам. Е, ще взема да се извиня. Пък и Валери сигурно много добре знае, че скандалите може да са лоши, но много хубавичко се изместват един от друг. Така както първо имаше катастрофата в Своге, след това пък Виктория Маринова, сега е негов ред, а утре-вдругиден ще полъхне вятъра на промяната и друг ще се изпържи на негово място. Ето това е.\r\nИзвинявайте, извинявайте, разперва той дружелюбно ръце, пие една вода и продължава. И хем хубаво стана - извинението замени оставката, и хем партията разбра добре фигурите си - разбрахме, че Каракачанов ще е до него и в огън и вода, а Волен ще иска да го премести като арх патриот и водител на българите.\r\nС извинение, но продължаваме напред.      Райко Байчев ", "date": "2018.10.25", "title": "Извинението на Валери - с извинение, но еб*аси извинението"}
{"url": "https://www.actualno.com/kustendil/deca-dariha-knigi-v-kustendil-news_702135.html", "text": "  Днес, 25 октомври, възпитаниците на      Посещението бе по повод , която тази година се провежда от 22 до 26 октомври. Децата от група „Гъбка“ с преподаватели г-жа Веселка Петрова и г-жа Елена Миленска Малките гости се забавляваха, отговаряйки на забавни въпроси, свързани с книгата и нейната история и поздравиха екипа с любими стихотворения и песнички. За всички участници имаше подаръци, приготвени от ръководството на читалището.\r\nНационалната седмица на четенето се организира от Министерството на образованието и науката, като целта е да се насърчава и повишава грамотността на учениците, предаде кореспондент от града за   ", "date": "2018.10.25", "title": "Деца дариха книги в Кюстендил"}
{"url": "https://www.actualno.com/plovdiv/obshtinskijat-syvet-na-plovdiv-se-razporedi-otnosno-danyka-na-taksitata-news_702138.html", "text": "   . Това решиха общинските съветници днес.     От Асоциацията на таксиметровите превозвачи поискаха данъкът да бъде намален с . Лично директорът на асоциацията Георги Ряпов застана пред съветниците, за да мотивира искането на превозвачите. Той припомни, че в Пловдив над вече са се отказали от професията заради нарастващите им разходи и по-високите цени на горивата. Според Георги Ряпов това не може да бъде компенсирано с вдигане на цените на таксиметровата услуга, защото така тя би станала недостъпна за много от гражданите, а това от своя страна отново ще рефлектила върху оборотите. В крайна сметка съветниците не приеха доводите и решиха данъкът да остане в размер от 750 лева годишно.  ", "date": "2018.10.25", "title": "Общинският съвет на Пловдив се разпореди относно данъка на такситата"}
{"url": "https://www.actualno.com/pleven/ekspert-remontyt-na-mosta-kraj-cherven-brjag-e-trjabvalo-da-byde-predviden-predi-da-se-otkloni-trafika-po-nego-news_702100.html", "text": "  Първопричината за аварията на моста край Червен бряг е в проекта за рехабилитация на основния път за републиканския трафик в района – през село Чомаковци. Преди да се отклони движението е трябвало да се направи обследване на обходния маршрут през село Горник. Тогава е щяло да стане ясно, че без ремонт мостът там не може да издържи тежкотоварния трафик. Това коментира пред строителният инженер Васил Иванов, бивш служител на Областното пътно управление в Плевен.     Както вече , заради авариралия мост, който прекъсна комуникацията с пет села и град Койнаре, от вчера, 24 октомври, в община Червен бряг е обявено частично бедствено положение. Учебните занятия в училищата са преустановени за три дена.   Републиканският трафик в района е пренасочен през моста до село Горник заради рехабилитация на пътя през Чомаковци, където също има мостово съоръжение, което трябва да бъде съборено и изградено на ново. По обходния маршрут има забрана за движение на автомобили над 5 тона. Тя обаче не е спазвана и мостът там в един момент не е издържал, съобщи за кметът на Червен бряг инж. Данаил Вълов.\r\n\"Има проект за рехабилитация на пътя Червен бряг – Чомаковци, в който е включен и мостът там. Предвидено е той да бъде съборен и да се изгради на ново. Това изисква към основния проект да има проект за организация на движението. И още в първия момент проектантът трябва да е казал – докато се построи новия мост край Чомаковци, движението ще мине по тия и тия маршрути. Когато това предложение на проектанта бъде обследвано, ще бъде констатирано, че тежкотоварното движение не може да мине през село Горник, защото състоянието на моста там не го позволява. За да мине обходният маршрут от там, още преди да бъде съборен мостът при Чомаковци, трябва да бъде ремонтиран мостът край Горник. Стойността на този ремонт трябва да бъде предвидена и включена в генералната сметка на рехабилитацията на пътя в района. В заданието за ремонта на пътя при Чомаковци обаче няма възложено на проектанта да изготви проект за организация на движението – откъде да минава трафикът при съборен мост там. В последствие задължават изпълнителя на ремонта да направи проект за организация на движението, за да му разрешат да работи\", поясни инж. Васил Иванов.  ", "date": "2018.10.25", "title": "Експерт: Ремонтът на моста край Червен бряг е трябвало да бъде предвиден преди да се отклони трафика по него"}
{"url": "https://www.actualno.com/varna/objaviha-kyde-shte-byde-novata-sydebna-palata-vyv-varna-news_702198.html", "text": "  Висшият съдебен съвет обяви официално, че морската ни столица ще си има нова Съдебна палата.     На изнесено заседание във Варна стана ясно, че най-подходящо за сградата е мястото в непосредствена близост до затвора.\r\nОпределеният парцел се намира между булевардите „Сливница” и „Христо Смирненски”, а площта му е около 10 дка. Върху него може да бъде построена сграда с 50 хил. кв. м. РЗП и 1000 паркоместа. По-голямата част от терена е държавна собственост, а останалата е общинска. \r\nГлавният архитект на Варна Виктор Бузев заяви, че според него е избрано най-подходящото място, като достъпност, което да бъде разпознаваемо от жителите и гостите на града. Теренът е чист – няма данни за археология, нито тежа подземна инфраструктура.  \"Това е едно добро решение, по което предстои работа. Всички се обединиха, както за мястото, така и за изграждането на нова съдебна палата за нуждите на правораздаването в града. Мястото е географския център на Варна.\", заяви правосъдният министър Цецка Цачева след края на заседанието на ВСС.", "date": "2018.10.25", "title": "Обявиха къде ще бъде новата Съдебна палата във Варна"}
{"url": "https://www.actualno.com/viewpoint/idealnata-dyrjava-news_702112.html", "text": "  В идеалната държава винаги е краят на октомври.     Протестите не са забранени, но са отживелица, лозунгите са във винтидж колекции. Кислородът около \"Александър Невски\" е разреден, стига за пестеливо дишане, да се крещи е немислимо. Може само уж да се крещи. Отваряш уста и проследяваш безмълвието. Препоръчано е като медитация и може да се практикува от стотици души заедно. \r\nВ идеалната държава премиер и вицепремиер са мумифицирани и управляват от мавзолеи. От лицата им вече няма смисъл, тъй като още приживе са създали Алгоритъма - програма, усвоила стотици втръснали повторяеми реплики и ги организира ловко в различни комбинации. Тя произвежда всеки ден изказвания, дебати и пресконференции. Обикновено говори с гласа на Цецка Цачева, а от опциите може да избереш и някой друг - например Цецка Цачева. \r\nМоже да попиташ какво да направиш за децата с увреждания (в идеалната държава все още се раждат такива деца), а програмата спокойно отговаря, че може да отидеш на протест, но само ако той не съвпадне с Деня на честването на политиците. А той е всеки ден. Системата е изпуснала само високосния двайсет и девети февруари, когато през четири години може да се самоубиеш пред сграда на институция. Не си лишен от опции.  Новините са се отказали от всичко останало и разказват само за катастрофи. Единият водещ повдига вежда и с леко движение към камерата обявява, че \"днес ТИР блъсна кола на магистрала \"Тракия\", а после другият повдига вежда и с гробовен тон съобщава, че днес \"четирима младежи се блъснаха в дърво в Сливен\". Ани Цолова все още се подготвя за нейното лайфстайл предаване. Годината е 2031-ва.   \r\nВ името на народа Идеалната държава е предвидила пълна свобода на социалната мрежа. Онова, което става там, е безопасно за Идеалната държава, а това, което става в нея, безопасно за социалната мрежа. Стигнат е особен, желан парадокс - всички се интересуват от политика, а нищо в политиката не се променя. Хамстерът върти колело, което няма прътове и размахва крака във въздуха.  \r\nНо недейте си помисля, че никой не заявява правата си публично. Пред народното събрание в идеалната държава винаги стои Йоло Денев, а пред министерски съвет - Босия. Двамата са вече на 98 години. Когато децата ги сочат с пръст им казват, че спокойно мами - \"дядката е луд\". Двамата са спокойни. Единият ще отиде при Ганди, другият при Тангра. А Алгоритъмът предлага на потребителите си приложение, с което да ги отглеждат и хранят във виртуална симулация. Сутрин може да обелиш краставица на Йоло, а вечер да накараш Босия да напише нещо в блога си. Другият четат и рейтват. Получаваш две звездички.    Всички в идеалната държава спортуват, хранят се добре и работят в бизнесцентъра на Младост - тъй като цялата идеална държава е обезлюдяла. Има хора, които си хващат нощния влак от Бургас, за да стигнат до Тех Парк, после се прибират със самолет, за да вечерят със семейството си и се връщат с нощния влак, за да работят отново. Според политическия алгоритъм това е най-правилното, за да има действаща икономика и насърчава тази заетост. Понеже в Бургас заплатата е 50 лева, в бизнесцентъра 5000, които стигат за ръба на плочката на квадратния сантиметър на тоалетна в Лозенец, която трябва да изплащаш 48 години, за да сереш на спокойствие. Алгоритъмът поправя думата сереш. Той не обича цинизми. \r\nИдеалната държава е щедра на хазартни възможности. Протестът срещу системата се изразява в разнообразни игри, а всеки носи в джоба си щастливата стотинка, с която да изтърка билетчето, което печели винаги ново билетче, което печели винаги ново билетче. Победителят ще бъде само един, а наградата лично ще му връчи най-известния актьор в идеалната държава. Играе в сряда Хамлет, а в четвъртък води риалити.  \r\nВ идеалната държава никой не емигрира, защото никой не иска да емигрира от идеална държава. Това е идеално за нея, но не само - идеално е за нейните граждани. Не си мислете, че се чувстват зле, в никакъв случай - животът в кенеф е продължил твърде дълго, за да може кафевият цвят да им прави впечатление. Догодина в идеалната държава предстоят избори, а всеки има право да гласува. Алгоритъмът ги съветва да не губят възможността да променят алгоритъма и да упражнят правото си на глас. Те ще го направят. Системата няма да убие никого. Най-малко теб.  Райко Байчев    ", "date": "2018.10.25", "title": "Идеалната държава"}
{"url": "https://www.actualno.com/music/shtastlivec-ot-publikata-shte-uchastva-v-shouto-na-enrike-iglesias-v-sofija-news_702157.html", "text": "  Най-запалените фенове на Енрике Иглесиас ще получат уникалната възможност буквално да се докоснат до суперзвездата в дългоочакваното му шоу  All The Hits Live на 6 ноември в Арена Армеец по повод 13-тия рожден ден на радио Energy.  При това,      Както е известно, във всеки свой концерт латино идолът има традицията да ощастливява по този начин един от най-близо намиращите се негови почитатели във фен зоната на терен. Този път изпълнителят на \"Hero\" отправя следното предизвикателство към почитателите си: да изработят най-красивия и оригинален плакат, да го вдигнат във въздуха и да привлекат вниманието на звездата чрез възгласи. Късметлията, чието творение най-много допадне на Енрике като послание и изпълнение, ще бъде избраният да излезе с него на сцената.   За да ги види добре Енрике, феновете трябва да са локализирани на терен - тоест да са влезли в залата с билет за една от двете зони за правостоящи - Standing или VIP Standing. Те ще могат през цялото време да се намират в непосредствена близост до него и да комуникират с него, благодарение на оригиналната конструкция на сцената, базирана на концепцията за интимна близост с публиката. Ще  го видим да пее и общува отблизо с феновете върху комплекс  от две сцени (сцена А и сцена B) в двата края на терена, свързани посредством коридор. Любимецът на поп маниаците ще циркулира непрекъснато между двете сцени, заобиколен от присъстващите.\r\nВсички, които искат да се докоснат до явлението Енрике Иглесиас или да станат част от шоуто му, трябва да побързат и да закупят своите билети на терен още сега, защото те са почти на изчерпване, предупреждават от АРТ БГ. All The Hits Live е едно от най-бързо разпродаваните шоу-спектакли от подобен ранг в момента за цяла Европа.  ", "date": "2018.10.25", "title": "Щастливец от публиката ще участва в шоуто на Енрике Иглесиас в София"}
{"url": "https://www.actualno.com/balkani/naprejenie-v-gyrcija-kamenos-obvini-pravitelstvoto-na-cipras-vyv-vryzki-sys-soros-news_702154.html", "text": "  Разделението сред политическата класа в Гърция придобива все по-сериозни измерения.     Под заглавие \"Война в правителството за... парите на Сорос\" гръцкото издание \"Елефтерос типос\" анализира думите на бившия министър на външните работи Никос Кодзиас, по повод твърденията на военния министър Каменос.   Преди Кодзиас да напусне управлението, Каменос заяви,че \"Сорос финансира правителството да купува чужденци\".\r\nСъщевременно вестникът се позовава на статия в издание, близко до Каменос и Независими гърци, според която Кодзиас сам е отговорен за изтичането на информация за секретните фондове на министерството си, която на следващия ден самият той коментира гневно.  Друго издание \"Филелефтерос\" анализира, че с поведението си Кодзиас подлага Ципрас на \"мъчението на капката\". Публикацията акцентира върху предупреждението на Кодзиас, че може да продължи разкритията за \"нехармоничната връзка\" между СИРИЗА и Независими гърци в управляващата коалиция.   Вестник Та неа\"  пък обръща внимание на друг ключов казус, който породи напрежение с Турция. Това са думите на Кодзиаiс, че Гърция ще предприеме разширение на териториалните си води до 12 морски мили в западната част на крайбрежието си.\r\nОттеглящият се Кодзиас направи това изявление, точно на церемонията по предаването на длъжността.    Според вестника, Ципрас дори не е разбрал всъщност какво обявява Кодзиас и докато си е мислел, че потушава един пожар, всъщност пожарът се е разраствал.   \"Та неа\", както и повечето гръцки издания, публикува и коментарите на турския \"Хюриет\", че решението на Ципрас разширението на териториалните води в Йонийско море да бъде извършено чрез закон, а не чрез президентски указ, означава опит на новия външен министър да даде заден ход по темата, отворена от Кодзиас.\r\nИзданието определя тази маневра като \"Безредно отстъпление на Атина за дванайсетте мили\".", "date": "2018.10.25", "title": "Напрежение в Гърция: Каменос обвини правителството на Ципрас във връзки със Сорос"}
{"url": "https://www.actualno.com/europe/ispanija-sydi-18-katalunski-politici-news_702167.html", "text": "  Върховният съд на Испания изпраща 18 каталунски политици на съд за дело, свързано със сепаратисткия процес в региона. Това се посочва в постановление на Върховния съд.     Съдът обяви приключването на предварителното разследване и началото на изслушванията по същество, които ще се състоят в началото на следващата година. Сред тези, които ще се окажат на подсъдимата скамейка, са бившият заместник-ръководител на каталунското правителство Ориол Жункерас, бившият говорител на регионалния парламент Карме Форкадел и други привърженици на независимостта на автономията. Те са заподозрени в подстрекателство към бунт и присвояване на държавни средства, предаде БГНЕС.   На 1 октомври миналата година в Каталуния се състоя гласуване по въпроса за отцепването от кралството. Мадрид първоначално нарече този референдум нелегитимен и отказа да признае резултатите. На 27 октомври парламентът в Каталуния одобри резолюция, с която провъзгласи републиката за независима. В отговор Сенатът одобри искането на Мадрид за въвеждане на 155-ия член на Конституцията на Кралството, който позволява да се ограничи самоуправлението на Каталуния.\r\nВеднага след това в кралството бе заведено срещу лидерите на сепаратисткия процес. Някои от тях избягаха от Испания, включително бившия глава на Каталуния, Карлес Пучдемон, а други бяха арестувани по време на съдебните процеси.  ", "date": "2018.10.25", "title": "Испания съди 18 каталунски политици"}
{"url": "https://www.actualno.com/burgas/v-burgas-se-provede-diskusija-za-klimatichnite-promeni-i-adaptacijata-kym-tjah-news_702141.html", "text": "  Бургас бе домакин на дискусия за климатичните промени и за начините българските общини да се адаптират към тях. В събитието участваха Атанаска Николова - заместник-министър на околната среда и водите, експерти от Световната банка, представители на общини. Дискуран бе и проектът .     В течение на дискусията стана ясно, че една наскоро ремонтирана улица в града, може да олицетвори борбата с климатичните промени. . При неговия ремонт за взети предвид всички тези глобални изменения на климата, с които трябва да се съобразяваме. Затова там са поставени датчици, които измерват силата на вятъра, има охладителна система заради факта, че място акумулира топлина, отводнителна система и други мерки, които да предотвратят проблеми при евентуални катаклизми в климата.\r\nЗаместник-министър Николова съобщи на форума, че минимум по различни програми, ще достигнат до България. Те са точно за справяне с климатичните проблеми.\r\nОказва се, че общините в България трябва да направят редица стъпки, с които да предпазят живота и здравето на населението и да гарантират неговата сигурност.  “Общините трябва да са гъвкави по отношение осигуряване на средства за своите стратегии. За да получат финансиране от различни институции, те трябва да подготвят проекти.“ Това каза Руска Бояджиева, заместник-кмет „Европейски политики, околна среда“, община Бургас.\r\nСъбитието има за цел да . Да покаже какви действия да предприеме всяка община за да защити хората при евентуални проблеми като наводнения, бури, силни ветрове, урагани, реки излизащи от коритата си и други. За съжаление климатичните промени и произлизащите от тях негативи вече са факт. Късно е да ги избегнем и затова трябва да се адаптираме.Тази констатация направиха участниците във форума. Тя обаче не е повод за притеснение, а за действие на всички нива в обществото.", "date": "2018.10.25", "title": "В Бургас се проведе дискусия за климатичните промени и адаптацията към тях"}
{"url": "https://www.actualno.com/pleven/ogneborci-spasiha-starica-padnala-v-stara-shahta-news_702108.html", "text": "  Огнеборци от град Левски спасиха 87-годишна жена, паднала в стара шахта. Пострадалата е настанена в болница. Състоянието ѝ е стабилно, съобщи днес Областната дирекция на МВР в Плевен.     Инцидентът станал привечер снощи. Сигналът за него е подаден в пожарната от съседи на жената. Незабавно са изпратени трима служители с автомобил на Районната служба „Пожарна безопасност и защита на населението в Левски.   Спасителите установили, че старицата е паднала в шахта в двора си, докато се опитвала да спре кран за вода. За изваждането ѝ от дълбочина около един метър били необходими около 20 минути. Пристигналата на мястото линейка на Спешна помощ я откарала в лечебно заведение.", "date": "2018.10.25", "title": "Огнеборци спасиха старица, паднала в стара шахта"}
{"url": "https://www.actualno.com/business/knsb-odobrjava-proektobudjeta-za-2019-g-news_702106.html", "text": "  Проектобюджетът за 2019 г. е готов и ни е даден за консултации. Утре е насрочено и заседанието на Националния съвет за тристранно сътрудничество. Това обяви президентът на Конфедерацията на независимите синдикати в България Пламен Димитров, по време на обсъждането на новата бюджетна рамка, на която присъства и министърът на финансите Владислав Горанов, предаде БГНЕС.     „За нас бюджетът за следващата година е по-добър от всички досегашни бюджети, които сме видели в управлението на Бойко Борисов. Нарастването на разходите в много от перата са значителни и могат да осигурят добри политики в отделните сектори, направления и най-вече едно прилично нарастване на възнагражденията на около 440 000 работещи в България, които получават своите възнаграждения от бюджета на Републиката”, заяви Димитров.   Той добави, че в годините бюджетът се преизпълнява. „Трите последни бюджета бяха преизпълнени спрямо заложените параметри в бюджетното салдо. За 2016 г. с близо 1.5 млрд. лева, независимо че беше заложен дефицит, за миналата година близо 850 млн. лева и за тази година се очаква да завърши на 600 млн. на плюс, макар че беше заложен дефицит”, коментира президентът на КНСБ. Димитров отбеляза като положителен знак, заложените 4.6 млрд. повече приходи, които се очаква бюджетът да събере спрямо очакваното изпълнение, което според него е добра новина. От тях малко повече от половината са от данъци. Според него те не се събират по най-справедливия начин.\r\n„Преките данъци ще нараснат с около половин милиард, като 60% от тях се плащат от гражданите, а 40% от бизнеса. В другите държави бизнесът плаща в пъти повече отколкото са данъците върху доходите. Ние ще платим близо 4 млрд. лв. данъци за следваща година, а бизнесът 2.7 млрд. лв. Това очевидно е въпрос, който трябва да стои на вниманието, когато се говори за данъчни политики и за ребалансирането по отношение на това какво плаща трудът и капиталът като преки данъци”, обясни Димитров.  Близо 1 млрд. лв. повече се очаква да бъдат събрани от осигурителни вноски. Според КНСБ с добър ръст завършва приходната част от бюджета през тази година. 3.9 млрд. лв. ще бъдат повече приходите спрямо 2017 г., 4.6 млрд. лв. за догодина, което е увеличение на този растеж. Димитров обяви, че скоро ще започне съвместната кампания на КНСБ и бизнеса „Сивото убива”, чиято цел е да бъде минимализиран сивият сектор – автомобилните сервизи, леката промишленост, строителството и т.н.   Той припомни, че през юни КНСБ е поискала над 1 млрд. лв. увеличение на разходите за заплати в бюджетните системи за 2019 г. „От тях в него са заложени около 900 млн. повече средства за персонал, което за нас е удовлетворяващо, защото се приближава до исканията ни. Освен това станаха факт и енергийните помощи, които ще бъдат с около 40 милиона повече. По този начин над 220 000 домакинства ще получат допълнително около 100 лева, което е увеличение с 30%“, допълни Димитров. Той добави още, че КНСБ са против и плоския данък и смятат, че той трябва да бъде усъвършенстван с въвеждането на необлагаем минимум.\r\n\"Максималната пенсия стигна 1200 лева, но расте и максималният доход. С този таван всички пенсионери ще излязат на светло и така ще получат реалната пенсия, която е изработена\", каза още той.    Пламен Димитров обяви, че синдикатите не са доволни от заложеното в бюджета, според което майчинството за втората година остава на нивото от плащанията за 2017 г. и 2016 г. - 380 лв. Също и обезщетенията за безработица, които не се променят, както и повишението на пенсионните осигуровки с 50 лв. при хората, които взимат високи заплати.", "date": "2018.10.25", "title": "КНСБ одобрява проектобюджета за 2019 г."}
{"url": "https://www.actualno.com/society/rosen-plevneliev-shte-iznasja-lekcii-v-cjalata-strana-news_702119.html", "text": "  Президентът Росен Плевнелиев (2012 - 2017 г.) ще бъде основен презентатор в национален лекционен курс на тема \"Професиите на бъдещето\".     Курсът, който е организиран от Американския университет в България стартира в края на октомври и ще се проведе в градовете: Варна, Бургас, Пловдив, Стара Загора, Русе, Велико Търново, Плевен, Видин и София.\r\nСтъпвайки на личния си и професионален път, Плевнелиев ще представи ключовите фактори за изграждането на успешна кариера, ще очертае търсените качества и умения, както и типа модерно образование, което може да ги развива. \r\n\"В свят, който прави огромни крачки в сферата на технологиите като например развитието на изкуствения интелект, а в същото време е изправен пред глобални проблеми, засягащи околната среда и трансформацията на обществата по света, университетите са призвани да отговорят на нарастващата потребност от нови лидери – с ново мислене и кръг от умения, които са глобално релевантни. Американският университет в България е място, където тази тенденция е превърната в приоритет,\" – отбеляза Росен Плевнелиев.  Националната обиколка е традиционна за университета, а събитията преминават при жив интерес от страна на бъдещи кандидат-студенти, техните родители и учители в контекста на нарастващата значимост на кариерния избор. Сходни събития се провеждат и в други страни на региона – Албания, Сърбия и Македония.\r\nТази година университетът приветства над 250 студенти от 29 държави. За седма поредна година АУБ заема водещи позиции в официалния рейтинг на университетите в България.", "date": "2018.10.25", "title": "Росен Плевнелиев ще изнася лекции в цялата страна"}
{"url": "https://www.actualno.com/business/tehnologichen-skok-za-hranitelnata-industrija-news_702114.html", "text": "   Най-добрите опаковъчни решения за хранително-вкусовия сектор на едно място в Интер Експо Център      Високи технологии за преработка и пакетиране, нови машини и иновативни решения са основен акцент в тазгодишното издание на най-големите международни изложения в хранително-вкусовия и ХоРеКа сектора в България - . Залите на Интер Експо Център в София от 7 до 10 ноември са проекция на работещия бизнес от България и Европа, който не само се конкурира, но и партнира, за да предложи най-добрите продукти на крайния клиент.\r\nИзключителен е стремежът на фирмите да предложат работещи технологични решения, което доказва, че българската хранителна индустрия продължава да се усъвършенства. Над 500 български и чуждестранни компании от Италия, Австрия, Великобритания, САЩ, Гърция, Румъния, Република Македония, Тайланд, Холандия представят успешните световни практики. Сериозно се увеличава делът на фирмите, предлагащи машини и технологии за ХВП бранша. Най-много нови технологии тази година ще бъдат представени на изложение МЕСОМАНИЯ. Доказателство за устойчивото развитието на бранша е и фактът, че тази година изложението навършва 25 години.   Бизнесът отговаря на нуждите от опаковане на все по-големи партиди и видове полуфабрикати - антипаста, готови салати и хранителни продукти, различни видове свежо нарязани плодове и зеленчуци. Немски технологии налагат световните стандарти. Опаковъчният процес е по-прецизен и може да се ползва и при по-деликатни продукти. Затова е възможно да се опаковат надеждно ронливи продукти, готови храни, също и продукти с горещ пълнеж. Методът на опаковане е по-енергоефективен. За първи път на Месомания 2018 ще видим опаковане с дълбоко изтегляне. Високопроизводителният термоформър е ценово изгодна и автоматизирана алтернатива на машините за опаковане в термосвиваеми пликове.\r\n„Флоупак“ машина на италианската компания PFM Packaging Machinery опакова хранителни и нехранителни продукти, включително фармацевтични, козметични продукти и др. Тя се отличава със стабилна, лесна за почистване конструкция от въглеродна стомана, компактен дизайн, интуитивен софтуер. Максималната скорост достига до 140 продукта в минута.     Богат избор на етикетиращи продукти ще допълни богатото портфолио на изложенията. Сред интересните предложения ще бъдат мастилено-струйни индустриални принтери, производство на Koenig and Bauer Coding Германия(доскоро KBA-Metronic) и етикетиращи машини, производство на ARCA, Италия.\r\nРазнообразие от “print & apply” системи първоначално печатат променливата информация върху етикета, който след това поставят върху продукта „в движение“. Тези системи намират широко приложение в млекопреработвателната промишленост, винарската индустрия, хлебните и сладкарски производства.\r\nСега може лесно да отпечатате висококачествени, персонализирани цветни етикети, билети и тагове, както и когато имате нужда от тях. Мастиленоструйните принтери на световната марка Epson елиминират традиционните проблеми на термичното надпечатване. Без повече забавяне, смущения, загуби или неудобства. Няма повече надпечатани списъци с етикети, прекъсвания на производството, загубени поръчки или закъснели пратки. Принтерите за етикети ColorWorks имат властта да революционизират изцяло начина на отпечатване на цветни етикети при поискване, като позволяват пълен контрол на производствения процес. \r\nОсвен това професионалната публика ще има възможността детайлно да разгледа различни баркод принтери в съчетание със самозалепващи се и несамозалепващи се етикети на ролки. Богатото разнообразие от услуги гарантират едно комплексно обслужване, което позволява на фирмите от хранителната индустрия да затворят цикъла, като получат всичко на едно място.   Впечатляваща опаковка с уникален дизайн прави бизнес начинанието по-успешно и продуктът по-разпознаваем. Бизнесът ще научи повече за иновативен подход към създаването на стоящи пликове (stand-up pouches) в ограничени тиражи и с гъвкаво комбиниране на няколко вида персонализирани опаковки в една и съща поръчка.\r\nВсички технологични решения, които гарантират устойчиво развитие и технологичен скок на хранителната индустрия, ще видите .", "date": "2018.10.25", "title": "Технологичен скок за хранителната индустрия"}
{"url": "https://www.actualno.com/burgas/burgas-posreshtna-svoite-akrobati-zlatni-medalisti-news_702111.html", "text": "  С аплодисменти бяха посрещнати в сградата на Община Бургас златните медалисти Мариела Костадинова и Панайот Димитров. Смесената двойка по спортна акробатика спечелили два златни медала на младежката олимпиада в Буенос Айрес. Младите спортисти са състезатели на Клуб по спортна акробатика \"Бургас\".     Кметът Димитър Николов приветства медалистите и си спомни как още преди да отпътуват за Аржентина са били сигурни, че ще върнат със злато.\"Те са борбени деца със силен спортен дух, които накараха всички бургазлии да се гордеят с тях\", каза Николов.\r\nМариела Костадинова сподели с присъстващите - треньори, журналисти, общественици, една от тайните на успеха. Оказа се, че освен тренировки, трябва и много силна психика. На това състезание тя е била водещ фактор. \"Беше много емоционално\", добави медалистката.\r\nНейният партньор Панайот Димитров прибави още щрихи към картината на състезанието. \"Конкуренцията беше голяма. Ние обаче не се поддадохме на притеснения, бяхме устойчиви и уверени\", каза той.   Личен треньор на смесената двойка е Гергана Денева, а Дияна Колева е хореограф.\r\nВетеранът в областта на спортната акробатика Радослав Александров припомни на присъстващите кои са най-големите български успехи в тази дисциплината. През 1988 година на олимпиадата в Холандия, нашите акробати са извоювали 12 златни медала.Той е щастлив, че благодарение на извървяния път акробатиката вече е олимпийски спорт. \"Един много труден и зрелищен спорт си прокара пътя към още по-голяма зрителска аудитория\", щастлив е бившият състезател, който каза още: \"Гледаме уверено към Токио 2010 година и чакаме още златни медали за България и Бургас\".    ", "date": "2018.10.25", "title": "Бургас посрещна своите акробати - златни медалисти"}
{"url": "https://www.actualno.com/curious/srodnata-dusha-na-vsjaka-zodija-news_702115.html", "text": "  Сродна душа е човек, от който всеки един от нас има нужда в даден момент. Сродната душа е човек, който ви разбира, обича и подкрепя във всяко едно начинание. Човек, който застава до вас във всеки труден момент и знае точно какво да направи, за да ви накара да се почувствате по-добре.  Всеки човек обаче си представя сродната душа по различен начин заради много фактори или заради зодията. Зодията влияе на предпочитанията на един човек.       Те са много амбициозни и имат нужда от някого, който да ги мотивира и да ги подкрепя постоянно. Също така имат нужда от човек, който винаги да им казва истината директно и искрено в очите, защото понякога трябва някой да ги свали на земята и да им покаже действителността.   Трябва им уверен човек, който да не им позволява да правят винаги това, което искат. Те са доста инатливи и трябва някой понякога да ги изважда от зоната им на комфорт. Сродната им душа е този, който умее да ги сваля на земята, когато започнат да летят в облаците.     Те винаги имат изключително много енергия, за това им трябва човек, който да вкара баланс във връзката -стабилен и спокоен. Също така трябва да бъде забавен и да обича приключенията, защото Близнаците мразят еднообразието. Те  имат нужда от човек, който да им осигурява забавления, иначе ще им стане скучно. Търсят човек, който да приема на сериозно чувствата им и който може да отговори на техните чувства. Също така трябва да може да ги изслушва и да дава съвети. Те се нуждаят от човек, който да има търпение и разум, за да балансира емоционалната им природа.    Те се нуждаят от човек, който да приема и двете им страни – имиджа, който са си изградили за пред хората от една страна и чувствителната им същност от друга. Те са много лесно раними и чувствителни, и имат нужда от човек, на когото да могат да споделят страховете си.   Нуждаят се от човек, който да им гарантира сигурност и комфорт. Някой , който да ги накара да се обичат такива, каквито са, защото те са много несигурни в себе си. Ето защо имат нужда от човек, който да ги обича истински точно такива, каквито са.    Те търсят човек, с когото да могат да разговарят на сериозни теми и в същото време да е човек, с когото да могат да се забавляват. Сродната душа за тях е човек, който да им дава свобода, защото понякога имат нужда да останат сами. Те са доста предпазливи, за това им трябва човек, който да не ги пришпорва и да не ги притеснява. Те търсят достоен човек, на когото да имат пълно доверие и пред когото да могат да се отпуснат.    Те търсят човек, който да им даде достатъчно свобода, защото за тях тя е едно от най-важните неща. Половинката им трябва да е човек, който също толкова много държи на свободата си. В противен случай, Стрелецът ще се почувства притиснат и ще избяга. Те обикновено изглеждат доста студени и не показват чувствата си. Точно заради това им е нужен човек, който да успее да види колко любов се крие в сърцата им и колко лесно раними са всъщност.    Те са малко странни понякога и точно заради това трябва да намерят някой, който да ги приема с всичките им странности. Човек с много добро сърце и чиста душа, с когото не само да се забавляват, но и да разговарят на по-сериозни теми. Те търсят оптимист, човек с много голямо сърце. За тях сродната душа е някой, който не се опитва да ги свали на земята, а лети заедно с тях. Човек, който е с тях не само в хубавите моменти, но и в трудните.", "date": "2018.10.25", "title": "Сродната душа на всяка зодия"}
{"url": "https://www.actualno.com/politics/na-pyrvo-chetene-shte-ima-po-strogi-merki-sreshtu-kontrabandata-na-akcizni-stoki-news_702099.html", "text": "  Депутатите приеха на първо четене промените в Наказателния кодекс, предвиждащи по-ефективно реализиране на наказателна отговорност спрямо лицата, които произвеждат и разпространяват . Става въпрос за цигари и алкохол.     Вносители на законопроекта са народни представители от ГЕРБ, а предложението им е провокирано от последните акции на прокуратурата и МВР, които показаха, че нелегалното производство на цигари не е непознато в България, пише БГНЕС.   Конкретно промяната е в една дума - вместо да е забранено само \"продажба\", идеята е думата \"продажба\" да се замени с \"разпространение под всякаква форма\". Сотир Цацаров поиска и да се въведе регистрационно-лицензионен режим на търговията и рециклирането на машини за производство на цигари\". Реално сега законът не предвижда наказания за нелегално производство на цигари, оплака се преди време главният прокурор.\r\nОбръщайки внимание само на щетите за бюджета, нанесени от нелегално производство на акцизни стоки, встрани остава проблемът с технологичното оборудване за това производство. Контролът върху производството, продажбата и ползването на съоръжения за дестилация на алкохол не е достатъчно ефективен, а по отношение машините за производство за цигари такъв контрол изобщо не е регламентиран. Така с инкриминирането на незаконното държане на предмети и съоръжения, които са предназначени или могат да послужат за изграждане на съоръжения за производство на алкохол и тютюневи изделия, ще намалее и рискът от нелегално производство на акцизни стоки.  Лицата, които извършват внос, производство, продажба, предоставяне, предлагане или възстановяване на съоръжения за производство на тютюневи изделия ще бъдат вписвани в специален регистър, за който ще следи Министерство на икономиката. По този начин вносителите се надяват да се повиши ефективността на извършвания контрол спрямо хората, извършващи тези дейности.   ", "date": "2018.10.25", "title": "На първо четене: Ще има по-строги мерки срещу контрабандата на акцизни стоки"}
{"url": "https://www.actualno.com/business/goranov-ne-trjabva-da-ima-spor-mejdu-sindikati-i-rabotodateli-news_702121.html", "text": "  Няма как да очакваме 100% съвпадения на позициите между правителството и синдикатите. Този път обаче сме доста близко спрямо това, което очакват синдикалните членове. Въпреки че работодателите биха упрекнали една теза, която свързва директно очакванията на синдикатите с фискалната рамка. Тази ревност между работодатели и синдикати не трябва да съществува. Това каза финансовият министър Владислав Горанов, който взе участие в обсъждането на бюджета за 2019 г. в КНСБ, предаде БГНЕС.     Горанов се въздържа да отбележи детайли от проекторамката на бюджета и коментира как може дефицитът от 600 млн. лева да бъде избегнат.   „Единият вариант е предложете откъде да махнем 600 млн. лв., за да балансираме бюджета. Следваме фискалната стратегия още от 2014 г., която тогава за първи път предложих като финансов министър. През 2020 г. бюджетът ще бъде балансиран и като разчет. Нека приемем, че този дефицит, това планирано превишение на разходите над приходите, е един вид буфер за по-неблагоприятно развитие на икономиката от очакваното. Не виждам нищо драматично. Въпреки това има много рискове за икономиката ни заради опита за налагане на мерки за протекционизъм най-вече от страна на САЩ и агресивното им и провокативно поведение по отношение на останалите държави с развити икономики”, заяви Горанов.\r\nТой добави, че до 2021 г. се очаква равнището на дълга спрямо БВП ще намалее, достигайки 17%.  На журналистически въпрос дали ще има коледни добавки, Горанов каза, че е рано да се каже и на този етап се правят изчисления. До средата на следващия месец ще стане ясно и те ще бъдат изплатени с пенсиите в началото на декември, подчерта още той.   По отношението на обезщетението на майките през втората година и не може ли да се повиши размерът му след първата година, Горанов каза, че не приема като добър подход хора, които са в работоспособна възраст, да си стоят вкъщи, имайки предвид, че пазарът на труда страда от липса на кадри. „Неслучайно миналата година въведохме и възможността за получаването на половината от високото обезщетение за първите 410 дни ако майката се върне на работа”, заяви още Горанов.", "date": "2018.10.25", "title": "Горанов: Не трябва да има спор между синдикати и работодатели"}
{"url": "https://www.actualno.com/society/do-5-godini-zatvor-za-domashno-nasilie-predvijda-predlojena-promjana-v-nk-news_702118.html", "text": "  Наказание до 5 години лишаване от свобода за психически тормоз и преследване в условията на домашно насилие. Това предлага ГЕРБ с промени в Наказателния кодекс. Мерките важат за съпрузи, бивши съпрузи или партньори, с които се живее на семейни начала.     Тормозът извън семейството ще се наказва със затвор до 1 г. или пробация, пояснява в. \" \".   \"Домашното насилие е условие за по-тежко наказуемост\", обясни шефът на правната комисия Данаил Кирилов на брифинг по темата.\r\nКирилов обясни, че промените не са подтикнати от Истанбулската конвенция, която изисква такава защита, но и от факта, че в ЕС повечето страни са предприели такава защита.  \"Време е държавата да извади сопата, предлагаме широка защита на жени и деца срещу домашното насилие и всички видове насилие срещу тях\", обясни председателят на парламента Цвета Караянчева.   \"Да загърбим политически пристрастия и да направим така, че да намалим домашното насилие над жени\", призова Караянчева депутатите от всички цветове.\r\n\"Подобен закон не бива да бъде политизиран\", заяви тя и цитира данни, че всяка четвърта жена е жертва на насилие.    \"Заявявам личния си ангажимент към законопроекта, защото представляващият законодателната институция трябва да има ясна и еднозначна позиция в защита на жертвите на домашно насилие“, обяви тя.   „Тези престъпления винаги ни разтърсват, когато ги видим в медиите. Ужасяваме се, разстройваме се, пускаме сълза, но помним ли още Виола Николова, убивана в продължение на часове от приятеля си?“, попита Цвета Караянчева.\r\n„Дано да има по-малко такива жертви. Точно заради това правим тази стъпка“, изтъкна тя.", "date": "2018.10.25", "title": "До 5 години затвор за домашно насилие, предвижда предложена промяна в НК"}
{"url": "https://www.actualno.com/football/robin-van-persi-slaga-kraj-na-karierata-si-prez-idnata-godina-news_702109.html", "text": "  Бившият нападател на \"Арсенал\" и \" Робин ван Перси е взел решение да прекрати кариерата си. Холандският голаджия ще направи това след края на сезона в Ередивизи, където в момента играе за Фейенорд.     \"В края на сезона ще се оттегля от футбола. Тогава ще бъда на 36 години, което значи, че от 18 години съм професионален състезател\", заяви Ван Перси.   Кариерата на Ван Перси стартира във Фейенорд преди Арсенал да го привлече през 2004 година. През 2012 се стига до скандал на Острова, когато холандецът преминава в Манчестър Юнайтед. На \"Олд Трафорд\" той остава три сезона, след което преминава в турския Фенербахче, а от това лято играе за родния си клуб.   ", "date": "2018.10.25", "title": "Робин ван Перси слага край на кариерата си през идната година"}
{"url": "https://www.actualno.com/climate/kyde-ima-naj-mnogo-plastmasovi-otpadyci-po-chernomorieto-news_702084.html", "text": "  Ситуацията с пластмасовите микрочастици във водите на Черно море не се отличава от тази в Средиземно море и Балтийско море. Това е била констатацията на Института по биоразнообразие на БАН по време на миналогодишното изследване на акваторията с кораб на Greenpeace\", каза в интервю за bTV Деница Петрова от българския клон на екологичната организация.     Наскоро голяма публичност получи проучване, според което 90% от трапезната сол, която стига до хората, има частици пластмаса, останали от разграждащите се във водите боклуци. Така през солта и през храната пластмасата влиза и в човешкия организъм.   Най-много боклуци от Greenpeace са видели в морето пред големите ни морски курорти, посочи Петрова.\r\n\"Оказва се, че навсякъде има това е човешки генериран проблем. Важно е да се вземат мерки при пластмасите за еднократна употреба. Земята не е за еднократна употреба и можем да живеем без да генерираме толкова много отпадъци\", категорична беше тя.  Експертът по качеството на храните д-р Сергей Иванов подчерта, че към момента няма категорични заключения за ефекта от пластмасата в човешкото тяло.   Д-р Иванов подчерта, че по отношение на солта има други по-сериозни проблеми, като например масовото преквалифициране на солта в хранителна добавка и така се заобикалят изискванията за безопасност. Така, по думите му, „модерните видове сол” не са йодирани и имат високи нива на тежки метали.", "date": "2018.10.25", "title": "Къде има най-много пластмасови отпадъци по Черноморието?"}
{"url": "https://www.actualno.com/dobrich/studenoto-vreme-ne-spira-protestirashtite-majki-v-dobrich-gotvjat-protest-i-v-sybota-news_702125.html", "text": "  Майки на деца с увреждания, подкрепени от граждани, днес (25 октомври) се събраха на пореден протест в Добрич. Те продължават да настояват за оставка на вицепремиера Валери Симеонов. Време е в България някой да си понесе отговорността след сътворения от него гаф, категорични са младите жени.     Очакванията им са тяхната кауза да бъде подкрепена от повече граждани на Добрич, затова обмислят да излязат на протест и в съботния ден.   Наред с обидата от думите на Валери Симеонов, те са недоволни и от мудното решаване на проблеми, касаещи хора с увреждания.", "date": "2018.10.25", "title": "Студеното време не спира протестиращите майки в Добрич, готвят протест и в събота"}
{"url": "https://www.actualno.com/curious/7-super-polezni-upotrebi-na-vodkata-news_701876.html", "text": "  Мислите си, че водката става само за пиене? Грешите. Тя може да има и доста други употреби, които да са ви полезни в различни ситуации. От Bright Side ни запознават с някои от тях.      Измийте раната със солена вода, след това я полейте с малко водка. Това би трябвало да намали паренето.    . Ако нямате репелент под ръка, можете да се \"напръскате\" с водка, за да ви избягват комарите. Ще трябва обаче да се примирите с миризмата. Добавете няколко капки водка и една чаена лъжичка захар във водата във вазата и букетът ви ще се задържи свеж по-дълго.   Смесете една чаша водка с 1/4 чаша оцет и малко течен сапун и ще получите перфектната смес за почистване.    Добавете малко водка към панировката и ястието ще... ", "date": "2018.10.25", "title": "7 супер полезни употреби на водката"}
{"url": "https://www.actualno.com/sofia/symnenijata-che-referendumyt-za-zastrojavaneto-na-mladost-e-sprjan-nezakonno-se-uvelichavat-news_702059.html", "text": "  Районната администрация на \"Младост\" не може да каже какъв е броят на пререгистрираните жители на района. Това става ясно от отговор на кмета на района Румен Русев до Сдружение за оптимизиране на правосъдието и администрацията (СОПА) по Закона за достъп до обществена информация (ЗДОИ).     Отговорът всъщност е само един от общо три, касаещи казуса с несъстоялия се заради на Столичния общински съвет (СОС) референдум за застрояването на „Младост”.  И съгласно корекцията се оказва, че в периода 14.11.2016 - 12.12.2016 година само 44 души са навършили пълнолетие за района т.е. са получили избирателни права, докато първоначално районната администрация казва, че става въпрос за 735 души.   Обяснението на Румен Русев дава основание на СОПА да направи преизчисление – че общият брой на регистриралите се по постоянен адрес за периода 14 ноември 2016 г. - 12 декември 2016 година в \"Младост\" е едва 291 души, а не както показва протоколът на ГРАО за дата 12 декември 2016 година - 6347 души. Което значи, че .\r\nРазликата е важна, защото ИК „За Зелен Младост” събра 8822 подписа в подкрепа на референдума за презастрояването, а това означава, че има над 10% искащи плебисцит и е задължително СОС да го приеме (чл. 27, ал. 2 от Закона за прякото участие на гражданите в държавната власт и местното самоуправление/ЗПУГДВМС/). Припомняме, че съгласно ЗПУГДВМС, \" право да гласуват на местен референдум и на общо събрание на населението имат гражданите на Република България с избирателни права, които имат постоянен или настоящ адрес, когато той е различен от постоянния, на територията на съответните община, район, кметство, населено място, квартал през последните 6 месеца преди насрочването на референдума \".  В крайна сметка, на база данните от ГРАО, че няма 10% подписали се за допитване жители на \"Младост\", СОС отхвърли идеята да има референдум заради предложени два незаконосъобразни въпроса. Специално вторият – да има мораториум върху издаването на разрешителни за строеж, според общинските съветници щял да блокира и строителството на необходима инфраструктура, като пътища, тротоари, детски градини, училища.   ", "date": "2018.10.25", "title": "Съмненията, че референдумът за застрояването на \"Младост\" е спрян незаконно, се увеличават"}
{"url": "https://www.actualno.com/moresport/bojidar-andreev-donese-vtoro-zlato-za-bylgarija-na-evro-2018-po-shtangi-news_702080.html", "text": "  Втори златен медал спечелиха българските щанги на продължаващото в полския град Замошч европейско първенство по вдигане на тежести.     В категория 77 кг при 23-годишните Божидар Андреев грабна титлата с 338 кг двубой.\r\nБожидар изхвърли 150 кг и изтласка 188 кг, за да изпревари с един килограм най-силния си съперник от Русия.\r\nАндреев е представител на сливенската школа и преди четири години стана олимпийски шампион за младежи на игрите в Нанджин.     Олимпийският ни шампион за юноши от преди четири години Андреев не бе участвал в състезания от 2,6 години.\r\nТой ще бъде и в отбора ни на Световното първенство за мъже следващия месец в Ашхабат (Туркменистан), където ще вдига в категория 73 кг.\r\nТова е втора титла за България на европейското за 20 и 23-годишни щангисти, след като в събота Даяна Димитрова стана шампионка при най-леките 20-годишни състезателки.    ", "date": "2018.10.25", "title": "Божидар Андреев донесе второ злато за България на ЕВРО 2018 по щанги"}
{"url": "https://www.actualno.com/interview/blogyrkata-marija-stojanova-pred-actualnocom-pytuvajte-bez-predubejdenija-news_702078.html", "text": "   Ако сте от хората, които обичат да четат за пътувания, със сигурност сте попадали на - цветният и полезен блог на Мария Стоянова. В него тя разказва за  множеството си приключения, но и дава ценни съвети на други  пътешественици за дестинации както в България, така и в чужбина.  Профилите ѝ във и пък са следвани от хиляди хора. Кои са любимите ѝ дестинации, каква  според нея е дефиницията за приключение и какво харесват познатите ѝ  чужденци в България - ето какво сподели пред  Мария по тези и други теми.       Идеята за блога се зароди след първото ми пътуване извън България -  преди 5 години в слънчева Сицилия. След него, започнах да планирам  редица пътувания, за които не намирах достатъчно информация. Затова  реших да започна да споделям.   Да, блогът ми е само на английски език. Има няколко причини за това.  На първо място, много чужденци нямаха представа какво може да се види в  България. Не е най-популярният избор за пътешествениците, затова и  нуждата от информация на английски език е налице.\r\nОт друга страна, пътувайки в България, се сблъсквам с много  трудности. Поставих се на мястото на чужденците, които идват тук, без да  разбират езика. Затова реших чрез блога си да помогна на пътуващите  чужденци, които се интересуват от България, а и от другите ми  пътешествия, които често са на не толкова популярни места.     Много от чужденците, които посещават България, нямат представа какво    да очакват. Затова и най-често са приятно изненадани. Чужденците    наистина харесват храната ни, планините и малките китни градчета. Според мен, приключението е да излезеш от собствената си комфортна  зона. За някои това може да бъде екстремен спорт, за други нещо просто  като да избереш нов път до офиса. Смятам, че всеки постоянно трябва да  търси нови приключения, за да се наслаждава максимално на живота и да  опознава себе си и света.    Това лято се научих да карам сърф… без да мога да плувам. Изпитвам и  страх от дълбока вода. За мен това беше истинско приключение, което  трудно бих забравила. Винаги ще помня и скока с парашут в Испания - едно  от най-екстремните неща, които съм правила.\r\nДвете приключенски седмици, прекарани в Индия с автобус, както и  обиколката с влак на Мароко и прехода в Атласките планини, отново в  Мароко, са също неща, които трудно биха излезли от ума ми. Случвало се е дадено място да не е това, което хората са описвали. Според мен е важно да пътуваш без предубеждения и да се оставиш да бъдеш изненадан. Кои са на Мария и какъв съвет за дава - прочетете в пълния текст на интервюто в  ", "date": "2018.10.25", "title": "Блогърката Мария Стоянова пред Actualno.com: Пътувайте без предубеждения"}
{"url": "https://www.actualno.com/balkani/turcija-shte-zapochne-razpolaganeto-na-raketite-s-400-dogodina-news_702077.html", "text": "  Разполагането на руските зенитно-ракетни системи С-400 „Триумф“ в Турция ще започне през октомври догодина. Това заяви министърът на отбраната на страната Хулуси Акар, допълвайки, че Анкара вече е започнала да набира военни за обслужването на комплексите, предаде TACC, цитирана от агенция \"Фокус\".     „От октомври 2019 г. ще започне разполагането на системите на територията на Турция. В момента се намираме на етап подбор на персонал за обслужване на комплексите. В началото на 2019 г. тези хора ще бъдат изпратени на обучение в Русия“, подчерта Акар, без да пояснява къде точно в Турция ще бъдат разположени С-400.   Военният министър на Анкара определи като „неуместни“ притесненията на САЩ и НАТО относно оръжейната сделка с Москва. „За Турция покупката на С-400 не е въпрос на избор, а на необходимост“, категоричен бе Акар. Той напомни, че Анкара е отправила съответна молба до САЩ и Европа за продажбата на системи за ПВО, но дори и към настоящия момент не е получила отговор на нея.", "date": "2018.10.25", "title": "Турция ще започне разполагането на ракетите С-400 догодина"}
{"url": "https://www.actualno.com/curious/google-i-apple-veche-shte-naemat-slujiteli-bez-diploma-news_702092.html", "text": "  Образованието и най-вече легетимният документ към него са един от най-важните фактори при кандидатстването за работа. Това обаче постепенно е на път да се промени, тъй като много световни компании зачеркнаха в списъка си условието за диплома с висше образование.     Големите технологични гиганти , , са поредните, които изключват дипломата от задължителните елементи за кандидатстване на работа при тях, пише The Independent. В Силиконовата долина с всеки изминал ден се увеличават фирмите, които смятат, че изискването на документ за квалификация е остаряло и дори дискриминационно. Именно за това те залагат много повече на личния опит и компетенции на кандидатите, както и на желание и стремежът да се развиваш успешно в една нова среда.   Статистики и тестове на Google през последните години показват, че оценките на тестове и препоръки от колежи или университети не оказват никакво влияние върху бъдещото представяне на служителите им.\r\nВ IBM пък 15% от наетите в Съединените щати служители нямат дипломи от колеж.  Въпреки всички аргумент в полза на новата тенденция различни анализатори посочват, че тя може да важи в технологичната сфера, но не и за всяка друга специалност.   ", "date": "2018.10.25", "title": "Google и Apple вече ще наемат служители без диплома"}
{"url": "https://www.actualno.com/europe/oleg-sencov-be-udostoen-s-nagradata-saharov-news_702130.html", "text": "  Украинският режисьор Олег Сенцов бе удостоен с наградата Сахаров, която се връчва от Европейския парламент. Сенцов, който е осъден на 20 години затвор по обвинение в тероризъм от руските власти, бе номиниран от Европейската народна партия (ЕНП).     В продължение на 140 дни режисьорът гладуваше в знак на протест с искането на се освободят всички политически затворници. На 5 октомври Сенцов съобщи, че е принуден да прекрати гладната стачка, защото в противен случай ще му приложат принудително захранване.   През различните години премията Сахаров е връчвана на Нелсън Мандела и организацията \"Репортери без граници\".", "date": "2018.10.25", "title": "Олег Сенцов бе удостоен с наградата Сахаров"}
{"url": "https://www.actualno.com/crime/trima-arestuvani-za-shofirane-na-pijana-i-drogirana-glava-v-kustendilska-oblast-news_702087.html", "text": "        Единият е на 70 години и е хванат в Другият шофьор е хванат на ГП Е-79 и е на 40 години По случаите са започнати бързи полицейски производства в РУ Кюстендил и РУ Дупница.  Проверката е извършена с дрегер, предаде за кореспондент на от града - .  ", "date": "2018.10.25", "title": "Трима арестувани за шофиране на пияна и дрогирана глава в Кюстендилска област"}
{"url": "https://www.actualno.com/society/dogovoriha-rekonstrukcija-na-gkpp-kulata-i-kalotina-na-tri-pyti-po-visoki-ot-objavenite-ceni-news_702036.html", "text": "  Договори за реконструкция на граничните контролно-пропускателни пунктове Кулата (Петрич) и Калотина (Драгоман) подписа Агенция \"Митници“. .     За изпълнител на (проектиране, строителство и авторски надзор) е определен консорциум \"Митар 2018\" с участници в него \"Билдинг Комфорт\" ЕООД, \"Инжстройинженеринг\" ЕООД и  \"Т и Т Инженеринг\" ООД. Договорът е на стойност (или почти 3,9 млн. лв. с ДДС).    е сключен с консорциум \"КРК - КАЛОТИНА\" – единствен одобрен кандидат за обекта. Участници в него са  фирмите \"Каро Трейдинг\" ООД, \"Рутекс\" ООД и „Кортес 95\" ООД. Ценовата им оферта е на стойност (или 6,9 млн. лв. с ДДС).\r\nЗа ГКПП Кулата има и други двама участника, но те не са стигнали до класиране - фирма \"РАСТЕР - ЮГ\" – Благоевград, и Обединение \"ГЕОПЪТ КУЛАТА\" (с участници \"Геострой\" АД, \"МС Прайм Студио\" ЕООД и \"Илия Бурда\" ЕООД). Двамата кандидати са отстранени заради съществени пропуски в критериите за подбор, респ. в техническото предложение.  От публикуваната документация по процедурата не става ясно защо се е стигнало до толкова високи ценови оферти, при положение че прогнозните стойности за двата митнически пункта са по 1,5 млн. лв. без ДДС. Кандидатите да изпълнят дадена поръчка по принцип свалят цената, а тук е обратно. В единия случай сумата е набъбнала над два пъти, в другия – близо четири пъти.    На територията на пункта през годините са извършвани множество частични ремонти, включващи строителство и дострояване на сгради, съоръжения и навеси. Поетапното и частичното строителство през годините не дава цялостно решение за един съвременен граничен пункт, отговарящ на всички изисквания и спомагащ за бързата и безпрепятствена проверка и обработка на пътници и товари, се сочи в обосновката при обявяването на поръчката.    За да бъдат създадени нормални условия за работа и повишаване пропускателната способност на митнически пункт Кулата, както и да се осигурят на необходимите условия за изпълнение на функциите и задачите на митническата администрация, свързани с контрол на стоки и товари, е предвидено цялостно обновление на обектите и прилежащата инфраструктура, осигуряване на достъпна среда за групи в неравностойно положение.\r\nПредстои да се демонтира стара \"Електронна везна\" на входа Гърция – България, да се оформи вход Гърция – България заедно с ТИР паркинг. Ще се демонтира старо и изгради ново съоръжение за дезинфекция на вход Гърция – България. Ще се демонтират 4 повдигнати кантари, новите ще са на нивото на пътното платно. Предвидена е също реконструкция на трафопост, доставка и монтаж на дизелов агрегат, нови кабелни връзки НН и ел. табла в целия пункт, слаботокови кабелни връзки интернет, компютри между кабини, сгради и други съоръжения. Включен е демонтаж на стари кабини, на чието място ще се сложат нови 28 кабини за ГД \"Гранична полиция\", НАП и Агенция \"Митници\".\r\nПредстои също рехабилитация на сондажен кладенец с площадков промишлен водопровод за напояване на зелени площи и пожарна защита, реконструкция на противопожарен резервоар, нова рентгенова площадка, площадково осветление, рехабилитация на асфалтовата настилка около 15 000 м2, изграждане на локална пречиствателна станция за отпадни води за 50 еквивалент жители, нова ограда от страната на ж.п. линията и от запад, ремонт на съществуващи покривни конструкции в административни сгради, реконструкция на първи партерен етаж от Блок 1 и Блок 3 и обособяването им в офиси.   Планира се също реконструкция на подземни гаражи и складове, на метални заграждения, тротоари и циментови площадки, монтаж на система за пожароизвестяване, нови светофарни уредби, ремонт на външни и вътрешни тоалетни и др.    Там също в годините са извършвани множество частични ремонти, включващи строителство и дострояване на сгради, съоръжения и навеси, но и този митнически пункт не отговаря на съвременните изисквания за бърза и безпрепятствена проверка на пътници и обработка на товари.\r\nВ случая се предвижда частично проектиране и изграждане на нови трасета на пункта. Състоянието на инфраструктурата, свързана с местоположението на трасетата и местата за митническа проверка, не е съобразена с новите условия при увеличения трафик на пътници и превозни средства, както и с увеличените функции и отговорности на митническите органи.    Към момента на откриване на тази обществена поръчка не е осигурено финансиране за нейното изпълнение. Предвижда се финансирането ѝ да бъде осигурено от бюджета на Агенция \"Митници\" и от републиканския бюджет, се сочи в документацията.", "date": "2018.10.25", "title": "Договориха реконструкция на ГКПП Кулата и Калотина на три пъти по-високи от обявените цени "}
{"url": "https://www.actualno.com/politics/173-mln-lv-poveche-otivat-za-zatvorite-i-direkcija-ohrana-news_702085.html", "text": "   . Това каза във Варна министърът на правосъдието Цецка Цачева, предаде агенция \"Фокус\".     Според Цачева във всяка една система при добра оптимизация могат да се намерят резерви. Бюджетът предстои да бъде обсъден в понеделник на извънредно заседание на Висшия съдебен съвет в столицата.   „Вчера разписах дневния ред за извънредното заседание. Това е една процедура, след като той бе обявен на страницата на Министерството на финансите. Всяка една администрация е представила своето становище. Сроковете бяха по-кратки. В действителност в бюджета се предлагат промени в текст от Закона за съдебната власт. Това е предложение, което на този етап събужда дебати и до мен има изпратени становища от страна на съдебните служители, но какво ще се случи, ще разберете в понеделник“, коментира още Цецка Цачева.\r\n„Онова, което за мен е приятно да споделя, е прегледът, който направих на проектозакона, може би ние сме единствената система, на която е уважено искането за отпускане на повече щатни бройки за нуждите на двете главни дирекции. Разбира се, те не са толкова, колкото аз съм поискала, но в тригодишна перспектива по този начин ще решим проблема и с човешкия фактор“, коментира още пред журналисти във Варна, правосъдният министър.  ", "date": "2018.10.25", "title": "17.3 млн. лв. повече отиват за затворите и дирекция \"Охрана\""}
{"url": "https://www.actualno.com/crime/djip-blysna-uchenik-na-peshehodna-pyteka-news_702082.html", "text": "  Джип блъсна 14-годишен ученик, притичал през пешеходна пътека в Благоевград, предаде БГНЕС.     Пострадалият ученик е прегледан от училищен лекар и пристигнал на местопроизшествието медицински екип на Спешна помощ.   Според свидетели момчето претичало по пешеходната пътека, когато е блъснато леко от джипа, който се движел с ниска скорост. Ученикът не е пострадал тежко, има леко натъртване.\r\nИнцидентът стана в 09:55 ч. на бул. \"Васил Левски\", като на местопроизшествието пристигна и патрул на „Пътна полиция-КАТ”.  ", "date": "2018.10.25", "title": "Джип блъсна ученик на пешеходна пътека"}
{"url": "https://www.actualno.com/balkani/goljam-gorski-pojar-izbuhna-v-gyrcija-news_702091.html", "text": "  Голям горски пожар избухна около 06:00 ч. сутринта в района на град Сарати, област Ситония, намираща се на Хакидическия полуостров, съобщава МИА. Силният вятър помогна за бързото разпространение на огъня.     В гасенето са се включили 60 пожарникари с 30 коли, 3 пехотни екипа и 4 самолета, предаде БГНЕС.   Гори борова гора, а силният вятър допълнително затруднява справянето с огъня.\r\nСпоред местните медии, по-широката област, където е избухнал пожарът, е покрита с дим, а в Сарати има прекъсване на електрозахранването и мобилните мрежи.  Според информацията към момента, огънят е не се намира в близост до населени места.   ", "date": "2018.10.25", "title": "Голям горски пожар избухна в Гърция"}
{"url": "https://www.actualno.com/business/bsp-predloji-zakonovi-promeni-za-hacheneto-na-budjeta-i-danychnoto-breme-news_702117.html", "text": "  Не повече от 1% от бюджетния излишък да може да се харчи директно от правителството - това предлага БСП.     Социалистите искат всичко по отношение на бюджетния излишък за харчене от над 1% да се решава от парламента. Те предлагат съответните промени в Закона за публичните финанси.   Предвижда се въвеждането на прогресивна подоходна скала. За хората с доходи до 3900 лв. се запазва плоския данък от 10%. Тези с доходи между 3900 и 5200 лева ще се облагат с още 12,5%. От 5200 до 6500 лева - 10% и 15% за горницата над 5200 лева. Доходите са разбити на още 3 стъпки, преди да се стигне до най-богатите - тези с месечни доходи над 10 400 лв., които ще плащат освен 10% и 25% за горницата над тази сума.\r\n2,3 милиона души ще продължат да плащат същия данък като досега, а промените ще засегнат 47 хиляди души, изчисли лидерът на БСП Корнелия Нинова, цитирана от в. \" \".  ", "date": "2018.10.25", "title": "БСП предложи законови промени за хаченето на бюджета и данъчното бреме"}
{"url": "https://www.actualno.com/goodnews/dve-bebeta-bjaha-operirani-v-utrobata-na-majka-si-news_702103.html", "text": "  Две неродени бебета са били оперирани в утробата на майка си седмици преди да се появят на бял свят. Такъв тип операция е направена за пръв път във Великобритания, съобщава BBC. Медицински екип от 30 души е направил гръбначна операция на неродените в Университетската болница в Лондон. Бебетата са имали заболяване, наречено спина бифида. Това е вродена аномалия в развитието на гръбначния стълб и гръбначния мозък, при която има отвор в гръбначния канал, през който е възможно да изтече част от гръбначния мозък. Обикновено заболяването се третира след раждането, но колкото по-рано започне лечението, толкова по-добре за дългосрочното здраве на детето.     Операцията в Лондон е първата за страната. Такива се правят на други места в чужбина и майките трябваше да пропътуват стотици и дори хиляди километри – до болници в САЩ, Белгия и Швейцария, пише    Британските лекари оперирали в продължение на 90 минути. Медиците отворили матката и съединили двете части на гръбначните стълбове на неродените. Самата процедура е рискована, защото може да предизвика преждевременно раждане. Лекарите работят върху методи, които все повече да намалят тази възможност.\r\nСпоред статистиките над 200 деца се раждат по света със спина бифида всеки ден. По време на първия месец от вътреутробното развитие в ембриона се формира структура, наречена неврална тръба, от която впоследствие се развиват гръбначният стълб и централната нервна система. При спина бифида прешлените, които покриват гръбначния мозък, не се сключват правилно. Точните причини за това не са установени категорично, но е сигурно, че най-големият рисков фактор за появата на спина бифида е недостатъчен прием на фолиева киселина преди и по време на бременността.  Медиците във Великобритания обаче са категорични, че извършването на революционната операция на територията на страната е нещо прекрасно, защото така разходите намаляват значително, тъй като бъдещите майки не трябва да пътуват в чужбина.   ", "date": "2018.10.25", "title": "Две бебета бяха оперирани в утробата на майка си"}
{"url": "https://www.actualno.com/crime/izgorja-pokriv-na-kyshta-v-dupnica-news_702081.html", "text": "        Единият от тях е нанесъл материални щети - възникнал е в къща в Той е причинен поради неправилно ползване на отоплителни уреди. Примоняме, че през почивните дни екипи на РСПБЗН са гасили Два от тях са нанесли щети. В барака в кв. „Каваклия“ в са изгорели 1 куб. м дърва за огрев, В къща, в е причинен пожар поради строителна неизправност, предаде за кореспондент на от града, ", "date": "2018.10.25", "title": "Изгоря покрив на къща в Дупница"}
{"url": "https://www.actualno.com/pleven/zapochna-vyzstanovjavaneto-na-oshte-edna-sgrada-pametnik-na-kulturata-v-pleven-news_702069.html", "text": "  Една от красивите стари сгради на Плевен, която е паметник на културата, вече е оградена с предпазни съоръжения, а ремонтът ѝ започна. Сградата е на ул. „Иван Вазов” № 7. Нейният собственик е предприел необходимото за нейното възстановяване. Проектът е съгласуван с Министерство на културата, съобщи плевенският градоначалник Плевен Георг Спартански.     Както писа вече , преди десетина дни общинската управа на Плевен за втори път изпрати напомнящи писма до собствениците на стари сгради – паметници на културата в града. С писмата те бяха подсетени, че са длъжни да поддържат имотите си в добро техническо състояние и естетичен вид. В противен случай общинската администрация ще предприеме съответните действия по Закона за устройство на територията.\r\nКметът Георг Спартански отново призова наследниците и стопаните на подобни имоти да вземат мерки за възстановяване на фасадите на сградите и привеждането им в безопасен и естетичен вид.   За сградата на ул. „Цар Борис III” в града, която някога бе оборудвана за стоматология, също има издадено предписание за ремонти, тъй като фасадата се рони и е опасна. Собственикът оспорва заповедта в съда, което бави дейностите там, поясниха от общинската управа.  Георг Спартански е подписал заповед за сформиране на комисия, която да направи оценка на фасадата на зданието, в която е Спортно-информационният център на пл. „Свободата”. Експертите ще издадат протокол с констатации и ще предпишат дейности, които собствениците да извършат. В случай, че не предприемат мерки, те ще носят административно-наказателна отговорност.", "date": "2018.10.25", "title": "Започна възстановяването на още една сграда паметник на културата в Плевен"}
{"url": "https://www.actualno.com/goodnews/dobrovolci-shte-chistjat-plaj-kraj-varna-po-povod-mejdunarodnija-den-na-cherno-more-news_702083.html", "text": "  На 28 и 29 октомври от 9:50 ч. ще се проведе доброволческа кампания за почистване на плаж \"Ветеран\" край Варна. Поводът е Международния ден на Черно море, който се отбелязва на 31 октомври.     Всички желаещи могат да се включат в акцията, а сборният пунк ще е на ул. \"Антим I\" (до Археологическия музей). Ще бъде осигурен транспорт до плажа, чували, ръкавици, храна и вода.\r\nОрганизатори са Община Варна, сдружението „Обществен център за околна среда и устойчиво развитие“ и туристическото дружество „Родни Балкани“.   \"Ще се радваме, ако се съберем повече хора, защото заедно може да опазим природата и нашето прекрасно море. Призоваваме всички да не замърсяват плажовете, да не оставят отпадъци, също така да не изливат мазнини и опасни химикали в канализацията\", апелираха организаторите.    Архив ", "date": "2018.10.25", "title": "Доброволци ще чистят плаж край Варна по повод Международния ден на Черно море"}
{"url": "https://www.actualno.com/crime/ne-e-vnesena-jalba-sreshtu-mjarkata-zadyrjane-pod-straja-na-severin-krasimirov-news_702096.html", "text": "  Не е внесена жалба срещу мярката \"задържане под стража\" на Северин Красимиров, обвинен в убийството на телевизионната водеща Виктория Маринова от Русе. Жалба от никоя от страните не е внесена в Апелативния съд във Велико Търново.     Законовият срок за обжалване на мярката \"задържане под стража\" пред апелативната инстанция изтече вчера, предаде кореспондентът на БГНЕС.   Припомняме, че Северин Красимиров е обвинен в изнасилване и убийство на телевизионната водеща Виктория Маринова на 6 октомври. Предстои насрочване на делото за тежкото престъпление в Окръжния съд в Русе.\r\nКрасимиров направи самопризнания за извършеното убийство, но отрече за изнасилването. Той бе заловен в Германия няколко дни след убийството и екстрадиран в България. На 19 октомври Окръжният съд в Русе го остави за постоянно в ареста. При гледането на мярката му, Красимиров заяви: \"Виновен съм, ако присъдата е доживотен затвор - ще го лежа.\"  ", "date": "2018.10.25", "title": "Не е внесена жалба срещу мярката \"задържане под стража\" на Северин Красимиров"}
{"url": "https://www.actualno.com/interview/vladimir-trifonov-kinomanija-nasochva-vnimanieto-na-zritelite-kym-istinski-intriguvashtoto-kino-news_702098.html", "text": "  Почитателите на качественото кино със сигурност нямат търпение да бъде открито тазгодишното издание на \"Киномания\". Форумът ще се проведе между 15 и 29 ноември 2018 г., като фестивалът е приготвил добра селекция от заглавия, които, както казват организаторите, тепърва ги чакат много награди. Ние от Actualno.com си поговорихме с програматора на \"Киномания\" 2018 Владимир Трифонов, който ни разказа повече за фестивала, а също така ни препоръча филми, които със сигурност не трябва да пропускаме.      \"Киномания\" е сред първите фестивали в света, който ще покаже три от най-чаканите филми на годината, които тепърва ще печелят награди – \"Ван Гог: Пред портите на вечността\", за който Уилям Дефо вече бе отличен като най-добър актьор във Венеция, филма на Ралф Файнс - \"Рудолф Нуреев: Бялата врана\" и филма на Паоло Сорентино за Силвио Берлускони, озаглавен \"Те\". Редом с това – за седма поредна година на Фестивала на френския филм в \"Киномания\" ще бъдат показани най-добрите филми от водещата европейска кинематография.   Просто ни хареса как режисьорът е показал всички травми на прехода – артистично, почти в жанра на трилъра.    Освен за Ван Гог, бих посочил още документалните филми \"Папа Франциск\" и \"Фаренхайт 9/11\", немския \"Меки Ножа\", американските \"Глория Бел\" и \"Островът на кучетата\", \"Старецът и оръжието\" и филма на Спайк Лий \"BlackKklansman\".     Филмът за Ван Гог на режисьора Джулиън Шнабел.    Бергман променя света на киното със своята проницателност, с дълбоко изстрадания си поглед към човешката психика и тайните на душата. Преди него никой друг режисьор не е дръзвал така безпощадно да погледне в бездните на неразбирателството между мъжа и жената и силно въздействащия начин, по който той го прави филм след филм, лично за мен е същинско възпитание на чувствата. Ценя много и гледам периодично отново и отново различни негови филми като \"Персона\", \"Сцени от един семеен живот\" и \"Есенна соната\", но може би нямам точно любим.   Не е въпросът просто да се появяват български филми – те трябва да намират своята публика. Именно това е една от функциите на фестивалите – да насочват вниманието на зрителите към истински интригуващото кино. Надяваме се, че и благодарение на нашите усилия част от българските филми са били видени от повече хора.", "date": "2018.10.25", "title": "Владимир Трифонов: Киномания насочва вниманието на зрителите към истински интригуващото кино"}
{"url": "https://www.actualno.com/asenovgrad/pyrvi-snejni-shtrihi-v-selo-manastir-news_702122.html", "text": "  Зимата пристигна тихомълком в Родопите, късно снощи. Едно от най-високопланинските села на Балканския полуостров – Манастир – се покри с бяла снежна покривка в първите часове от днешния ден. Живописното родопско кътче се намира на територията на община Лъки и е на около 50 километра от Асеновград.      По разкази на местните, постоянните жители на селото наброяват около 800, но през лятото населеното място се оживява осезаемо и посетителите му достигат до няколко хиляди. Манастир е разположен на около 1 500 метра надморска височина. В селото все още са запазени в добро състояние къщата на един от създателите на населеното място - Никола Куртев, който е живял там от 1858 г. до 1941 г., и сградата на някогашното училище. Манастир е последното село в посоката и след него просто започва планината. А там, сред горския аромат, в началото на невероятно красива екопътека, наречена „Свети Дух”, е сгушен малък параклис, носещ името на Свети Василий Велики. Снегът от изминалата нощ не е изненада за местните.  Няма натрупана сериозна снежна покривка, а пътят е разчистен и проходим при зимни условия. Температурите там, дори през лятото не се покачват до особено високи стойности. Напротив, жителите на Манастир се радват на моментите от различните сезони в годината, защото всеки един от тях им носи наслада. Пролетта всичко е разцъфнало в цветове, лятото и зеленината успокояват духа и съзнанието, есента обагря целия балкан, а зимата там се сбъдва истинска приказка.     ", "date": "2018.10.25", "title": "Първи снежни щрихи в село Манастир"}
{"url": "https://www.actualno.com/america/vzrivno-ustrojstvo-po-poshtata-poluchi-oshte-edin-kritik-na-trymp-robyrt-de-niro-news_702132.html", "text": "  Актьорът Робърт де Ниро e поредната известна личност в САЩ, която получи подозрителен пакет, вероятно с взривно устройство, по пощата. В последните дни такива бяха изпратени до бившия президент Барак Обама, заместникът му Джо Байдън, кандидатът за президент на последните избори Хилари Клинтън и милиардерът Джордж Сорос. Всички те са опоненти или отявлени критици на настоящия държавен глава на САЩ Доналд Тръмп. Пакетът до де Ниро е бил изпратен на адреса на притежаван от него ресторант в Ню Йорк. Полицията разследва случая, предаде NBC. Според органите на реда  пакетът съдържа взривно устройство. То не се е активирало и не е имало пострадали.     Все още не е ясно нито от кого е било изпратено, нито кога точно е пристигнало в ресторанта.   Робърт Де Ниро е известен  поддръжник на Демократическата партия на САЩ и неведнъж е държал остри речи срещу Тръмп.", "date": "2018.10.25", "title": "Взривно устройство по пощата получи още един критик на Тръмп - Робърт де Ниро"}
{"url": "https://www.actualno.com/europe/cheshkijat-prezident-kym-jurnalisti-kanja-gi-na-vecherja-v-konsulstvoto-na-sauditska-arabija-news_702101.html", "text": "  Чешкият президент Милош Земан избра доста неудачен начин да се пошегува с журналистите, използвайки трагичния инцидент със саудитския журналист Джамал Хашоги, който бе убит в генералното консулство на Саудитска Арабия в Истанбул на 2 ноември тази година.     \"Много обичам журналистите и по всяка вероятност ще ги поканя на вечеря в консулството на Саудитска Арабия\", заяви Земан.   Това не е първият случай, когато Земан по подобен начин обиди и се закани на журналисти. По време на среща с руския президент Владимир Путин преди време той заяви, че на пресконференцията \"има прекалено много журналисти и е необходимо да бъдат ликвидирани\".\r\nПрипомняме, че тялото на убития журналист Джамал Хошаги бе било открито в резиденцията на генералния консул на Саудитска Арабия в Истанбул. Хашоги бе сътрудник на американското издание The Washington Post и от 2017 година живееше в САЩ. Той изчезна на 2 октомври, след като влезе в сградата на генералното консулство на Саудитска Арабия в Истанбул.  Повече от две седмици ръководството на дипломатическата мисия твърдеше, че журналистът е напуснал сградата. В нощта на 20 октомври държавните медии на Саудитска Арабия разпространиха информацията, че Хашоги е мъртъв, а причина за смъртта му е станал скандал със сътрудниците от консулството.   ", "date": "2018.10.25", "title": "Чешкият президент към журналисти: Каня ги на вечеря в консулството на Саудитска Арабия"}
{"url": "https://www.actualno.com/society/seksualnata-eksploatacija-e-naj-chesto-sreshtanata-forma-na-trafika-na-hora-news_702104.html", "text": "  „Жертвите на трафика на хора могат да бъдат от всякакъв пол и възраст. Сексуалната експлоатация е най-често срещаната форма на трафика на хора.\"     Това заяви председателят на Сдружение „Граждани за европейско развитие на България“ и кмет на София Йорданка Фандъкова по време на конференцията „Трафик на хора и кибер престъпления: връзки, противодействие и превенция“.   Тя обясни, че Столична община е открила два центъра за специализирани услуги за жертви на трафик.\r\n„Ще отворим и жилище от защитен тип за деца жертви на това престъпление. Всяка форма на насилие и тормоз не може да бъде подценявана и толерирана, затова всички институции на национално и международно ниво трябва да обединят усилията си в изграждането на ефективно противодействие и превенция“, добави тя.  „България е на път да се превърне в лидер в областта на борбата с киберпрестъпленията. Страната реализира много успешни политики и в борбата срещу трафика на хора, като в тази област има какво още да се направи“, каза на свой ред председателят на Фондация „Ханс Зайдел“ проф. Урсула Менле.\r\n„Тази тема е много чувствителна и е важно да се насочи общественото и институционалното внимание върху работата с хората, които вече са станали жертва на трафик“, сподели проф. Менле.   В рамките на форума българският комисар по цифровата икономика и общество Мария Габриел обясни, че с еволюцията на новите технологии и мащабът на трафика на хора расте.    „Това позволява за кратко време голям брой хора да попаднат в капана на това съвременно робство. Важно е да бъдем внимателни докато сърфираме в онлайн пространството, защото  голяма част от хората стават жертви именно там“, каза още еврокомисарят.\r\n„За съжаление, България все още фигурира в статистиките като страна, която е източник на трафик на хора. За да не позволим тази престъпна мрежа да се разшири, е необходимо освен активно сътрудничество между институциите, имащи отношение към този проблем, и завишаване на наказанията.\r\nНеслучайно направихме промени в НК и НПК и сега българският съд може да издава достатъчно високи присъди за трафик на хора“, посочи председателят на ПГ на ГЕРБ и председател на Комисията по вътрешна сигурност и обществен ред Цветан Цветанов пред участниците на форума.   Цветанов отбеляза, че средствата, генерирани от осъществяването на тази престъпна дейност, се увеличават всяка година и никой не е застрахован от това, да попадне в капана на трафика на хора.\r\nОрганизатори на форума, който се проведе по повод Европейския ден за борба с трафика на хора, са Сдружение „Граждани за европейско развитие на България“ и Фондация „Ханс Зайдел“.   ", "date": "2018.10.25", "title": "Сексуалната експлоатация е най-често срещаната форма на трафика на хора"}
{"url": "https://www.actualno.com/moresport/kobrata-posochi-kakvo-e-naj-serioznoto-predimstvo-na-hui-furi-rysta-news_702046.html", "text": "  Хюи Фюри е сериозен противник, сериозно се е подготвил, превъзхожда ме с 3-4 сантиметра, не е малко. Така Кубрат Пулев коментира предстоящия (след два дни) мач с Хюи Фюри в „Арена Армеец” в София, като победителят става претендент за титлата на Международната боксова федерация.     Отстрани може и да е шоу, но вътре в ринга не е. Това е прецизна работа, много усилия, всичко се развива светкавично, на ринга времето е съвсем различно. Времето определя умората, а малко или много си е бой – въпреки че има ръкавици, въпреки че съдията гледа да няма непозволени атаки, обобщи Пулев.   На въпрос дали публиката помага наистина, Кобрата отговори, че в „Арена Армеец” става нещо страшно, защото българската публика не е свикнала толкова с бокса и става много емоционална.\r\nКобрата сподели пред Нова телевизия и, че баща му Венко е бил маниак на тема бокс, имал много литература и постоянно четял за спорта, което запалило и синовете му. Гледал и стар филм – „Първобитен звяр”, по сюжет от Джек Лондон, и това допълнително го вдъхновило. Кубрат каза и, че като бил малък, много често в квартала се биели, „по половин час, 40 минути”.  ", "date": "2018.10.25", "title": "Кобрата посочи какво е най-сериозното предимство на Хюи Фюри - ръста"}
{"url": "https://www.actualno.com/cosmos/tajnite-na-izvynzemnite-obsyjdat-mejdunarodni-ucheni-v-haskovo-news_702095.html", "text": "  \"Контакт с извънземен разум – бъдещето на човечеството и смяна на парадигмата\" е темата на , посветена на извънземните, която ще се проведе в дните 3 и 4 ноември в град Хасково.     В рамките на форума са предвидени 11 лекции от 11 световни учени в областта на проблематиката, която изследва непознатия свят на Космоса и общуването на човечеството с други цивилизации.   Проф. Лъчезар Филипов е организатор и вдъхновител на този форум, посветен на НЛО в България. \"По света се провеждат на различни места конференции на тази тема. За нас е важно да знаете, че този феномен наистина съществува и за него говорят сериозни учени. Дискусии се водят понякога и в американския Сенат\", споделя експертът. \"През 2013 г. имаше изслушване по темата. Имаше дълга битка, за да бъдат разсекретени документи с гриф „строго секретно“ и най-вероятно има още много неразсекретени документи. Ватикана също има отношение по темата. Не е необходимо да вярвате, че съществуват извънземни, но е добре да чуете фактите\", категоричен е професорът. предвижда лекции, които ще разкрият както конкретни примери, така и ще поставят проблема в широк дискурс, като целта е на темата с извънземните да се погледне максимално коректно и с представяне на обосновани твърдения и доказателства.  ", "date": "2018.10.25", "title": "Тайните на извънземните обсъждат международни учени в Хасково"}
{"url": "https://www.actualno.com/sofia/prokuraturata-e-poiskala-vsichki-dokumenti-svyrzani-s-remonta-na-ul-graf-ignatiev-news_702041.html", "text": "  \"Тепърва стартират проверките, получихме писмо от прокуратурата да бъдат предоставени всички документи. Искам да обърна внимание на едно - фирмата (бел. ред. - \"Джи Пи Груп\" ), която поставя материала, е световно известна и тя също прави проверки по отношение на качеството на материалите и начина, по който се поставят.\" Това каза главният архитект на София Здравко Здравков относно прословутия вече ремонт на ул. \"Граф Игнатиев\" в София.     \"Нашата цел е да завършим ремонта качествено и в срок. В процеса на строителството винаги стават промени\", допълни още той.   Здравков уточни, че \"Джи Пи Груп\" направила настилки над 1 млн. кв. метра в цяла Европа. По думите му предложената последно подложка не е от рециклирани гуми, а качествен материал.\r\n\"Проектантът има своите грешки затова проектната документация се върна. Тя не касае само гумената подложка, а цялата безопасност\", обясни още главният архитект на София.  \"Подменяме инфраструктурата, поставена през 1903 година, никой не обръща внимание на този факт\", оплака се Здравков. По думите му проектанта Румен Борисов е отказал да смени проекта \"и ходи по медиите да се оплаква.\"   Припомняме, че Борисов отказа да се занимава с проекта за подмяна на трамвайното трасе, защото се оказа, че има данни, че се работи с антивибрационни подложки (на фирма Pandrol), които първоначално не са били одобрени от комисията, която посочва \"Джи Пи Груп\" за победител в поръчката. При офертата \"Джи Пи Груп\" посочва, че ще работи с друг материал (на фирма Getzner), а \"ПСТ\" губи битката за проекта и една от причините е материала, с който в крайна сметка почва да работи \"Джи Пи Груп\". Пълни подробности за скандалната промяна, която изглежда като явно нарушение на Закона за обществените поръчки си припомнете !", "date": "2018.10.25", "title": "Прокуратурата е поискала всички документи, свързани с ремонта на ул. \"Граф Игнатиев\""}
{"url": "https://www.actualno.com/books/za-pryv-pyt-na-bylgarski-chetem-nobelovija-laureat-henrik-pontopidan-news_701919.html", "text": "   Шедьовърът му „Щастливеца Пер“е вече екранизиран и посяга към „Оскар“      След „Къщата на духовете“ на Исабел Алиенде носителят на „Оскар“ и „Златна палма“ Биле Аугуст отново режисира велик роман – „Щастливеца Пер“ на датския писател ХенрикПонтопидан, отличен с Нобеловата награда за литература.Само месец след излизането й на екран, новата лента е номинирана за датския избор за „Оскар“ в категорията за най-добър чуждестранен филм през 2019 г. Любопитно е, че сценарият е дело на сина на режисьора – Андерс Аугуст, който има вече огромен опит.   Романът „Щастливеца Пер“ е задължително четиво за всеки ценителна европейската литературна класика, но поради огромния му обем (над 800 страници) досега никой български издател не се бе решавал да го издаде. Предизвикателството сега поема изд. „Персей“, което включва книгата в поредицата си „Световна класика“, отличена с награда „Златен лъв“ на АБК за издателски проект с най-голяма обществена значимост. Изданието е придружено с предговор на проф. Симеон Хаджикосев, най-големия авторитет у нас в областта на историята на европейската литература.\r\nРоманът „Щастливеца Пер“ представлява многопланово епическо платно – обемно, но изключително четивно и за съвременния читател. Това е и дълбоко трагична книга за надеждите на младостта и горчивите разочарования – в този контекст тя има и определен автобиографичен характер. В центъра на повествованието е образът на амбициозния младеж Петер Андреас Сидениус, който произхожда от пасторско семейство. От детските си години Петер е бунтарят, който не се съобразява със строгите морални и религиозни повели на баща си и иска да поеме по път, различен от този на семейството му. Заминавайки за Копенхаген, където посещава лекции в Политехническия институт, той скъсва почти всички връзки с родителите си и братята и сестрите си, като дори сменя името си – вече се казва само Пер, и се потапя в нов и непознат свят, изпълнен с грандиозни мечти. Пер е изцяло завладян от желанието да завладее Дания и да се превърне в национален герой посредством новаторските си идеи, свързани с техническия прогрес на страната – той мечтае да изгради система от канали и по този начин да използва могъществото на природните стихии в полза на местното население и икономиката на Дания.  Но смелите му идеи се нуждаят от финансови средства и от влиятелни покровители, тъй като той самият е никому неизвестен провинциалист без диплома. Затова и дръзкият и самоуверен до нахалство Пер навлиза в по-висшите и богати слоеве на обществото, запознава се с личности с различен произход и социално положение, но които биха могли да са му от полза в професионалните му стремежи – преподаватели, журналисти, артисти и писатели, учени, финансисти, адвокати.   Така пътят му се пресича с богатото еврейско семейство Селомон, което го взема под крилото си, финансира начинанията му и дори му позволява да пътува в чужбина, за да събере опит и знания. Най-вече това се дължи на интимните му отношения с най-голямата им дъщеря Якобе, за която се сгодява. Но въпреки благородните си пориви и несъмнения интелект, талант и харизма, които притежава и заради които си печели прякора Щастливеца, Пер е много непостоянен, твърде арогантен и свободолюбив. Тежкият му характер и необяснимите промени в настроението му го вкарват в много напрегнати ситуации, влошават отношенията му с хората, които му помагат, и дори с годеницата му, и в крайна сметка Пер се оказва най-големият си враг. Идеалистичните му мечти се сблъскват с грубата и цинична действителност, той самият осъзнава, че се чувства като изгнаник където и да се намира и че ако иска да постигне истинското щастие, трябва първо да опознае себе си и да последва зова на сърцето си.\r\n„Пер е хитрецът, който накрая надхитрява самия себе си, тъй като не познава съкровената си същност“ – пише в предговора си към изданието проф. Симеон Хаджикосев.    ХенрикПонтопидан се появява в датската литература след Ханс Кристиан Андерсен и по своеобразен начин продължава върху нови основи реалистичната традиция. Роден е през 1857 г. във Фредерисия в пасторско семейство, като тази религиозна обстановка оставя дълбок отпечатък в съзнанието му. Заминаването му за Копенхаген, където се обучава в Политехническия институт, по същество се явява бягство от ограниченията на досегашния му живот и форма на стихиен бунт срещу порядките на заобикалящата го среда. Романтичните му представи обаче се сблъскват с тежката реалност, а следването му не го удовлетворява. Тогава той отпътува за Германия и Швейцария и това пътешествие оставя ярки впечатления в наблюдателната му и чувствителна натура. Понтопидан така и не получава инженерска диплома, а се насочва към естествените науки. Той започва да пише разкази и романи, в които изобличава нравите на съвремието си. Удостоен е с Нобелова награда за литература „за автентичните описания на съвремието в Дания“, а Томас Ман го нарича „поет епик по рождение“.   ", "date": "2018.10.25", "title": "За пръв път на български четем нобеловия лауреат Хенрик Понтопидан"}
{"url": "https://www.actualno.com/vidin/trudova-borsa-za-ustojchivo-razvitie-news_701864.html", "text": "       Трансгранична трудова борса за устойчиво развитие ще се проведе в гр. Видин на от 10:00 ч. в Областен конферентен център – Видин, ул. Дунавска № 6.\r\nЦелта на борсата е да насърчи съвместния обмен между бизнеса и кандидати за работа в българо-румънския трансграничен регион в трите сектора – туризъм, информационни технологии и селско стопанство. Организации ще популяризират дейността си за кариерно развитие, а безработни лица или търсещи работа могат на място да се ориентират в предлаганите възможности. Борсата ще представи дейността на физическите центрове за устойчива заетост, създадени по проекта в градовете Видин и Крайова.\r\nПо време на събитието ще бъдат представени ( ) и ( ), насочени към трите сектора – туризъм, информационни технологии и селско стопанство.  Партньори по проекта са: Трансгранична асоциация E(quilibrum) Околна среда (CBAEE) - Крайова, Румъния; Национален Туристически Клъстер „Българският пътеводител“ - София, България; Регионален Агробизнес Център-Видин - Видин, България.\r\nВход свободен. * Събитието е част от дейностите по проект „Трансгранични центрове за устойчива заетост в областите на информационните технологии, туризма и селското стопанство“, с акроним SEM—CENTRES, MIS code ROBG – 144, реф. номер 16.4.2.077, финансиран по програма Interreg V-A Румъния-България от Европейския фонд за регионално развитие.       ", "date": "2018.10.25", "title": "Трудова борса за устойчиво развитие"}
{"url": "https://www.actualno.com/showbusiness/vijte-koi-sa-naj-visokoplatenite-aktiori-news_702033.html", "text": "  Участниците в сериала „Теория на големия взрив“ окупираха първите четири места на най-високо платените телевизионни актьори в света, сочи класация на списание Forbes.     Лидер остава Джим Парсънс, който изпълнява ролята на Шелдън Купър. За година той е спечелил 26,5 милиона долара. Актьорът остава непоклатим на първото място вече четири години подред, допълва БГНЕС.   След него са колегите му от сериала Джони Галеки, Саймън Хелбърг, Кунал Наяр. Първият е заработил 25 милиона долара, а другите двама по 23,5 милиона.\r\n\"Теория за Големия взрив“ е американски ситком, създаден от Чък Лори и Бил Прейди, който дебютира на 24 септември 2007 г. по CBS. Той разказва за ежедневието на двама физици от Калтек, живеещи срещу руса сервитьорка със стремежи към шоубизнеса. Дванайсетият и последен сезон започна на 24 септември 2018 г.  Първата петица оформя Марк Хармън, който изпълнява главната роля в сериала „Военни престъпления“, разказващ за работата на агенти от Военноморската криминална следствена служба. Неговият годишен доход е оценен на 19 милиона долара.   В топ 10 намират място още Ед О'Нийл, Ерик Стоунстрийт, Джеси Тайлър Фъргюсън и Тай Бърел от ситикома „Модерно семейство“. На последното десето място е Андрю Лилкълн от „Живите мъртви“. Той се появява за пръв път в класацията и смени Кевин Спейси от „Къща от карти“, след като създателите на сериала скъсаха договора с него заради обвинения в сексуално насилие.\r\nЛюбопитното е, че и при „Теорията на големия взрив“, и при „Модерно семейство“ сред скъпоплатените актьори отсъстват актрисите, без които тези два сериала губят своя чар. Това са съответно Кайли Куоко и София Вергара.    ", "date": "2018.10.25", "title": "Вижте кои са най-високоплатените актьори "}
{"url": "https://www.actualno.com/starazagora/shestvie-v-dva-lycha-za-denja-na-narodnite-buditeli-v-stara-zagora-news_702037.html", "text": "  Празнично шествие на ученици и учители ще има от 10 часа в Стара Загора за отбелязване на Деня на народните будители. Заради продължаващите ремонти в централната градска част от общината го организират в два лъча. Единият ще тръгне от Парк “Пети октомври”, а другият - от Храм „Св. Теодор Тирон“, където от 9:00 часа ще се отслужи заупокойна света литургия в памет на Митрополит Методий Кусев.     Двата лъча на шествието ще се съберат пред паметника на Митрополит Методий в парка, носещ неговото име. Там в 11:00 часа започва общоградски ритуал за преклонение и признателност към делото на народните будители.   В навечерието на празника, на 31 октомври, ще бъдат връчени официално наградата „Анастасия Тошева“ на Община Стара Загора и наградата „Будител на Стара Загора“ на Съюза на учените. Церемонията е от 18:00 часа в Регионална библиотека “Захарий Княжески”. Ще бъде показан и документален филм за живота и делото на Митрополит Методий Кусев.", "date": "2018.10.25", "title": "Шествие в два лъча за Деня на народните будители в Стара Загора"}
{"url": "https://www.actualno.com/healthy/tanja-andreeva-ima-risk-zdraveopazvaneto-da-byde-politizirano-news_702044.html", "text": "  \"Винаги, когато се създава нова комисия, която ще е мега и политически подчинена - всичко това крие риск да бъде политизирано здравеопазването.\" Това каза бившият здравен министър Таня Андреева.     По думите ѝ реформата се прави много набързо и не е съобразена с реалностите.   \"За мен е недопустимо да се рамкира медицината, имам предвид че ще бъдат изработвани стандарти от административен орган и истинската медицина, която се прави от лекарите, ще бъде пренебрегната, а това неминуемо ще доведе то негативни резултати в бъдеще.\"\r\nАндреева предрече, че ако лекарите и болниците не бъдат оставени да работят по здравните правила много скоро здравните показатели ще се влошат.  Бившият здравен министър - от времето на Орешарски, вижда проблем и в идеята за прелицензиране на всички болници.  Според нея по-добрият вариант е въвеждането на акредитация и сериозна проверка на болниците.   \"Надявам се тази практика на непрекъсната аритметика да не се въведе и в болниците. Основната грижа на лекаря е в добрата диагностика и лечение на пациента. Най-порочното е, че ние само за пари говорим\", коментира бившият здравен министър.\r\nД-р Андреева коментира и решението Фонда за лечение на деца да премине към НЗОК. По думите ѝ това е абдикация от грижата за децата По думите ѝ така здравното министерство се опитва да раздели отговорността или изцяло да я прехвърли на касата. Експертът обърна внимание на факта, че поне до момента не е имало забавено изплащане на лечение на дете към чуждестранна клиника, докато от страна на НЗОК е имала неразплатени дългове към болници в чужбина.    \"На фона на този тежък демографски срив не може да си позволим компромис с нито едно дете\", допълни още Андреева.   ", "date": "2018.10.25", "title": "Таня Андреева: Има риск здравеопазването да бъде политизирано"}
{"url": "https://www.actualno.com/business/biznesyt-si-iskal-simeonov-za-da-e-stabilno-no-kakvo-vsyshtnost-dade-dyrjavata-na-horata-s-uvrejdanija-news_702040.html", "text": "  Бизнесът наистина подкрепи вицепремиера, но го направи, защото не искаме политическа криза и предсрочни избори, което означава държавата да спре да работи за една година. Така изпълнителният директор на АИКБ Добрин Иванов обясни безпрецедентната подкрепа на работодателите за вицепремиера Валери Симеонов, след като той нарече майките на деца с увреждания \"кресливи жени\" и добави за децата им \"тези уж болни деца\". Иванов коментира случая в контекста на бюджет 2019.     Минимум трябваше да се извини още в началото, контрира Ваня Григорова от КТ \"Подкрепа\" пред Нова телевизия. И мина по същество – от 150-те млн. повече, само 18 млн. лева остават за личната помощ, а това не стига. Затова ще се вземат пари от другаде, предупреди тя. Григорова определи като \"награда\" увеличението на т.нар. пенсии за деца, останали без родител или родители. Трябваше да има за всички деца, в детските надбавки, за да говорим за социална политика, заяви синдикалистът.   Същевременно икономистът Лъчезар Богданов наблегна по отношение на държавния бюджет на държавната администрация – че там трябва да има съкращения и оптимизация, а хората, които ще си тръгнат, предимно щели да са кадърни – със средно и висше образование, което значело, че частният сектор ще ги вземе на работа, защото има глад за кадри.", "date": "2018.10.25", "title": "Бизнесът си искал Симеонов, за да е стабилно, но какво всъщност даде държавата на хората с увреждания"}
{"url": "https://www.actualno.com/society/nargile-s-ribki-v-stolichen-bar-predizvika-vylna-ot-vyzmushtenie-snimki-news_702056.html", "text": "  Столично заведение скандализира с нов, нетрадиционен начин да забавлява своите клиенти. Става въпрос за т. нар. \"екзотично наргиле\" с плуващи в него рибки, което предлага на своите посетители бар Harem Vitosha.     За новият \"атракцион\" научихме от социалните мрежи, където рибките в стъкленица, част от наргилето, предизвикаха вълна от възмущение. По думите на управата на заведението упреците и обвиненията са напълно безпочвени, тъй като рибките са в отделен аквариум от стъкленицата на самото наргиле и няма опасност за тях. Шумът около ситуацията собственикът обяснява с умишлена провокация, породена от конкуренцията. Според клиенти за заведението обаче рибките не получават кислород докато някой добронамерен посетител не благоволи да си дръпне от наргилето и по този начин да достави кислород в стъкленицата им. Посетите споделят, че много често рибките умират от липсата на кислород.  Вчера, по подаден сигнал, заведението бе посетено и от Агенцията по храните. Служителите са установили, че няма нередности в случая.", "date": "2018.10.25", "title": "Наргиле с рибки в столичен бар предизвика вълна от възмущение (СНИМКИ)"}
{"url": "https://www.actualno.com/starazagora/za-35-oto-zlatno-jajce-se-borjat-80-mladi-tvorci-news_702039.html", "text": "  Осемдесет млади поети са изпратили творби за надпреварата в XXXV издание на Националния младежки конкурс за поезия „Веселин Ханчев”. 63 момичета и 17 момчета на възраст между 14 и 25 години се конкурират за голямата награда - отпечатването първата им стихосбирка.     Сред дамите преобладават талантите във възрастовия диапазон 17-18 години, а при момчетата повечето са между 19 и 20 години. Популярността на поетичния конкурс личи и от географската справка за участниците. 22-ма са представителите на София, 8 - на Стара Загора, 5-ма са от Варна и 3-ма от Казанлък. Творби за конкурса са изпратили и български студенти, учещи в университети в Мюнхен и Берлин, Германия, Олбор, Дания, и Дънди, Шотландия. 4-ма участници живеят в село.   Техните творби оценявани от тричленна жури. В него тази година влизат Марин Бодаков, поет, журналист и университетски преподавател, Мария Донева, поетеса, редактор и драматург, и поетът Иво Рафаилов.\r\nТрадиционни организатори на Националния младежки конкурс за поезия „Веселин Ханчев” са Библиотека “Родина”, Община Стара Загора и Къща музей „Гео Милев”. Тържествената церемония за връчване на “Златното яйце” е на 2 ноември от 18:30 часа в Регионалния исторически музей.  ", "date": "2018.10.25", "title": "За 35-ото “Златно яйце” се борят 80 млади творци"}
{"url": "https://www.actualno.com/gabrovo/bylgaro-belgijski-forum-organizirat-v-gabrovo-news_702060.html", "text": "  Ден на Белгия в Габрово ще се проведе в неделя (28 октомври) по повод Европейската година на културното наследство. Форумът е организиран от Областна администрация.     Събитието е с цел насърчаване на хората да откриват културното наследство на Европа и да засилят чувството си на принадлежност към общото ни европейско пространство.   То ще се състои в библиотеката на Техническия университет – Габрово, където над 15 български и белгийски фирми от хранително-вкусовата и леката промишленост ще промотират своята продукция.\r\nОт 15 часа в Художествена галерия „Христо Цокев“ жителите и гостите на града ще могат да видят спектакъл със знамена на асоциация \"Рейнаут\" (Белгия), работилница за „цветни аранжименти“, изложба от корици на комикси, една от емблемите на Белгия – шоколада, и джаз концерт.  С цветната работилница ще се даде възможност на габровци да се докоснат до Фестивала на цветния килим, който се провежда на всеки две години на площад Гранд Плас в Брюксел. Изложбата „Звездните мигове на белгийския комикс“, предоставена от посланика на Кралство Белгия у нас Н.Пр. Франсоа Бонтан ще докаже, че комиксът е истинска институция.   В 16 часа културната програма продължава с джаз концерт на Габровски камерен оркестър с диригент Иван Стоянов и гостуващи музиканти Никола Озер (Белгия) - цигулка, Петър Миланов – китара, и Недялко Недялков – кавал.\r\nОфициални гости на събитието ще бъдат посланикът на Белгия , консулът на Кралство Белгия Барт Кусенс, Огнян Златев – ръководител на Представителството на ЕК в България, членове на Борда на директорите на бизнес клуб „Белгия – България – Люксембург“, кметът на община Габрово Таня Христова.    ", "date": "2018.10.25", "title": "Българо-белгийски форум организират в Габрово"}
{"url": "https://www.actualno.com/healthy/prof-kantardjiev-vaksinite-koito-v-momenta-sa-na-pazara-ne-sa-opasni-news_702052.html", "text": "  \"Ваксините, които в момента са на пазара, не са опасни. Едно време всеки си правеше всякаква ваксина. В момента се пишат много глупости по повод грипната ваксина. Ваксините в никакъв случай не трябва да се слагат под общ знаменател. Има ваксини, които те защитават цял живот, докато при грипните ваксини не е така. Вторите трябва да се слагат всяка година. Всеки грип може да ни докара усложнения, ако не сме ваксинирани.\"     Това коментира в сутрешния блок на БНТ д-р Тодор Кантарджиев от Националния център по заразни и паразитни заболявания и национален консултант по микробиология .   По думите му ако времето се подобри до два дни, грипната епидемия у нас по всяка вероятност ще се забави, но такава със сигурност ще има. ,\r\n\"Грипната епидемия ще я усетим през ноември и декември, а пикът ще бъде януари и февруари'', посочи експертът. ,  \"Необходимо е да се ваксинираме, за да се предпазим от такива заболявания като детски паралич или дифтерия\"', обясни Кантарджиев на въпрос защо е нужно да се ваксинираме.   ", "date": "2018.10.25", "title": "Проф. Кантарджиев: Ваксините, които в момента са на пазара, не са опасни"}
{"url": "https://www.actualno.com/starazagora/pyrvi-snjag-i-na-shipka-news_702026.html", "text": "  Първият сняг за тази зима падна на прохода Шипка, предаде БГНЕС.     Цяла нощ няколко машини на отговорната пътноподдържаща фирма почистваха прохода. Заради ниските температури и бурния вятър на места се образуваха заледявания.   Движението в прохода се осъществява без ограничения.\r\nТази нощ настъпи рязко застудяване в цялата страна, което е придружено от силен вятър. На много места преваля дъжд, а в Предбалкана за кратко преваля и сняг.  Минималните температури през деня се очаква да бъдат между 1 и 6 градуса, а максималните – между 10 и 15. Ще продължи да духа силен северозападен вятър.", "date": "2018.10.25", "title": "Първи сняг и на Шипка"}
{"url": "https://www.actualno.com/politics/radan-kynev-politicite-u-nas-se-systezavat-po-vulgaren-populizym-news_702074.html", "text": "  Валери Симеонов си позволява да говори така, защото политиците у нас се състезават по вулгарен популизъм и водач в това състезание е авторът на думите: \"Аз съм прост, вие сте прости и затова се разбираме\". Това каза в интервю за bTV Радан Кънев от ДСБ.     Според него в момента сме свидетели на просташка драматизация, зад която се крият тежки проблеми.   Единственият вариант България скоро да има силно управление е управление, в което демократичната десница участва, но силна, говореща в един глас, допълни още зам.-председателят на ДСБ.", "date": "2018.10.25", "title": "Радан Кънев: Политиците у нас се състезават по вулгарен популизъм"}
{"url": "https://www.actualno.com/starazagora/den-na-otvoreni-vrati-na-1-noemvri-v-istoricheskija-muzej-v-stara-zagora-news_702027.html", "text": "  Мероприятията на Регионален исторически музей - Стара Загора, ще започнат още в навечерието на Деня на народните будители. На 30 и 31 октомври се организира безплатна музейно-образователна програма \"Памет за будителите\". Тя включва беседа с презентация за ученици и е посветена на просветители и обществени дейци, свързани със Стара Загора - Александър Екзарх, Захарий Княжески, Теофано Попова, Анастасия Тошева, Атанас Иванов, Димитър Наумов, Митрополит Методий Кусев. Беседите ще се провеждат в Зала № 33 на музея, а как се подава заявка за участие в тях може да да се разбере      В Деня на народните будители музеят обявява „Ден на  Отворени врати“. Всички желаещи да посетят музея и да се запознаят с неговата историческа и културна значимост ще могат да го посетят безплатно.\r\nСпециализирана беседа на тема “Възникване на новобългарското образование във Възрожденска Стара Загора“ ще се проведе на 1 ноември от 14 часа с лектор Петьо Мирчев.\r\nНяколко часа по-късно, от 17:30 часа, се открива изложба \"За правда и човечност” и  кръгла маса, посветени на 150 години от рождението на Видински митрополит Неофит. Организатори на събитието, което ще се проведе в Архитектурния комплекс „Музей на религиите”, са Видинска Света Митрополия, Старозагорска Света Митрополия,  Централен държавен архив, Държавен архив - Видин, Община Стара Загора, Регионален исторически музей - Стара Загора, Държавен архив – Стара Загора.  ", "date": "2018.10.25", "title": "Ден на Отворени врати на 1 ноември в историческия музей в Стара Загора"}
{"url": "https://www.actualno.com/europe/fabriki-gorjat-v-istanbul-snimki-news_702068.html", "text": "  Голяма пожар се разпали в европейската част на Истанбул тази сутрин (25 октомври). Пожарът е засегнал поне три фабрики, съобщават от градската управа, цитирани от турската агенция \"Анадолу\".     Огънят е започнал от открит склад за палети в квартал Есенюрт, разпростирайки се към двете съседни фабрики, а впоследствие и към трета.  Причината за пожара все още не е известна.  Близо 200 пожарникари са били изпратени на мястото.      ", "date": "2018.10.25", "title": "Фабрики горят в Истанбул (СНИМКИ)"}
{"url": "https://www.actualno.com/smolyan/shatra-sybira-3000-studenti-v-pamporovo-na-8-mi-dekemvri-news_702061.html", "text": "  Шатра, която събира 3000 души, издигат за втора година в Пампорово за студентския празник - 8-ми декември.     Тя е с площ 2000 кв.м, оборудвана със специални отоплителни, вентилационни, осветителни и аудио системи, съчетавайки уюта на дискотеката с мащаба на фестивал. С постоянна вътрешна температура от 23°C шатрата е изпълнена с куп удобства - гардероб, охрана, тоалетна, кетъринг, VIP и backstage зони, светещи барове, коктейлни маси, обслужване на най-високо ниво, външен паркинг, съобщават от „Пампорово“ АД.\r\nДвете вечери в музикалната програма ще участват над 15 от най-актуалните имена от родната музикална сцена.\r\nНа 7-ми декември е HIP-HOP & COMMERCIAL вечерта с участието на Dim4ou, Krisko, СкандаУ, младите надежди V:rgo x TRF, Тита, DJ Braganza и Bobo.  На 8-ми декември е POP-FOLK PARTY NIGHT, когато празникът ще бъде разгорещен от Фики, Алисия, Джена, Гъмзата & Brass Show, DJ Tony G, DJ Stamen и не на последно място - красивите танцьорки от балет “Магаданс”. Участниците са топ хитовите изпълнители на България и за втора година ще обединят всички празнуващи в бурни ритми и нестихващ купон.\r\nОрганизаторите на студентския празник твърдят, че са се погрижили за това студентите да не мислят за нищо друго, освен за това как да се насладят максимално на празника.\r\nПредоставят възможност за резервация на пакети с хотелско настаняване (2 нощувки), изхранване (2 закуски и 2 вечери) в хотели в Пампорово различен клас (от 3 до 5 звезди), стандартни или VIP парти гривни, даващи достъп и до двете вечери в шатрата, трансфери до локацията на провеждане, както и организиран транспорт от градовете София, Пловдив, Варна и Бургас.    ", "date": "2018.10.25", "title": "Шатра събира 3000 студенти в Пампорово на 8-ми декември"}
{"url": "https://www.actualno.com/society/novini-ili-novini-kartinata-na-pechata-za-25-oktomvri-news_701995.html", "text": "  Седмицата безспорно минава под знака на Валери Симеонов и абсурдното ниво на морална нечувствителност, до което стигна управляващия политически елит, след като лидерът на НФСБ все още не е загубил поста си в правителството. Дали обаче това е централна тема за печата ни – със сигурност зависи от вестника, който си купувате и колко привлечен е в Пеевската орбита. Ето и кратка хронология на заглавията.      Извън темата за Симеонов и как той се извини само заради натиска на ГЕРБ, вестникът обръща основно внимание на цените на горивата. Използвайки данни от Fuelo.net, медията отчита, че средно този месец поскъпването на A95 е 11 стотинки на литър, а от началото на годината – над 30 стотинки.  Има обаче сериозни разлики в цената според мястото – край морето литър може да се намери за 2,14 лева, главно заради по-силното присъствие на бензиностанциите на Марешки, докато главно покрай магистралите цената стига и до 2,47 лева на литър, а в Монтана, Видин и Враца тя също е близо до това ниво.   Акцентът е финансов - икономическото и фискалното ни положение са такива, че до 2022 година можем да не вземаме външен заем. Това е вписано в стратегията за управление на дълга ни. Финансовият министър Владислав Горанов залага на емитиране на ДКЦ на вътрешния пазар - до 1 млрд. лева.\r\nДруг акцент е как пред заведение на ул. \"Цар Самуил\" в София следовател и военен прокурор направили скандал, а следователят стрелял с личното си оръжие. Според вестника става въпрос за бившия шеф на Военно-окръжната прокуратура Спас Илиев, а следователят бил с фамилия Узунов.     За водения от Петьо Блъсков вестник централни теми са излиянията на Цветан Цветанов как строителите в България биват оклеветявани, а въпросът на \"Труд\" към Цветанов не е защо тогава лично Бойко Борисов нареди \"Джи Пи Груп” да бъдат спрени от участие в обществени поръчки, ако има законово как и не спомага ли това за \"оклеветяването\", а защо бил пратен сигнал в прокуратурата да бъдат разследвани.\r\nДругият голям акцент е откритата авиационна бомба в района на Военната академия \"Г. С. Раковски\" и как тя била обезвредена за 35 минути. В челните новини на поредния бисер от медийната огърлица на Пеевски е материалът, че в България доверието относно ефекта на ваксините е много ниско. Едва 6 от 10 българи вярват, че те са безопасни, а 7 от 10 смятат, че са ефективни. Но едва 27,6% са убедени, че ваксините са и безопасни, и ефективни. В България повечето от личните лекари заявяват, че не препоръчват на пациентите си да си слагат противогрипна ваксина. У нас срещу грипа се имунизират под 3%.", "date": "2018.10.25", "title": "Новини или Novini - картината на печата за 25 октомври"}
{"url": "https://www.actualno.com/europe/francija-e-na-krachka-ot-sankcii-sreshtu-sauditska-arabija-news_702018.html", "text": "  Ако се докаже, че в убийството на журналиста Джамал Хашоги е замесено саудитското разузнаване, Франция може да наложи санкции на арабското кралство. Това пише Reuters, като цитира изявление на Бенжамен Гриво, говорител на правителството в Париж.     До този момент Франция беше сдържана в изказванията си по повод смъртта на Хашоги, като се съобразяваше с тесните си дипломатически контакти с Рияд и активните си търговски отношения в сфери като енергетика, финанси и оръжия.   “Докато фактите не бъдат съвсем точно изяснени и потвърдени от нашите информационни служби, няма да вземаме никакво окончателно решение“, е заявил Гриво. От друга страна обаче, след като случаят се осветли и има доказателства за отговорността на Саудитска Арабия, тогава ще направим нужните изводи и ще предприемем съответните мерки, посочи още говорителят.\r\nПрипомняме, че вчера (24 октомври) за първи път Париж публично обяви възможността от налагане на санкции, макар че дипломатите предупреждават, че няма да има „прибързани“ решения и че се изказват опасения да не се нарушат политическите взаимоотношения на Франция с кралството. Гриво добавя, че предприемането на каквито и да е санкции няма да засегне само и единствено ограничаване на оръжейните продажби. Правителственият говорител не дава и допълнителни подробности, пише още агенция \"Фокус\".  Източник от президентската институция също е уточнил, че страната няма да предприема никакво прибързано решение за „бъдещето на нашата стратегическа връзка“, като е посочил, че “партньорството между Франция и Саудитска Арабия не е свързано само със сътрудничество в отбраната, но също и в области като икономика, култура, енергетика”.   Знаете, в понеделник германският канцлер Ангела Меркел нарече убийството „чудовищно“ и призова да не се изнася оръжие за Рияд, докато не се изясни случаят. За разлика от нея във вторник френският президент Макрон отказа да обсъжда въпроси, свързани с оръжейните доставки.\r\nОт 2008 до 2017 година Саудитска Арабия е вторият най-голям купувач на френско оръжие, като сделките възлизат общо на повече от 11 милиарда евро.    ", "date": "2018.10.25", "title": "Франция е на крачка от санкции срещу Саудитска Арабия"}
{"url": "https://www.actualno.com/europe/viktor-orban-da-othvyrlim-ideologijata-na-globalizma-news_702053.html", "text": "  \"Европейският съюз понастоящем се управлява от онези, които „искат европейска империя, управлявана не от избрани от народите лидери, а от бюрократи от Брюксел\", заяви премиерът на Унгария Виктор Орбан, цитиран от Politico.     \"Унгарците не могат да останат безмълвни в предстоящите избори за Европейски парламент. В Европа всички вече мислят за май\" 2019 г., заяви премиерът на Унгария, добавяйки, че изборите ще определят посоката на Европа.   Той отправи обвинения към Брюксел, че се опитва да подкопае националните държави и да изгради европейска„империя\".Орбан подчерта, че Европа е континент на различни народи и предупреди за опасностите от „смесеното\" общество.\r\n\"Промеждународните политици искат „мултикултурно, смесено население\" без нации, „съюз с многонационални сили\" и „коалиция с финансови спекуланти\", коментира Орбан, като даде за пример Джордж Сорос.  „Да отхвърлим идеологията на глобализма\", бе призивът му, отправен към унгарците.   Орбан се позова на „християнската\" идентичност на Унгария и отбеляза, че е част от „историческия и естествен ход\" всеки индивид да се ражда като част от дадена нация.\r\n\"В Европа пристигат повече мъже, годни да носят оръжие, които „бавно, но със сигурност превръщат европейските местни жители в малцинство\", изрази увереност Орбан, като добави, че промиграционните сили умишлено не защитават границите на континента.    Той направи това обръщение, в рамките на мероприятие по повод годишнината от събитията от 1956 г. През тази година се провежда унгарско въстание срещу правителството на Унгарската народна република и неговата просъветска политика, което продължава от 23 октомври до 10 ноември 1956 г.   Въстанието започва като студентска демонстрация, към която се присъединяват хиляди граждани. Бунтът бързо се разпространява в цяла Унгария и правителството пада. Хиляди се организират в опълчения и започват бой със силите на държавна сигурност. Просъветско настроени комунисти и полицейски служители често са екзекутирани или затваряни, като от затворите са пускани и въоръжавани затворници. Импровизирани съвети изземват контрола над общините от управляващата Унгарска работническа народна партия и поставят политически искания. Новото правителство формално разпуска Полицията на държавна сигурност, обявява желание да се изтегли от Варшавския договор и обещава да проведе нови свободни избори.\r\nНа 4 ноември значителен брой съветски войски нахлуват в Будапеща и в други райони на страната. Унгарската съпротива продължава до 10 ноември. Над 2500 унгарци и 700 съветски войници са убити в конфликта, а 200 000 унгарци стават бежанци. Масовите арести и преследвания продължават месеци след това. До януари 1957 г. новоназначеното от СССР правителство унищожава всякаква видима опозиция. При създаването на Третата република Унгария през 1989 г., 23 октомври е обявен за национален празник на страната.", "date": "2018.10.25", "title": "Виктор Орбан: Да отхвърлим идеологията на глобализма!"}
{"url": "https://www.actualno.com/america/trymp-zabravi-da-razpishe-ukaza-za-opioidite-melanija-go-podseti-news_702028.html", "text": "  Американският президент Доналд Тръмп обяви своя нов указ, засягащ борбата с разпространението на опиати в страната, но в края на своето изявление забрави да го подпише. Транслацията на церемонията се предаваше от Белия дом.     \"Благодаря ви, едно голямо благодаря на всички ви“, завърши своята реч държавният глава, след което се обърна и тръгна към изхода, без дори да погледне стоящата отдясно маса с текста на указа. От ситуацията Тръмп беше изваден от първата лейди Мелания, към която се беше запътил. Той веднага се спря и се обърна, седна на масата и подписа указа.   Това не е първият случай, когато Тръмп забравя да постави подписа си под важен документ. През октомври и април миналата година той пак забрави да подпише указите, засягащи медицинското застраховане и търговията.", "date": "2018.10.25", "title": "Тръмп забрави да разпише указа за опиоидите, Мелания го подсети"}
{"url": "https://www.actualno.com/society/prognoza-za-vremeto-25-oktomvri-chetvyrtyk-news_702007.html", "text": "  Валежите над цялата страна постепенно спират и времето се изяснява. Минималните температури ще са между 1° и 6°, а днес ще продължи да духа силен северозападен вятър, който вечерта ще отслабне. Максималните температури ще са между 10° и 15°. Атмосферното налягане ще се повиши, но ще се задържи по-ниско от средното за месеца. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Георги Цеков, цитиран от агенция \"Фокус\".     Над Черноморието ще бъде слънчево. Ще духа силен северозападен вятър. Максимални температури на въздуха 12-14°. Температурата на морската вода е 16-17°. Вълнението на морето ще е 2-3 бала.   Над планините ще бъде слънчево и ветровито. Вятърът ще е от север-северозапад – силен, по върховете и бурен. Максималната температура на височина 1200 метра ще е около 6°, на 2000 метра – около минус 1°\r\nВ петък северозападният вятър ще отслабне и ще се ориентира от запад, вечерта - от югозапад; през почивните дни ще остане югозападен, слаб до умерен, в Източна България в отделни дни временно силен. Бързо ще се затопли и дневните температури отново ще надхвърлят 20°, на места ще достигат 25°-26°. Минималните също ще се повишат.  В петък и събота ще е предимно слънчево. В неделя над Западна България ще има разкъсана облачност, предимно висока и средна, а в югоизточните райони и по Черноморието преди обяд ще има ниска облачност или мъгла.   ", "date": "2018.10.25", "title": "Прогноза за времето - 25 октомври (четвъртък)"}
{"url": "https://www.actualno.com/balkani/zaradi-skandala-mejdu-gyrcija-i-rusija-njama-problemi-s-poklonnicheskija-turizym-news_702029.html", "text": "  Преди няколко дни \"Дружеството за приятелство между Русия и Гърция“ разпространи информация, че има рязък спад на руските поклонници в Гърция и че всеки ден имало десетки анулирани резервации за Света гора, Метеора и др., предаде БГНЕС     Средно годишно Гърция, включително и Света гора, посещават 800 хиляди туристи, като се е очаквало техният брой да достигне до 1 милион. 60% от поклонниците на Света гора са руснаци, според „Ростуризм“ и Гръцкото външно министерство. Гръцките медии разпространиха новината със заглавие „Катастрофа за религиозния туризъм след конфликта Фенер-Москва“ и др.   Гръцкият информационен портал Orthodoxia.info е отправил запитване за анулираните резервации в най-голямата гръцка фирма, специализирана в поклонническия туризъм между Гърция и Русия, откъдето са съобщили, че „след събитията има само две отменени резервации и нито една друга“.\r\nАргументът за сериозни финансови загуби на Гърция вследствие на украинската църковна криза е един от най-често използваните в полемиката на Москва. Миналата седмица бившият кмет на Москва Юрий Лужков, който е от създателите на „Фондацията за възстановяване на руските светини на Атон“, заяви, че фондът има сключени договори за различни дейности с 13 манастира и сега все още не се знае как ще се развият те.  ", "date": "2018.10.25", "title": "Заради скандала между Гърция и Русия - няма проблеми с поклонническия туризъм"}
{"url": "https://www.actualno.com/society/jylt-kod-za-silen-vjatyr-e-objaven-v-14-oblasti-na-stranata-news_702001.html", "text": "  Жълт код за силен вятър е обявен в 14 области в страната за днес (25 октомври). Това сочи справка на сайта на Националния институт по метеорология и хидрология (НИМХ).     Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Сливен, Стара Загора, Пловдив, Пазарджик, София област, Благоевград, Кюстендил, където ще духа силен северозападен вятър. Поривите ще достигат на места до 20-25 м/с. Към края на деня вятърът ще започне да отслабва.   Жълт код за бурно вълнение е обявен по цялото Черноморие. Там северозападният вятър ще достига 15-20 м/с (7-8 по Бофорт), а поривите - 22-24 м/с (9 по Бофорт).", "date": "2018.10.25", "title": "Жълт код за силен вятър е обявен в 14 области на страната"}
{"url": "https://www.actualno.com/business/shte-se-okaje-li-chistijat-vyzduh-otrova-za-tec-marica-iztok-2-news_702035.html", "text": "  Проблемите с бъдещето на ТЕЦ \"Марица Изток 2\" са големи и няма да се решат в краткия срок, пред който държавата е изправена. Българският енергиен холдинг (БЕХ) и в частност Министерството на енергетиката . Ако не бъдат закупени, съгласно европейските правила, ТЕЦ-ът няма право да работи или ако продължи дейност, ще го направи със съответните глоби – по 100 евро за всяка една от бройка неплатени емисии.     Енергийният експерт проф. Атанас Тасев е сред хората в бранша, които следи финансовите и производствените параметри на централата. Според него , колкото ще се наложи годишно да плаща държавата през следващите години за парникови емисии.   \"Проблемът на \"Марица Изток 2\" не е национален, а европейски. България, заедно с няколко европейски страни, втора година се бори за отлагане на влязлата за по-строгите екостандарти по чисто икономически причини. Увлечени по т.нар. дерогация, ние не видяхме откъде дойде големия удар за държавата\", обясни пред БГНЕС експертът.\r\nВ основата на проблема с бъдещето на държавния ТЕЦ дойде от рязкото покачване на цената, която трябва да се плаща за въглероден диоксид. Като пример Тасев посочва, че през 2016 година за CO2 централата е платила 70 млн. лева, защото е работила през годината и е емитирала емисии. Сумата е при цена 5,3 евро за тон. Миналата година сумата е нараснала на 240 млн.лв., а тази година се очаква 466 млн. лева, както съобщи ресорният министър наскоро пред депутатите. Следващите години нищо чудно да сме принудени да плащаме по 800 млн. на година. Числата, според Тасев, правят икономически нецелесъобразна тази централа и е нужно в спешен порядък да се мислят алтернативи.  Под риск не са подложени \"американските\" \"Марица Изток\" 1 и 3, чиито 15-годишни договори с държавата изтичат през 2023 и 2027 година. След като изтекат обаче дългосрочните договори, CO2, който емитират също ще трябва да се плащат от НЕК. Тогава какво следва?    При този развой обаче се губи контролът върху една сравнително добра и модернизирана мощност. Проблемът не само, че няма да се реши, а ще се задълбочи. Със затварянето на производството на електроенергия, се намалява и производството на въглища в комплекса. \"Аз съм се занимавал с финансови анализи на добива на лигнити и има критична граница, ако мините произвеждат под 25 млн. тона годишно, то ще бъдат на загуба. Освен това, страшно много хора ще изгубят работата си\", поясни Тасев.    Енергийният експерт посочи и друг важен факт. При създаването на енергийната система на страната е мислено за изграждане на пропорционални мощности. На север са изградени – ТЕЦ Русе и АЕЦ \"Козлодуй\", на юг – комплекс \"Марица Изток\", на изток – ТЕЦ \"Варна\", на запад ТЕЦ \"Бобовдол\". Т.е. енергията се движи на принципа на водата и е балансирана в рамките на този кръг. При изваждането на близо 4000 мегавата мощности автоматично държавата попада в ситуацията да не може да изпълнява функциите си като енергийна система в критични условия. Последният случай беше през февруари 2017 година, когато заради ниските температури бяха извадени от строя някои от базовите мощности в страната, не успяхме да активираме студения резерв и трябваше да получим помощ от Турция, за да не се стигне до срив и режим на тока. При този случай също възникват проблеми, тъй като нарушаваме няколко европейски закона. Министърът на енергетиката много ясно осъзнава този факт и също не е съгласна с този сценарий, поясни Тасев.    Рискът при тази стъпка е доколко е законно и дали няма да последват санкции от ЕК. Фондът насочва парите, за да се нормализира ситуацията в ценовия баланс на ВЕИ.   В момента се строят т.нар. надкритични централи, при които емисионният коефициент е 4 пъти по-нисък от този на \"Марица Изток 2\", т.е. в пъти по-малко замърсяват околната среда. Така се запазва целостта на комплекса, а в последствие и да се развие.    Тук трябва да се отчетат световните процеси и геополитиката. Заради проблемите в Близкия изток, и по-конкретно с големите производители на въглеводороди Иран и Саудитска Арабия, цените на петрола и природния газ могат да скочат неконтролируемо. При това положение газифицирането на комплекса може да стане нецелесъобразно.\r\nКаквито и варианти да разиграваме, България първо ще трябва да плати, за да има време да мисли да действа, защото в противен случай ще стане революция, ако затворим „ТЕЦ \"Марица Изток 2\", подчерта Тасев.    Имам известна надежда за отслабване на рамката, защото само Европа спазва Парижкото споразумение. Видяхте САЩ се отказа, Русия пък излезе с позиция, че дори на нея трябва да ѝ плащат за въглеродни емисии, защото има огромни масиви в Сибир, които поглъщат въглероден диоксид, така че балансът за Руската федерация е положителен. Проблемът остава нерешен за нас и Полша, където почти 80% от енергията се произвежда от въглища. Трябва ни търпение да дочакаме новия състав на Европейската комисия. На базата на активната позиция на Чехия, Полша, Гърция, България и Германия, може да смекчим рамката. Защото, разбира се, че цената за CO2 скочи именно заради квотите, които се търгуват на пазара т.е. това е регулирано поскъпване. Каквато и да е политиката и развоя на този проблем, ясно е, че до 2050 година въглищните централи не могат да останат на пазара под каквато и да било форма, обобщи Тасев.\r\nСпоред Христо Казанджиев от Българския енергиен и минен форум, държавата трябва първо да направи цялостна реорганизация на производствения процес в комплекса, да се оптимизират разходите за добиване на въглищата, за да се компенсират увеличаващите се разходи за инвестиции за очистващи инсталации. Тогава да мисли дали ще строи нова мощност. \"Всичко е въпрос на баланс, ако държавата реши, че на всяка цена трябва да задържи базовата мощност, парите ще бъдат намерени чрез увеличаването на цената на електроенергията\", заяви той.\r\nДържавата обаче няма време да чака новите ръководители на общността, увери и ресорният министър Теменужка Петкова в поредица от срещи с депутати, синдикати, работници в комплекса. За предстоящата година ще се намерят пари и няма да има съкращения поне до 2020 година.", "date": "2018.10.25", "title": "Ще се окаже ли чистият въздух отрова за ТЕЦ \"Марица Изток 2\"?"}
{"url": "https://www.actualno.com/analysis/time-nacionalizmyt-ima-losha-reputacija-no-tochno-ot-nego-se-nujdae-sega-amerika-news_701972.html", "text": "   Неотдавна държавният глава на САЩ Доналд Тръмп определи себе си като националист. Какво имаше предвид? Американците никога не са били толкова разединени, страната практически се разпада, лишавайки се от традиционната културна основа, в ролята на която някога влизаше християнството. Сега САЩ се нуждаят именно от американски национализъм, пише в статия за популярното нюйоркско списание , цитирана от .      В днешно време слушаме неточно и невярно разбиране на термина „бял национализъм“ най-често при споменаването на „американски национализъм“. И всеки път, когато в разговор бъде спомената думата „национализъм“, той бързо бива свеждан към расизма. Например, на митинг на 23 октомври президентът Доналд Тръмп нарече себе си националист. Той използва този термин, за да се противопостави на глобалистите, т.е. по неговите думи, на „човек, който иска всичко в света да е хубаво и който не е много загрижен за благополучието на нашата страна“. Мнозина коментатори побързаха да интерпретират думите на Тръмп като сигнал, адресиран преди всичко към неговите съмишленици, за това, че той искрено поддържа идеята за „белия национализъм“. И тъкмо тези коментатори за пореден път потушиха напълно оправданите спорове за ценностите на американския национализъм, твърдейки, че расисткият „бял национализъм“ е точно това, което сега трябва да се обсъжда.   Точно това е проблемът. Защото в настоящия момент САЩ се нуждаят именно от американски национализъм. През целия ни живот нито веднъж не станахме свидетели на това различни слоеве от американското общество да са толкова фрагментирани, толкова нетърпими един към друг, толкова готови да се лишат от правото си на съществуване. Взаимната отдаденост, която обединява американците заедно като нация, изглежда се променя. Горещият дебат относно продължаващия процес на имиграция е само една от проявите на много по-дълбок въпрос: могат ли американците отново да се обединяват около обща национална идея? Ще могат ли отново да видят един в друг братя?\r\nТерминът „бял национализъм\" се използва, за да опише малка част от американците, които са убедени, че националността се определя от цвета на кожата им. Тези групи хора популяризират такива идеи, които имат някаква връзка с теорията на Дарвин и които са в основата на германския нацизъм: от тяхната гледна точка „качеството\" на гените играе решаваща роля. Следователно, хората трябва да обърнат специално внимание на цвета на кожата и на характеристиките на лицето - т.е. тези характеристики, които показват степента на правилност на гените.  Повечето американци смятат тези опити за свеждането на националността до раса като отвратителна. Това е така, защото расовата политика доведе до унищожаването на милиони европейци, а в Америка създаде робство, гражданска война и недоволство - дори и насилие от време на време, което все още не е преодоляно.\r\nОсвен това мнозина разбират погрешно термина „бял национализъм\", защото „бял\" не е нация. Ние сме запознати с народите на Англия, Нидерландия, Франция и Полша. Те могат да бъдат идентифицирани по общото културно наследство, по езика и религията, както и от обвързаността на взаимната лоялност, която се е формирала в продължение на много векове на съвместна борба. Например полският народ е известен с полския си език, с привързаността към католицизма и с дългата болезнена история на борбата за независимост от Германия и Русия. И в нито един исторически документ не се споменава за „бял народ\". Няма такива концепции като език, религия и културното наследство на „белите\". Идеята за „бяла нация\" е просто фантазия. Вместо да се гордеят и укрепват връзките си с забележителните англоамерикански политически и религиозни традиции, благодарение на които САЩ възникват, „белите националисти\" провеждат парадите си под странните нови знамена, които са създали за себе си. Те предпочитат да заменят автентичните традиции на американския национализъм с измислена нова расова идентичност, която има толкова много общо с миналото на Америка, колкото и неомарксистката революция, за която се борят левите.   Но ако американският народ не е раса, тогава какво е? В настоящите времена често се казва, че американският народ всъщност е „идея\" – идея, че всички хора са създадени равни и всички правителствени правомощия произтичат от съгласието на управляваните, както е посочено в Декларацията за независимост. Тази идея обаче не е по-убедителна от расизма на алтернативното право. В края на краищата, ако Америка е просто една шепа абстрактни принципи, извлечени от философията на Просвещението от XVIII век, как да се отнасяме към американците, които отказват да приемат тази философия - позовавайки се на Библията, Аристотел, (Едмънд) Бърк или (Дейвид) Хюм? Дали несъгласието с философските идеи наистина означава, че не сте американци? Разбира се, че не. Освен това, ако хората, живеещи в друга държава, се кълнат във вярност към идеалите на Декларацията за независимост, дали ги прави американци? Не, не ги прави.    Повечето американци не са привлечени от политиката на белите расисти и расистката политика на идентичност, предложена от левите неомарксисти. Твърдението, че Америка е просто „идея\", обаче не намери много поддръжници. Повечето американци остават верни на по-традиционното разбиране за нацията си - разбиране, което днес малко хора ясно изразяват.\r\nНе толкова отдавна американците все още имаха интуитивно разбиране за националната общност, чийто източник беше Библията. В Библията термините „нация\" и „народ\" са споменати хиляди пъти. Четейки Светото писание, американците, подобно на техните английски, нидерландски и шотландски братовчеди, са прочели, че Бог обещава на Авраам: „И ще направя от вас велики хора\" (Битие 12:2); че Бог обещава на Мойсей: „Вие ще бъдете царство от свещеници и свят народ\" (Изход 19:6). За много поколения американци, които четат Библията, древният Израел е бил прототип на „нацията\".\r\nВ Библията „нациите\" не се дефинират по раса. Библията казва, че много египтяни са се присъединили към израилтяните и са отишли заедно с тях на планината Синай, и че цар Давид е потомък на моавитянката Рут, която е дошла при израилтяните и е казала: „Народът ти ще бъде мой народ и твоят Бог ще ми бъде Бог\" (Рут 1:16). В Библията, народите приемат като част от себе си индивиди и дори цели племена.   Народите в Библията не са били дефинирани от расата, но не са били просто „идея\". Библейският Израел се състои от много различни племена, които въпреки това са свързани помежду си чрез общ език и закон, както и от преданост един към друг, която се формира по време на съвместната борба срещу враговете им. Обърнете внимание, когато Рут идва при израилтяните, тя приема както еврейския народ, така и неговия Бог. Това означава, че не само „идеята\" на един Бог, който го прави израелски. Тя се асоциира със специфичните семейства и племена на тази нация, с техния език и начин на живот: „Вашият народ ще бъде мой народ\".\r\nАмериканските националисти са възприели нацията си точно по този начин: нито като раса, нито като абстрактна „идея\", а като съюз на много племена, които имат общо наследство и са лоялни едни към други поради обща история. Първите американски щати, макар и много разнородни, по правило говорят английски език, изповядват протестантство и следват общия закон - и заедно воюват срещу Великобритания. Нацията, притежавала тези характеристики, е била толкова силна, че постепенно е успяла да приеме в своите редици други „племена\" - католици, евреи и евентуално афроамериканци, оцелели от ерата на робството и сегрегацията.   ", "date": "2018.10.25", "title": "TIME: Национализмът има лоша репутация, но точно от него се нуждае сега Америка"}
{"url": "https://www.actualno.com/art/art-atelie-za-deca-posveteno-na-fransisko-goja-v-sghg-news_701834.html", "text": "  Арт ателие, посветено на големия испански художник Франсиско Гоя ще се проведе на 27.10 (събота) от 11.00 до 12.30 ч. в СГХГ. Инициативата е на Посолство на Кралство Испания и Фондация Изиарт, като ателието е част от поредица, ателиета за деца, посветени наголемите испански художници и тяхното изкуство ( до момента са представени Пикасо и Миро).     Ателието за Гоя, ще запознае децата с изкуството на художника от ранния му период, когато той рисува в стил Рококо множество портрети на кралското семейство, както и сцени от всекидневието на испанската аристокрация. В заниманието ще е включена кратка теоретична презентация за неговото изкуство, както и практическо занятие, в което децата с колаж и рисунка ще пресъздават костюмите и персонажите от картините на Гоя.    Инициативата е част от партньорството между Софийска градска художествена галерия и Изиарт, които за поредна година стартират Изкуство за малките – безплатно рисуване за най-малките.  Всяка събота деца на различна възраст ще имат свободен достъп до изложбите на СГХГ и ще могат да рисуват под напътствията на млади артисти, завършили Национална художествена академия. Творческите материали ще се предоставят на място, а заниманията ще се случват в различни зали - целта е, едновременно с рисуването, хлапетата да научат любопитни неща за изкуството.      ", "date": "2018.10.25", "title": "Арт ателие за деца, посветено на Франсиско Гоя в СГХГ"}
{"url": "https://www.actualno.com/america/podozritelnite-pratki-v-sasht-do-kogo-li-ne-ima-i-sharj-vyrhu-tazi-za-brenyn-news_702030.html", "text": "  Още два подозрителни пакета са били изпратени до сериозен политик в САЩ, след като по пощата самоделни бомби получиха Барак Обама, Бил и Хилари Клинтън, както и главният прокурор Ерик Холдър, Джордж Сорос и бившият председател на ЦРУ Джон Бренън, но неговата пратка отиде в офиса на CNN, където той работи като коментатор. Всичките опасни пратки са били доставени в периода между 22 и 24 октомври, отбелязват от ФБР.     Двата пакета са били изпратени до члена на Камарата на представителите на САЩ Максин Уотърс, демократ от щата Калифорния, потвърди ФБР.   \"В допълнение към петте пратки, за които по-рано стана дума в нашето изявление, ние сега потвърждаваме за съществуването на още две пратки. И двете са били изпратени до конгресмена Максин Уотърс и много си приличат\", се казва в съобщението, цитирано от БГНЕС.\r\nНа взривното устройство, изпратено до бившия директор на ЦРУ Джон Бренън в редакцията на CNN в центъра на Ню Йорк, е изобразен шарж на знамето на терористичната групировка \"Ислямска държава\". Това съобщава телевизия NBC, позовавайки се на източници от правоохранителните органи.  Неизвестният изпращач е заимствал идеята за маркировка на устройството от автора на мийм, разпространен в интернет през 2014 г. На пръв поглед маркировката напомня черно-бялото знаме на ИД, но надписите, приличащи на арабски, в действителност представляват силуетите на три жени на високи токчета. Там има и надпис на английски език \"Get \"Er Done\" – фраза на хумориста Лари по прякор Кабелджията. Телевизията уточнява, че тази фраза първоначално е измислена преди четири години от служителите на сайта World News Bureau за пародия на ИД. Този сайт е с десни възгледи.   Същевременно властите в САЩ проверяват информацията за отправен подозрителен пакет до бившия вицепрезидент Джо Байдън. В момента властите се опитват да проследят пакета, който първоначално е бил изпратен на стария адрес на бившия вицепрезидент в щата Делауер. Предполага се, че пратката е върната обратно на този, който я е изпратил.    ", "date": "2018.10.25", "title": "Подозрителните пратки в САЩ - до кого ли не, има и шарж върху тази за Бренън"}
{"url": "https://www.actualno.com/celebrate/chestvame-sv-mychenik-anastasij-news_702003.html", "text": "  Свети Анастасий доброволно се явил при мъчителите и смело изповядал Христа като Истински Бог и Творец на всичко. За тази си твърдост в истинната вяра той бил посечен с меч, а тялото му било хвърлено в морето.     Една благочестива жена след дълги усилия се постарала да извади светите мощи от морето, намазала ги с благовония и ги облякла в погребални одежди. Положила ги в домашната си църква. Много изцеления станали на гроба на светеца.*   Св. Атанасий бил родом от Аквилея (планина в Северна Италия). Пострадал при Диоклетиан (284-305) в крайбрежния град Салон в Далмация. Бел.ред. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.   ", "date": "2018.10.25", "title": "Честваме Св. мъченик Анастасий"}
{"url": "https://www.actualno.com/business/cenite-na-gorivata-pak-trygnaha-nagore-news_702004.html", "text": "  Цените на горивата у нас \"полудяха\" и са на път да отбележат нов рекорд за последните няколко години. Само за месец най-масовият бензин А 95 е поскъпнал средно с 11 стотинки, а дизелът - с 13 стотинки. Сравнението от началото на годината е още по-шокиращо - от януари и бензинът, и дизелът са поскъпнали с над 30 стотинки. Това показва справка в данните за средните цени на горивата в България в платформата Fuelo.     Прогнози на експерти сочат, че тези цени не са пределни и в идните седмици и месеци може да се вдигнат още, пише вестник .   Така скоро може да видим стойности над 2.50 лева за литър. В момента А 95 в България струва средно 2.29 лева, а дизелът върви по 2.41 лв. за литър, което е колкото плащат в Словакия и е по-скъпо от Полша. Но различията в отделните региони на страната са доста сериозни. Ако в някои бензиностанции по морето бензинът може да се намери и по 2.14 лв. за литър, в София и по магистралите той достига 2.47 лева за литър. Подобна е и ситуацията при дизела, чиято цена се движи от 2.21 лв. до 2.46 лв. за литър на някои бензиностанции.\r\nИ докато преди месеци за цените на горивата важеше правилото, че колкото по-далеч зареждаш от София, толкова по-евтино излиза, то сега това не е така. София е в средата на класацията по скъпотия. В столицата бензинът се търгува средно по 2.35 лева за литър, а дизелът - по 2.38 лева.  В момента най-скъпи са горивата в най-бедния район на страната - Северозападния - в областите Враца, Видин и Монтана. Средната цена за литър бензин в Монтана е 2.42 лева, а дизелът върви по 2.47 лева. Най-евтино е в област Хасково, където литър дизел върви по 2.37 лева, бензин А 95 е 2.34 лева, а пропан-бутанът - 1.06 лева. Следват областите Добрич и Пловдив, където е по-скъпо с около стотинка. Големи различия има и в цените на бензиностанции от една и съща верига в отделните региони и дори в зависимост от разположението на обекта - на магистрала, на главен път или в малко населено място.   Парадокс е, че бензиностанциите в някои градове в България държат цени, които са доста по-високи от средноевропейските. Така например се оказва, че бензиностанции в Стара Загора бият по цени на горивата в една от най-богатата европейски държави - Люксембург. В града на липите най-масовият бензин А 95 се търгува и по 2.47 лв. за литър, докато средната цена във Великото херцогство е \"едва\" 2.42 лв. за литър.\r\nИ докато у нас цените са високи, то в съседна Турция например литърът А 95 върви по 1.66 лева, а дизелът се търгува за 1.51 лева. Евтино е и в Македония, където бензинът струва 2.01 лева за литър, а нафтата - 1.56 лева. Значително по-скъпо е в Сърбия, а в Румъния цените са почти същите като у нас - 2.42 лв. за литър А 95 и 2.27 лв. за дизел. Най-скъпи при съседите са горивата в Гърция. Там най-масовият бензин струва 3.50 лева за литър, дизелът върви по 3.07 лева.    Традиционно цените в България растат в началото на летния сезон, като после следва лек спад. През тази година тенденцията е обърната. Според експерти поскъпването на горивата ще продължи, и дори предстои пореден скок до Нова година.   ", "date": "2018.10.25", "title": "Цените на горивата пак тръгнаха нагоре"}
{"url": "https://www.actualno.com/chronicles/roden-e-jorj-bize-news_701998.html", "text": "  Жорж Бизе е френски композитор от Романтизма. Известен е най-вече със своята опера „Кармен“ (1873 – 1874).     Бизе завършва Парижката консерватория, след което специализира в Италия. През своята композиторска кариера той работи основно в областта на операта и симфоничния стил музика. Жорж Бизе е един от композиторите, чието творчество е силно повлияно от края на Френско-пруската война. Това влияние не само в музиката, но и в литературата и изобразителното изкуство е наречено „подем във Франция“. Характерно за композиторите, повлияни от това течение, е по-голяма демократичност в произведенията и народностна интонация.   Най-известното му произведение е операта „Кармен“, която представлява музикално произведение със сюжет, изключително близък до обикновените хора. В музиката са включени елементи, характерни за испанските народни песни. Други известни негови опери са: Ловци на бисери    Пертската красавица     Джамиле Жорж Бизе е автор на кантати, песни за пеене, песни за пиано, пиеси за клавирни инструменти. Писал е също и църковна музика, симфонична музика и др. Творчеството му дава началото на нов етап във френската класическа музика през 19 век.    Умира на 3 юни 1875 г. Погребан е в гробището Пер Лашез в Париж.   ", "date": "2018.10.25", "title": "Роден е Жорж Бизе"}
{"url": "https://www.actualno.com/interest/test-otkriva-307-patogeni-v-edna-kapka-kryv-news_702034.html", "text": "  Американски генетици създадоха „универсален“ тест за инфекции, откриващ в капка кръв или слюнка следите на всички 307 известни бактериални патогени и всички техни особено опасно разновидности. Описанието и първите резултати от тестовете бяха представени в списание mBio.     \"Когато нашата разработка бъде одобрена, тя ще позволи на лекарите много бързо и много точно да намират следи от всички известни патогенни микроби, включително и „виновниците“ за заразяване на кръвта, една от трите водещи причини за смъртните случаи в САЩ. Нашата технология е 1000 пъти по-чувствителна от традиционните методи“, заяви Орхид Аликок от Колумбийския университет в Ню Йорк.   През последните години пред лекарите все по-остро стои проблемът с появата на така наречените „супер бактерии“. Тези микроби не се подават на лечение с антибиотици. Сред тях има както редки причинители на инфекции, така и много разпространени и опасни патогени, като златистия стафилокок или пневмокок.\r\nПроблемът се задълбочава от факта, че микробите често са изработили имунитет към антибиотиците не самостоятелно, а „колективно“. По тази причина лекарите се нуждаят от създаването на система, която много бързо трябва да определи типа на инфекцията и да избере правилния антибиотик, към който тя все още не е изработила имунитет. Новият тест ще помогне именно за това.  ", "date": "2018.10.25", "title": "Тест открива 307 патогени в една капка кръв"}
{"url": "https://www.actualno.com/europe/30-mln-evro-za-evropejski-universiteti-otpuska-ek-news_702014.html", "text": "   . Инициативата е част от стремежа към създаване на Европейско пространство за образование до 2025 г.     Комисията публикува своята покана за представяне на предложения по програмата „Еразъм+“ за 2019 г. Ще се стартира и пилотна програма, която ще подпомогне шест обединения на европейски университети, всяко от които съставено от поне 3 висши учебни заведения от 3 държави, за да се насърчи укрепването на европейската идентичност, отбелязва \"Монитор\".   До 28 февруари 2019 г. кандидатите трябва да подадат своите заявления за безвъзмездни средства до Изпълнителната агенция за образование, аудиовизия и култура за обединения, чиято дейност ще започне между 1 септември и 1 декември същата година.\r\nВтора пилотна покана трябва да последва през следващата година, като се предвижда инициативата да се разгърне изцяло в рамките на следващия дългосрочен бюджет на ЕС, считано от 2021 г. .  От прогнозния бюджет за 2019-та година, който възлиза на 3 млрд. евро, ще бъдат заделени 300 милиона евро. Това е с 10% повече от предходната година. Всички публични или частни органи, които извършват дейност в областта на образованието, обучението, младежта и спорта, могат да кандидатстват за финансиране в рамките на поканата за представяне на предложения по програма „Еразъм +“ за 2019 г. Освен това за финансиране могат да кандидатстват групи от млади хора, които работят с младежи, но не са част от младежка организация.   ", "date": "2018.10.25", "title": "30 млн. евро за \"европейски университети\" отпуска ЕК"}
{"url": "https://www.actualno.com/society/bchk-otbeljazva-140-godini-ot-syzdavaneto-si-s-razlichni-projavi-news_701845.html", "text": "  Във връзка с отбелязването на 140-та годишнина от създаването на Български червен кръст (БЧК) на 25 октомври 2018 г.(четвъртък) ще се проведат различни празнични прояви.      в зала „София“ на БЧК ръководителите на организацията, доброволци и служители от цялата страна ще посрещнат президента на Международната федерация на Червения кръст/Червения полумесец Франческо Рока и представители на Международния комитет на Червения кръст. Тази визита приемаме като признание и уважение към мисията ни и дългогодишната ни служба в името на хуманността.    Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. Заедно с президента на Федерацията те ще „измерят“ колко доброволчески опит има в залата и ще проведат отворена дискусия за предизвикателствата пред доброволчеството днес. е началото на тържественото честване на 140-годишнината в Народния театър „Иван Вазов“ с участието на президента на Р България Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК.  ", "date": "2018.10.25", "title": "БЧК отбелязва 140 години от създаването си с различни прояви"}
{"url": "https://www.actualno.com/asia/kitaj-njama-da-uchastvame-v-oryjejna-nadprevara-news_702032.html", "text": "  Китай не се стреми към световна хегемония и няма да участва в оръжейна надпревара, независимо от своето ниво на икономическо развитие. Това заяви министърът на отбраната и член на Държавния съвет на КНР Вей Фънхъ.     „Развитието на Китай никога няма да създава заплаха за нито една държава по света. Независимо от нивото на своето развитие, ние никога няма да се стремим към хегемония, а също така няма да участваме във военна експанзия и оръжейна надпревара“, каза китайският министър.\r\nПекин е твърдо против демонстрацията на сила в Южнокитайско море, предаде БГНЕС.\r\n„В момента ситуацията в Южнокитайско море остава стабилна и се запазва тенденцията за подобряване. Това доказва, че държавите от региона могат да разрешат собствените си проблеми“, подчерта Вей Фънхъ.  В същото време той предупреди, че Китай ще отстоява своята териториална цялост и е готов да плати за това всяка цена.\r\n„Ако някой, някога се опита да отдели Тайван от Китай, китайските въоръжени сили ще предприемат решителни действия. И ние ще платим всяка необходима цена“, каза той при откриването на Сяншанския форум по сигурността в Пекин.   Вей Фънхъ подчерта, че сътрудничеството между въоръжените сили на Китай и Русия е добър пример за целия свят и не е насочено срещу трети страни.    „Добър пример за сътрудничество са отношенията между въоръжените сили на КНР и Русия. Те отразяват отказ от създаване на съюзи, а също така следват принципите за неконфронтация и не са насочени срещу трети държави“, каза министърът на отбраната.\r\nТой отправи сериозни критики към американския вицепрезидент Майкъл Пенс заради неговото изказване, че Китай се меси във вътрешните работи на САЩ. Според него подобни изявления сериозно са навредили на двустранните отношения.\r\n„Неотдавна високопоставен ръководител на САЩ произнесе реч, обвинявайки Китай в намеса във вътрешните работи на САЩ и неоснователно разкритикува китайската външна политика. Това сериозно навреди на двустранните отношения и сътрудничество. Китайската страна е възмутена и решително се обявява против подобни изказвания“, заяви Вей Фънхъ.   „Призоваваме американската страна да избягва подобни практики, да престане да нанася щети на китайските интереси и двустранните отношения“, добави той. Вей Фънхъ е убеден, че „светът вижда добре, къде е справедливостта“.\r\n„Фактите показват, че вече се е изчерпал моделът на сигурност, основаващ се на противопоставянето. Светът не трябва да се връща към епохата на Студената война. Страните трябва да уважават взаимния си суверенитет, сигурност и интереси. Те трябва да създадат равноправен, доверителен и взаимно изгоден модел на партньорски отношения“, обобщи китайският министър на отбраната.   На 4 октомври американският вицепрезидент Майк Пенс обвини Пекин, че „манипулира американската демокрация“.\r\nVIII Сяншански форум по сигурността се провежда от 24 до 26 октомври в Пекин. Негови организатори са министерството на отбраната, а също така Асоциацията за военни науки и Института за международни стратегически изследвания на Китай. Във форума участват представители от 79 страни.", "date": "2018.10.25", "title": "Китай: Няма да участваме в оръжейна надпревара"}
{"url": "https://www.actualno.com/balkani/izgonen-zam-predsedatel-na-vmro-dpmne-ne-izkluchi-vyzmojnostta-da-oglavi-partijata-news_702031.html", "text": "  Готов съм да се включа в екип, включително и да го ръководя, ако той е съставен от авторитетни лица с ясна визия за развитието на ВМРО-ДПМНЕ. Това казва доскорошният зам.-председател на ВМРО-ДПМНЕ Митко Янчев.     Само преди три дни Централният комитет на партията свали Янчев от този пост. \"Все още чакам да получа официален документ, за да разбера, дали съм само сменен от зам.-председателското място, или ще получа и известие за изключването ми от партията\", казва още Янчев пред в. \"Независим\". \"Ако все още съм член на партията ще продължа да се боря за евроатлантическата ориентация на формацията\", подчертава Янчев.   \"Твърденията за моя близост и различни бизнеси с премиера Зоран Заев са тотална измислица. Аз ще бъда много щастлив, ако и във ВМРО-ДПМНЕ, и в Социалдемократическия съюз /партията на Заев – бел.ред./ има хора, които мислят за доброто на Македония\", казва още Митко Янчев, който е и кмет на град Кавадарци. Той бе и единственият кандидат на ВМРО-ДПМНЕ, който спечели изборите в цяла Македония на местните избори преди година. Останалите трима кандидати от тази партия са кметове на три села.\r\nЯнчев признава, че има проблеми с поведението на лидера на ВМРО-ДПМНЕ Християн Мицкоски. \"ВМРО-ДПМНЕ не трябва да се превръща в султанска партия. Трябва да има различни мнения и те трябва да се уважават. Ние се намираме в това положение поради мнението на един човек и поради диктатурата\", подчертава той.  \"Няма да отговоря директно на въпроса дали имам амбициите да стана лидер на ВМРО-ДПМНЕ. Няма да бъде честно. Но, ако вътре в партията има екип готов за работа, съставен от авторитетни лица с ясна визия за посоката, в която трябва да се движи ВМРО-ДПМНЕ, имам готовност да се включа в него, включително и да го ръководя\", казва още той.   На заседанието на ЦК на партията на 20 октомври бе изгонен и членът на Изпълнителния комитет Константин Богданов. ЦК поиска дисциплинарна процедура за изключване на Сашо Миялков /братовчед на Никола Груевски и бивш директор на контраразузнаването - бел.ред./ и Никола Тодоров /бивш министър на здравеопазването - бел.ред./. От депутатите пък, които гласуваха за конституционните промени, ЦК поиска те да върнат мандатите с мотива, че работят против волята на гражданите.\r\nОт партията бяха изключени седемте депутати, които подкрепиха конституционните промени. По предложение на Мицкоски бяха изключени Кръстьо Мукоски, Сашо Василевски, Любен Арнаудов, Елизабета Канческа-Милевска, Зечир Рамчилович, Нола Исмайлоска-Старова и Емилия Александрова. Практиката на премахване на другомислещите започна преди десетина дни, когато от изпълнителния комитет бе уволнен заместник генералният секретар на партията Петър Богойевски.    ", "date": "2018.10.25", "title": "Изгонен зам.-председател на ВМРО-ДПМНЕ не изключи възможността да оглави партията"}
{"url": "https://www.actualno.com/cite/gerb-otdavna-se-ogyna-i-zapochna-da-se-systezava-s-ninova-koj-da-se-orbanee-poveche-news_702042.html", "text": "   Това каза в интервю за bTV Радан Кънев.     ", "date": "2018.10.25", "title": "ГЕРБ отдавна се огъна и започна да се състезава с Нинова кой да се орбанее повече."}
{"url": "https://www.actualno.com/politics/dps-s-predlojenie-simeonov-da-byde-eliminiran-ot-roljata-mu-v-syveta-na-horata-s-uvrejdanija-news_702072.html", "text": "  Вместо вицепремиерът по демографската политика т.е. Валери Симеонов да оглави Националния съвет за хората с увреждания, това да стори социалният министър - такова предложение за промяна в Закона за хората с увреждания ще направи ДПС между първо и второ четене. Това каза председателят на социалната комисия в парламента Хасан Адемов.     Няма нищо ново в профила на Симеонов, напомни Адемов, че ДПС още от самото създаване на правителството е против участието на националистите в него.   Дали ДПС ще предприеме политически действия и какви след отказа на Симеонов да даде оставка, за каквито каза лидерът Мустафа Карадайъ от парламентарната трибуна вчера (24 октомври), ще стане ясно след заседанието на Централния съвет на Движението утре, уточнява \"24 часа\".", "date": "2018.10.25", "title": "ДПС с предложение Симеонов да бъде елиминиран от ролята му в Съвета на хората с увреждания"}
{"url": "https://www.actualno.com/crime/blizo-mesec-mvr-ne-e-vzelo-zapisi-za-poboj-ot-rasova-omraza-ot-sobstvenite-si-kameri-news_702038.html", "text": "  Цял месец (29 септември до 25 октомври) не стига на МВР да се сдобие със записите от охранителните камери на сградата на самото Министерство на вътрешните работи, на ул. \"6 септември\" и \"Ген Паренсов\", за да бъдат разпознати футболни хулигани от агитката на \"Левски\", пребили чернокож чужденец. Това потвърдиха от Българския хелзинкски комитет (БХК), а от МВР заявиха пред Нова телевизия, че процедурата е по-специфична.     БХК твърди, че последващ разпит относно расова омраза в случая не е направен. По показанията на свидетелите, нападателите са издавали маймунски звуци, докато ритали Леон Кофи. Кофи е пострадал много сериозно, има счупена скула. Интересен факт е, че две болници са отказали да го приемат, чак в „Пирогов” му оказали помощ.  Предвид това, че жертвата е чернокож мъж, предвид, че извършителите вероятно са били футболни хулигани и предвид поведението им по време на побоя, с което ясно са заявили расисткия си мотив, ние считаме, че е налице престъпление от омраза по расистки подбуди\", заяви адв. Адела Качаунова, директор на \"Правна програма\" на БХК. \"Надяваме се по настоящия случай да видим бърза и извънредно ефективна работа, както наблюдавахме такава по други случаи през последните седмици“.\r\n\"Заслужава да се отбележи, че органите на досъдебното производство в България редовно дават на подобни деяния друга, погрешна правна квалификация, прикривайки расисткия им характер. Нашата организация е представлявала много жертви по такива случаи, при които се постъпва по идентичен начин\", коментира още тя.", "date": "2018.10.25", "title": "Близо месец МВР не е взело записи за побой от расова омраза от собствените си камери"}
{"url": "https://www.actualno.com/ruse/sled-35-g-v-ruse-otnovo-se-organizira-obshtestveno-dopitvane-za-nova-transportna-shema-news_702120.html", "text": "  Мащабно проучване на мнението на хората ще е Последната транспортна схема е била разработена .     Първият етап от актуализацията, който вече се изпълнява, е свързан с редица проучвания. На територията на община Русе ще бъдат анкетирани , които ще информират за своите навици, предпочитания, желания и начин на придвижване сега. След обработка на данните от анкетите ще стартира второто проучване, наречено , което ще покаже интензивността на трафика на градския транспорт. Така ще се установят критичните моменти в часовете пик, натоварването на линиите от градския транспорт през празничните и почивните дни и други важни аспекти от градската мобилност.\r\nВторият етап включва актуализиране на транспортната схема въз основа на демографските данни и резултатите от предходните проучвания. Той предвижда и обществено обсъждане с граждани, браншови и неправителствени организации и работодатели.\r\nНовата транспортна схема и реорганизираните разписания на превозните средства ще са третия, финален етап. За целта се използва използван специален софтуер, за да се избегне субективизма и риска от човешка грешка.  Водещ принцип, на който ще се базира новата транспортна схема, е разделянето на автобусния от тролейбусния транспорт. Така ще се избегне дублирането на линиите и  нелоялната конкуренция между превозвачите.\r\nФинансирането на новата транспортна схема се осигурява от два източника. Част от средствата – . са предвидени по проект „CIVITAS ECCENTRIC. Иновативни решения за устойчива мобилност на хора в периферните градски квартали и товарна логистика без вредни емисии в градските центрове“. От общинския бюджет са осигурени допълнителни Окончателният документ ще е готов през лятото на следващата година, когато се одобри от Общински съвет - Русе.    ", "date": "2018.10.25", "title": "След 35 г. в Русе отново се организира обществено допитване за нова транспортна схема"}
{"url": "https://www.actualno.com/plovdiv/zelena-svetlina-za-4-mashtabni-proekta-v-plovdiv-news_702159.html", "text": "  Общинският съвет гласува средства за за Пловдив, които ще се изпълняват в следващите няколко години. С 31 гласа \"за\", 10 \"против\" и 4 \"въздържал се\" бе дадена зелена светлина за реализирането на . По прогнозни разчети стойността на тези проекти около .     Предложението предизвика бурни дискусии в общинския съвет. От опозицията обвиниха кмета Иван Тотев, че чак на . Евелин Парасков от \"Съюз за Пловдив\" нарече проектите „архаични“, а Слави Георгиев от Патриотичния фронт изказа недоумение защо точно година преди изборите се започва работа по тях. Той припомни, че в края на предишния мандат от ВМРО внесоха предложение да се искат от правителството, за да се отвори стадион „Пловдив“. Тогава от ГЕРБ излязоха с контра предложение да се искат , тъй като толкова би струвала една качествена реконструкция. В крайна смета проблемът със стадиона остана нерешен. От БСП пък заподозряха, че управляващите залагат „бомба“ за милиони в бюджета на града, с която ще трябва да се справя следващият кмет.\r\n\"Слави Георгиев е вечният опозиционер, тези негови въпроси не ме учудват. Не знам защо Евелин Парасков говори за архаични проекти и не знае нищо за „Модър – Царевец“ и отчуждителните процедури. Не знам за какво са го изпратили тук неговите избиратели. „Модър – Царевец“ е огромен проект и и тук поне 20 пъти сме говорили за това. На практика сме готови с тях, изпратили сме и последните 4 заповеди и сме си свършили работата. Мисля, че в следващите 9 месеца техническият проект ще е готов“, заяви кметът Тотев. „Питате ме защо този проект не се е случил 2011-та или 2012-та година. За съжаление по никой от тези големи проекти преди 2012-та година не се е работило“, заяви от трибуната кметът на Пловдив.\r\nОтносно стадион Пловдив, кметът уточни, че едни евентуални 20 милиона биха били крайно недостатъчни. Той припомни, че планът за възстановяване на съоръжението се състои от , като само първият ще струва .  За плувен комплекс „Младост“ пък ще се търси финансиране от Фонда на фондовете, който преди се наричаше \"Джесика\". Дотук са платени за проектиране, той е приет и вече има строително разрешение и стойност по проекта.  \r\n„За Дондуковата градина имаме готов проект, ще търсим и държавно финансиране. Все пак община Пловдив може да си позволи финансирането на такива проекти, след като през 2011 г. имахме приходи от , а през 2018 те вече са 150 милиона лева“, добави Тотев.\r\n„Това са допълнителни средства, които позволяват община Пловдив да планира проекти, които са извън хоризонта на един мандат. Спокойно можем да кажем, че в момента работим по една програма, която е дългосрочна. Важно е да започнем тези проекти, дори и да няма в тази зала нито един от сегашните съветници, когато те се реализират. По всеки един от тях е имало да се свърши подготвителна работа, работило се е и е дошло време да излезем пред общинския съвет и пловдивската общественост и да кажем „Да, ние имаме вече готовност по тези проекти“, заяви кметът Тотев.    ", "date": "2018.10.25", "title": "Зелена светлина за 4 мащабни проекта в Пловдив"}
{"url": "https://www.actualno.com/balkani/v-makedonija-zapochvat-konsultaciite-za-konstitucionnite-promeni-news_702073.html", "text": "  В Македония започват консултациите относно изготвянето на предложения за конституционни промени. Министър-председателят Зоран Заев изрази готовност още в четвъртък да седне на масата за преговори с депутатите, за да бъде съгласуван процес за за хармонизиране на съдържанието. Очакванията са целият процес да завърши до края на месеца, пояснява скопският телевизионен канал „Телма“, цитиран от агенция \"Фокус\".     При подготовката на измененията е възможно да се включат исканията на групата на опозиционните депутати, които дадоха подкрепата си в гласуването за стартирането на процеса. „Демократичен съюз за интеграция“ (ДСИ) и движението БЕСА на Африм Гаши заявиха, че няма да представят допълнителни предложения за изменения на Основния закон. За разлика от тях обаче „Алианс на албанците“ на Зиядин Села и БЕСА на Билал Касами ще настояват за промяна на преамбюла на Конституцията, която да признава албанския език като втори официален в парламента.   След представяне на предложенията ще бъде стартирана втората фаза на процеса. Процедурният правилник предвижда срок от минимум 30 дни представянето на предложенията до пленарната сесия за приемането им. За гласуването на измененията във втората фаза се изисква абсолютно мнозинство, т.е. 61 гласа, след което ще започне крайната фаза, в която ще бъде взето окончателно решение за изменение на Конституцията.", "date": "2018.10.25", "title": "В Македония започват консултациите за конституционните промени"}
{"url": "https://www.actualno.com/plovdiv/plovdiv-nagradi-svoite-shampioni-news_702128.html", "text": "  Пловдивските състезатели, които се отличиха на младежката олимпиада в Буенос Айрес, получиха награди от община Пловдив. Това стана в началото на днешната сесия на Общинския съвет.      Лично кметът Иван Тотев награди олимпийската ни шампионка в тройния скок Александра Начева. Освен нея, грамоти и подаръци от общината получи и Кирил Киров, който стана шампион по стрелба с пистолет. Грамоти получиха и треньорите на състезателите. За доброто представяне награди получиха още плувкинята Диана Петкова и младата надежда в стрелбата Пламен Емилов.  Представянето на България в престижния форум бе изключително успешно и нашите състезатели спечелиха . \"Всички тези успехи костват много лишения и усилия. Благодарим на нашите учители, че ни влизат в положение и успяваме да съчетаем училището с тренировките и състезанията. Една седмица ще почивам и започвам да се готвя за състезанията на закрито. Мисля и за олимпиадата в Токио\", каза след награждаването златнoто ни момиче Алекс Начева.    ", "date": "2018.10.25", "title": "Пловдив награди своите шампиони"}
{"url": "https://www.actualno.com/business/obb-otkri-obb-galerija-na-adresa-na-starata-centrala-na-bankata-news_702134.html", "text": "        „Знаех, че ОББ е наследник на впечатляващи традиции не само в банковия сектор, но и на традиция в отношение към изкуството. ОББ е събирала и се е грижила за тези картини с десетилетия и откриването на това пространство идва като естествено продължение на ангажимента на ОББ да играе активна роля в обществото, що се касае до опазване и промотиране на българското творчество и изкуство.“, сподели в приветствието си към гостите г-н Тейс, главен изпълнителен директор на КВС Груп. Най-старата картина е от началото на 20 век – Военен обоз от 1917 г. на Васил Маринов. Друга картина, която предизвиква интерес е тази на Христо Каварналиев. Картината всъщност има две лица („Море“ и „Морски пейзаж“) и за изложението и е изготвена специална рамка с поставка, която позволява тя да бъде видяна от две страни. В изложбата от Златния фонд на ОББ присъстват още имената на Анастасия Панайотова, Антоний Софев, Златю Бояджиев, Марко Монев, Константин Трингов, Радомир Мандов. Сред изложените творби посетителите ще намерят още колекция от антикварните предмети като стенни часовници, пишещи машини. Всички художествени произведения и антикварни предмети са заемали ценно място в клоновете на финансовата институция в страната през годините. В това се крие мотивацията за публичното показване на предметите днес – като продължение на подкрепата на ОББ за българската култура и изкуство.   , коментира Петър Андронов, главен изпълнителен директор на ОББ.\r\n„Откриваме това пространство именно тук, в старата централа на банката, с амбицията сградата да не остане обезлюдена, а напротив – с желание да превърнем това пространство в поле за изява на артисти, които имат нужда от подобна зала. Мотивирани сме да превърнем ОББ Галерия в място за обмяна на идеи, вдъхновение, позитивизъм, срещи с изкуства от различен вид.“, допълни г-н Андронов.\r\nСъс създаването на едно творческото пространство, новост за София, нейните граждани, гости и посетители, ОББ затвърждава своето място на ценител и пазител на българското културно и художествено изкуство, което желае да превърне в наследството за своите наследници и занапред.     ", "date": "2018.10.25", "title": "ОББ откри ОББ галерия на адреса на старата централа на банката"}
{"url": "https://www.actualno.com/starazagora/stara-zagora-shte-byde-objaven-za-grad-na-bylgarskata-bojna-slava-news_702144.html", "text": "  Стара Загора да бъде обявен за „Град на Българската бойна слава“, реши днес Общинският съвет на Стара Загора.     Предложението беше внесено от съветника от ВМРО Антон Андонов. То беше подкрепено с 44 гласа “за”, един съветник имаше отрицателен вот, а 4-ма се въздържаха. Следва процедура за изготвяне на необходимите документи, които ще бъдат изпратени до президента, народното събрание и министерския съвет за издаване на указ, който да обяви решението.   ", "date": "2018.10.25", "title": "Стара Загора ще бъде обявен за “Град на българската бойна слава”"}
{"url": "https://www.actualno.com/cinema/istorijata-na-evropa-na-viasat-history-i-epic-drama-vzimat-tvorcheski-nagradi-news_702162.html", "text": "  Международната медийна компания Viasat World, получи три престижни отличия на 20-тото издание на интернационалните , които отличават изключителни постижения в областта дизайна, промоционалните, дигитални и кросмедийни кампании. На церемония във вторник, 23 октомври, в Мюнхен, Германия, на Viasat World бе присъдена първа награда за за документалната       бе отличен с втора награда в категорията , а още едно второ място бе присъдено за промотата на новия ТВ канал на Viasat World, , в категория В сътрудничество с продуцентския партньор Found Studio, творческият екип на Viasat World предприема провокативен и кинематографски подход към премиерата на – епична поредица за хилядолетията човешка история в Европа – отново по канала от 5 ноември, понеделник, от 20:05. Тръгвайки от презумпцията, че Европа не е просто континент, а съвкупност от идеи, екипът разработва концепция, основаваща се на двойки контрастиращи тези, олицетворени от исторически фигури, като ги обединява по неочакван начин чрез древното японско изкуство за възстановяване на керамика, kintsugi. Определена от журито на Eyes & Ears Awards като „впечатляваща, провокираща мисълта и модерна“, концепцията, на която Found Studio вдъхва живот чрез анимация, е озвучена от Echoic.    – отличени в категория „Най-добра 2D/3D анимация“- също са замислени от творческия екип на Viasat World и продуцирани от дизайнерско студио Weareseventeen. Екипът иска зрителите на новия ТВ канал да видят как драмата се превръща в епос и видеата трябва да надхвърлят чисто визуалната си роля и да покажат сърцето на бранда, за който разказваческото изкуство е ключово.\r\nДетайлната 3D анимация отвежда аудиторията на интригуващо пътуване сред богата текстура, преплетена с кратки кадри от многозначителни сцени, които дават възможност зрителите сами да изграждат връзки и да си представят истории. Изпълнението е преливащо, неприковано към определен времеви период, свикващо палитра от драматични настроения с цялата си композиция, музика и тонрежисура – от мракобесието на войната през напрегнатото очакване на крими историите до копнежа на романсите. , оглавяващ творческата дивизия на Viasat World, ръководител на успешния in-house екип зад наградените кампании, коментира:     “Развълнувани сме да отнесем вкъщи три отличия Eyes & Ears, което е още по-голям успех от миналогодишните две награди. Това е свидетелство за изключителния криейтив, който създаваме в една много конкурентна среда.  Горди сме, че последователно ни признават за един от най-добрите екипи в бранша, с отличителни творчесеки кампании, които непрекъснато вдигат летвата. Високите отличия в тези три категории показва нашата отдаденост да правим марките и съдържанието ни близко за зрителите ни. Очаровани сме, че сме в една категория с някои от най-добрите творци в света.”   Viasat World е международна медийна компания с всеобхватно портфолио от канали и SVOD платформи с документално, драматично, филмово и спортно съдържание. Предлагайки 27 ТВ канала и услуги по заявка, компанията има над 164 млн. зрители в над 50 държави и територии. Това съдържание на световно ниво е достъпно на 17 различни езика, експертно подбрано в 19 телевизионни марки.   Родени от ограмна библиотека от висококачествено съвременно съдърание, нашите основни документални канали Viasat History, Viasat Nature, Viasat Explore и Viasat Life, вдъхват живот на историята, разказват историите на самата природа и доставят развлечение, почерпано от самия живот, чрез вдъхновяващи разкази. Същевременно Epic Drama събира най-големите драматични поредици от цял свят. В добавка предлагаме 9 филмови канала TV1000, включително TV1000 Russian Kino и ViP Premiere, което ни прави водещият доставчик на филмово съдържание в Русия.  – най-новият канал от семейството на Viasat History и TV1000 - е достъпен във VIVACOM TV на позиция 55 за DTH в пакет TV 2L и на позиция 76 за IPTV в пакет TV 2L+, в мрежата на А1 България на позиции за DTH – 60, за DTV (кабелна) – 214, за IPTV (Premium) - 201. ТВ каналът е наличен и в ТЕЛЕКАБЕЛ - на HD позиция 228, SD канал 185, Силистра ТВ – 173 канал, TV SAT COM - 23/24, в NetWorx – на позиция 230, както и чрез NET1 на 129 канал.\r\nСред премиерите в стартовата схема на Epic Drama бе създаденият от изцяло дамски творчески екип „Блудници“, в чийто втори сезон участва и Лив Тайлър, както и разкошният „Версай“; в средата на март 2018 г. дебютира испанският трилър хит „Чумата“, на Цветница - „Миниатюристът“ по бестселъра на Джеси Бъртън, издаден и у нас, а през лятото - всички сезони на култовия „Династията на Тюдорите“. На 16 септември бе премиерата на фентъзи поредицата „Беоулф: Завръщане у дома“, а на 18 октомври - на култовия „Вавилон в Берлин“. 26 ноември е премиерната дата на ТВ събитието на годината – „Подводницата“.\r\nМожете да гледате първите епизоди на няколко от сериалите по Epic Drama онлайн свободно на: ", "date": "2018.10.25", "title": "„Историята на Европа“ на Viasat History и Epic Drama взимат творчески награди"}
{"url": "https://www.actualno.com/starazagora/stara-zagora-shte-smenja-tvyrdoto-gorivo-s-ekopeleti-i-gaz-news_702156.html", "text": "  По време на днешното заседание на общинския съвет в Стара Загора беше одобрено включването на града към Интегрирания проект . Проектът се финансира по Програма LIFE на Европейския съюз. В рамките на печките на твърдо гориво трябва да се заменят с котли на пелети и газ. с минимални доходи ще могат да се възползват безплатно от смяна на отоплителните уреди.     Според зам.-кмета Йордан Николов, ако общината бъде одобрена от програмата LIFE, ще се извърши обследване на районите на града, в които се използва най-много отопление на твърдо гориво, за да решат експертите къде да се насочена помощта.", "date": "2018.10.25", "title": "Стара Загора ще сменя твърдото гориво с екопелети и газ"}
{"url": "https://www.actualno.com/society/na-politicheskija-ring-tejyk-nokdaun-za-borisov-3-news_702176.html", "text": "   След изцепката на Валери Симеонов правителството на Борисов изпадна в ситуацията на кабинета “Орешарски” след избора на Пеевски за шеф на ДАНС - когато политическото оцеляване става единствен приоритет, пише в коментар за .      Въпросът как Валери Симеонов - след всичките му скандални изявления и действия във властта - може да бъде все още вицепремиер на европейска държава е реторичен. От нормативна гледна точка спор няма, че след изявления като неговите той трябва да напусне правителството. Защо това не се случва, може и трябва да бъде обяснявано от науки и занимания като психология, астрология и краеведство. Но от гледната точка на политическия морал, казусът е ясен.\r\nСлед поредните непремерени приказки на вицепремиера, правителството “Борисов 3” изпадна в ситуацията на кабинета “Орешарски” след избора на Пеевски за шеф на ДАНС. Това е ситуация, в която политическото оцеляване става единствен приоритет, а легитимността на управлението е фатално уронена. Предсрочните избори започват да изглеждат въпрос на време, а управляващите се движат по политическия ринг като след тежък нокдаун. Абсурдното назначаване на Валери Симеонов за глава на Националния съвет за интеграция на хората с увреждания е ясно доказателство, че те са много замаяни от удара.\r\nВъпросът защо Валери Симеонов не си отива има и един смущаващ политически отговор, който не може да се подмине лесно обаче: Доналд Тръмп е президент на САЩ. В този смисъл проблемът с Валери Симеонов, Сидеров и всички други политически талибани, които от периферните подмолия на партийния спектър заеха ключови управленски позиции, е системен. Трябва да бъде обяснено как средният избирател започна не само да толерира радикали и реторически екстремисти, но и да гласува за тях.      Едно ново изследване на електората в САЩ (“Скритите племена на Америка”) хвърля светлина върху проблема с поляризацията и радикализацията на американското общество. Според него днес американците са силно разделени по ключови политически въпроси – от имиграцията и тероризма до правата на малцинствата. Всъщност обаче най-радикалните групи от ляво и дясно са по-малко от 15% от обществото. Изледователите откриват седем различни “племена” в него, от които само две са крайни – “активистите прогресивисти” и “отдадените консерватори” – докато останалите пет са с доста по-центристки и умерени ценности и разбирания. Въпросът е как става така, че радикалите започват да доминират политическия процес, когато голямото мнозинство от избиратели всъщност не споделя техните възгледи?\r\nПодобни процеси протичат и в България, и в Източна Европа. У нас например ГЕРБ е подложен на сериозен натиск да се идеологизира в посока на “отдадените консерватори” – съешаването му с “патриотите” и създаването на “консервативни” идеологически центрове е ясен белег за изместване на Борисовата формация от центъра към политическата периферия. Този процес е завършил в Унгария, където Виктор Орбан успя да наложи вдясно политическия си радикализъм. Едно от малкото неща, които засега спират подобно развитие в България, е склонността на Борисов да “балансира”. Заобиколен от “патриоти” и “консервативни” идеолози обаче той изглежда все по-нелеп и неуспешен балансьор.    Една особеност на българската ситуация, която прави “балансирането” все по-невъзможно, е, че, за разлика от САЩ, у нас няма радикално ляво крило – “активисти прогресивисти”. БСП, парадоксално, направи консервативен завой дори преди ГЕРБ. Всички останали парламентарно представени партии са също по-скоро в консервативния спектър (ДПС по етно-културни причини). Затова за леви радикали са нарочени основно интелектуалци и НПО-та и те са превърнати от “консервативните” идеолози в архивраг. Политиката в Полша и последните местни избори там показват, че левицата в Източна Европа също има потенциал да развие свое прогресивно, активистко крило. У нас това ще се случи очевидно по-бавно.    Така или иначе процесът на радикализация и поляризация е видим и той обяснява как и защо острото, наситено с омраза и стигматизиращо говорене започва да се счита за “нормално”. Създава се нова “политическа коректност”, според която опонентът е винаги морално дефектен – той е или предател, или е купен, или е нравствено увреден. А най-добре и трите заедно. Казусът “Валери Симеонов” е всъщност казус за границите на тази нова политическа коректност. Изглежда, нейният принцип е, че може да се обижда на “толераст” и “джендър”, но не може да се обижда на физически недъг. Или пък може пиар на министерство да заплашва, че ще “хване сопата”, може да се лепят етикети като “соросоиди”, но не може да се поставят под въпрос мотивите на майки на деца с увреждания. Валери Симеонов очевидно не е схванал всички нюанси на новата политическа коректност и кара с обидите наред, което му навлече и народния гняв.\r\nПроблемът не е обаче в нюансите, а в новата политическа коректност като цяло. Обиждането и очернянето на опонента е неприемливо и няма значение дали това обиждане става заради политическите му възгледи, сексуалната му ориентация или физическото и психическото му здраве. “Новата политическа коректност” в този смисъл е оксиморон – тя е радикална политизация на речника на публичните фигури, оръжие за разправа с неудобните. Валери Симеонов трябва да си ходи. Но добре е да си ходи заедно с тази “нова политическа коректност”.       Въпреки скандалността на репликите на вицепремиера, обществото като че ли не показа готовност за протестна мобилизация. Затова и управляващите се ослушват и изчакват, с надежда да им се размине. Фактът, че обществото е развило търпимост към нетърпимото, е свидетелство или за патология, или за някаква рационална калкулация от страна на умерените, според която от радикалните политици има някаква “полза”.\r\nКаква би могла да е тази полза? Либералните демокрации са достигнали доста сложен и прецизен баланс на интересите на основните групи граждани. Всяко разместване, всяка смяна на политиката в такава ситуация става изключително трудно: винаги ще се намерят мнозинства, които да блокират промяна. Особено ако тази промяна изисква солидарност на мнозинството към някакво малцинство и преразпределение на ресурси в негова полза. Радикалните популисти, от тази гледна точка, са полезни на егоистично мислещи мнозинства, които не са склонни да преразпределят свои ресурси към малцинства. Радикалите са плашило срещу тези малцинства, за да си налягат те парцалите.\r\nПо-скоро несъзнателно Валери Симеонов влезе в ролята си на такова плашило спрямо едно малцинство, искащо – напълно оправдано – по-голям обществен ресурс: майките на децата с увреждания. Вицепремиерът често е изпълнявал тази роля срещу ромите или жертвите на домашно насилие – и на двете групи успешно им се отбиват всякакви щения - било то за позитивна дискриминация или за центрове и образователни програми срещу сексуалното насилие. Спрямо майките на децата с увреждания ролята на плашило срещу малцинствата на самопровъзгласените “патриоти” и подобните им радикали стана очевидна. И мнозина се отвратиха от нея.\r\nДобре би било отвращението да не се ограничи до конкретния инцидент, но да обхване и системната роля на феномена обаче.", "date": "2018.10.25", "title": "На политическия ринг - тежък нокдаун за \"Борисов 3\""}
{"url": "https://www.actualno.com/politics/startira-srokyt-za-nominacii-za-novi-chlenove-na-nacionalnoto-buro-za-kontrol-na-srs-news_702070.html", "text": "  Избop нa нoвo Haциoнaлнo бюpo зa ĸoнтpoл нa cпeциaлнитe paзyзнaвaтeлни cpeдcтвa (CPC) cтapтиpa пapлaмeнтът днec. „За“ гласуваха 129 депутати, 1 гласува „против“, а 6 се въздържаха.     Приетите правила предвиждат номинации да се правят в 10-дневен срок от днес, тоест до 5 ноември. Одобрените ще бъдат изслушани в Комисията за контрол над службите за сигурност. Съставът на Националното бюро ще бъде определен в пленарна зала. За избран ще се счита кандидатът, получил гласовете на повече от половината депутати.   Cпopeд пpиeтитe днec пpaвилa ĸaндидaти ce издигaт oт пapлaмeнтapни гpyпи, ĸaтo изpичнo ce oтбeлязвa, aĸo ce пpeдлaгa пpeдceдaтeл или зaм.-пpeдceдaтeл. Πpи пъpвия избop пapлaмeнтapнитe cили cи бяxa „пoдeлили“ нoминaциитe.\r\nKaндидaтитe caмopъчнo тpябвa дa пoпълнят въпpocниĸ зa нивo нa дocтъп „Cтpoгo ceĸpeтнo“. Oнeзи, ĸoитo нямaт дoпycĸ, ce пpoyчвaт зa нaдeжднocт oт ДAHC.  Дoпycнaтитe ĸaндидaти ce изcлyшвaт oт пapлaмeнтapнaтa ĸoмиcия зa ĸoнтpoл нaд cлyжбитe, a пocлe и в плeнapнa зaлa пo aзбyчeн peд. Глacyвaнeтo e пooтдeлнo зa вceĸи, зa избop ce иcĸaт пoвeчe oт пoлoвинaтa oт глacoвeтe нa пpиcъcтвaщитe дeпyтaти. HC избиpa измeждy избpaнитe пeтимa пpeдceдaтeл и зaм.-пpeдceдaтeл.   Националното бюро се състои от петима членове, които се избират от парламента за срок от 5 години. Мандатът на настоящите членове изтича на 19 декември. В момента председател на Националното бюро за контрол на специалните разузнавателни средства е Бойко Рашков. Зам.-председател беше Георги Гатев, а членове са Илия Ганев, Огнян Атанасов и Огнян Янакиев.\r\nОт 15 март то е в намален състав след скандалното уволнение на зам.-председателя Георги Гатев. По искане на прокуратурата и ДАНС, Гатев беше оставен без достъп до класифицирана информация. Оттам твърдят, че той е нарушил служебните си задължения, \"съветвайки\" граждани как да подават до Бюрото искания за проверка дали срещу тях са използвани СРС неправомерно.    Парламентът единодушно и без обсъждания прекрати мандата му. От отнемането на допуска му до гласуването на отстраняването му обаче случаят беше много секретен. След като обжалва решението неуспешно пред Държавната комисия по сигурността на информацията (ДКСИ), Гатев отнесе казуса и до Върховния административен съд, но загуби и там, като се закани да отнесе случая до съда в Страсбург.   Покрай сагата с Гатев, напрежението между шефа на Бюрото за СРС Бойко Рашков и главния прокурор Сотир Цацаров ескалира. Рашков няколко пъти заяви, че прокуратурата и ДАНС нарочно саботират работата по контрол на СРС.", "date": "2018.10.25", "title": "Стартира срокът за номинации за нови членове на Националното бюро за контрол на СРС"}
{"url": "https://www.actualno.com/plovdiv/petima-osydeni-za-opit-za-ubijstvo-i-paleji-v-plovdiv-news_702171.html", "text": "  Окръжният съд в Пловдив призна петима обвиняеми за виновни за предумишлен опит за убийство и за извършване на поредица от палежи и унищожаване на вещи. Това съобщиха от Съдебна палата-Пловдив.     Осъдените лица са Веселин З., Атанас Ч., Симеон Г., Бисер Р. и Васил В. по обвинение за предумишлен опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания, съответно.   Веселин З. е осъден на дванадесет години лишаване от свобода при първоначален строг режим. Атанас Ч.  е получил присъда за тринадесет години затвор. \r\nПет години ще лежат Симеон Г.,  Бисер Р. – пет години и осем месеца.  Най-лека е присъдата на Васил В. , който ще бъде лишен от свобода за срок  от четири години и шест месеца.   Отделно от това подсъдимите Атанас Ч. и Стефан Г. са били признати за виновни и за предаване и придобиване без надлежно разрешение на боеприпаси за огнестрелни оръжия в голямо количество, за което освен Атанас Червенков е осъден и Стефан Г. – на 1 г. лишаване от свобода, като наложеното наказание се отлага за срок от 3 години.\r\nСъс същата присъда подсъдимите Веселин З., Атанас Ч., Симеон Г., Бисер Р. и Васил В. са осъдени да заплатят солидарно на гражданския ищец и частен обвинител А.Г . сумата от 50 000 лева, представляваща обезщетение за претърпени неимуществени вреди. заедно със законната лихва към тази сума, считана от 12.02.2014 г. до окончателното й изплащане.    Присъдата подлежи на протест и обжалване в 15-дневен срок пред Апелативен съд – Пловдив.", "date": "2018.10.25", "title": "Петима осъдени за опит за убийство и палежи в Пловдив"}
{"url": "https://www.actualno.com/society/vss-predlaganite-promeni-v-budjet-2019-g-pogazvat-konstitucijata-news_702209.html", "text": "  Предлаганите промени в проекта на Бюджет 2019 г. грубо погазват основната конституционна норма за независимостта на съдебната власт.     Това се посочва в декларация от администрацията на Висшия съдебен съвет и от администрацията на Прокуратурата на Р България срещу предлаганите изменения в § 15 от Преходните и заключителни разпоредби на Проектозакона за Държавния бюджет на Р България за 2019 г. относно измененията на чл. 352 от Закона за съдебната власт.   В документа се посочва, че Законът за съдебната власт (ЗСВ) регламентира, че при осъществяване на своите правомощия органите на съдебната власт се подпомагат от съдебна администрация, като статутът и изискванията към съдебните служители са регламентирани в чл. 340а от ЗСВ.\r\nПредвид професионалните задължения и изисквания за заемане на длъжност в съдебната администрация, законодателят е въвел завишени изисквания и ограничения към възможността за допълнителна трудова дейност, част от които са аналогични с изискванията за заемане на магистратска длъжност (чл. 340а, ал. 2, т. 2, т. 3, т. 4, т. 5 и т. 6).  Също като магистратите съдебните служители носят отговорност по реда на ЗПКОНПИ, ежегодно подават декларация за имущество и интереси и са длъжни да спазват високи стандарти за морално-етично поведение, съобразно Етичния кодекс на съдебните служители.\r\nСъдебната администрация наравно с магистратите е длъжна да отстоява върховенството на закона и авторитета на съдебната власт, като не допуска уронване на престижа ѝ.   В настоящия момент, когато обществото е силно разколебано в доверието си към съдебната власт, когато отделни магистрати и съдебната система са подложени на непрекъснат и системен натиск, когато се създават внушения и манипулативно се интерпретират факти, свързани с правораздаването, правоприлагането и независимостта на съдебната власт, подкрепата от държавата е не само очаквана, но и задължителна.Същевременно провежданата съдебна реформа цели и осигуряване на високоефективна, качествено работеща, отговаряща на европейските стандарти съдебна администрация.    Разбирането на законодателя за нейната роля и значение е вложено в нормите, уреждащи нейните функции, статут и правомощия в устройствения закон на съдебната власт (чл. 348-чл. 354). Израз на грижата, съдебният служител да отговаря на високите законови изисквания, са и разпоредбите на чл. 352 за ежегодно изплащане на сума за облекло в размер до две средномесечни заплати на заетите в бюджетната сфера, и чл. 345, ал. 5 за изплащане на допълнително възнаграждение на служителите в специализираните органи на съдебната власт. Тези норми са в синхрон със стандартите, въведени в страните от ЕС, за достойни и адекватни доходи на съдебната администрация, като основна антикорупционна мярка.\r\nПредлаганите промени в Проекта на ЗДБРБ за 2019 г., включително в § 15 от преходните и заключителни разпоредби, за изплащане на съдебните служители на средства за облекло до 450 лв., грубо незачитат и погазват основната конституционна норма за независимостта на съдебната власт. Те нарушават чл. 117, ал. 3 от КРБ, гарантиращ самостоятелен бюджет на съдебната власт, отнемат значимостта на съдебния служител, пренебрегват законово определения му статут като му придават несвойствено съдържание, аналогично на държавния служител.\r\nЗа пореден път с проекта на Закона за държавния бюджет за 2019 г. се демонстрира отношението на изпълнителната власт към равнопоставената ѝ съдебна власт, която по Конституция е независима и има самостоятелен бюджет, се посочва в декларацията.   В нея се посочва, че ежегодно повтарящият се дебат за недофинансирането на съдебната власт, както и формирането на обществено мнение за нереално високи и несъответстващи на полагания труд доходи на магистратите и съдебните служители отново създават усещане, че съдебната власт не разполага с независимост при вземане на решение за разпореждане със самостоятелния си бюджет, а е поставена в зависимост от дискреционните решения на изпълнителната власт.\r\n\"Нарушаването на правните норми поражда правна несигурност и руши баланса на държавната власт. Висшият съдебен съвет неизменно спазва фискалната дисциплина и полага усилия да отстоява стандартите за независимост на съдебната власт, гарантирани с Конституцията на Република България и Закона за съдебната власт. Оставаме с надежда и вяра, че институциите в държавата и Народното събрание, ще гарантират конституционно установената независимост на съдебната власт, а решенията ще бъдат взети с аргументите на ВСС, експертите и установените в ЗСВ норми\", посочват още магистратите.   ", "date": "2018.10.25", "title": "ВСС: Предлаганите промени в Бюджет 2019 г. погазват Конституцията"}
{"url": "https://www.actualno.com/politics/radev-sys-slovenija-spodeljame-otgovornost-za-stabilnostta-na-regiona-news_702165.html", "text": "  „България и Словения са разположени от двете страни на Западните Балкани и е важно да даваме личен пример и да допринасяме за стабилността и сигурността на региона“.     Това заяви президентът Румен Радев на среща днес с вицепремиера и министър на външните работи на Република Словения Миро Церар, която се състоя на „Дондуков“ 2, съобщиха от Прессекретариата на държавния глава.\r\nПрезидентът Радев и словенският гост бяха единодушни, че отношенията между двете страни са отлични в резултат от съществуващия ползотворен политически диалог на всички нива, който е отлична основа за развитие на отношенията и във всички останали области – инвестиции, икономика, култура, туризъм.     „Откритата по-рано през годината директна авиолиния между Любляна и София, дава нов тласък в туризма, но е и съществена предпоставка за развитието на нашите икономически отношения, за пряката връзка между гражданите“, заяви Румен Радев.\r\nОт своя страна Миро Церар посочи, че България е сред малкото страни в Европа, които предлагат толкова богати история, култура и археологически открития.   Българският държавен глава посочи, че търговският стокообмен между държавите е добър, но все още има неизползвани възможности за неговото последващо увеличение.    „Потенциалът за задълбочаване на икономическото и инвестиционното сътрудничество между България и Словения трябва да бъде развиван много по-активно“, беше и позицията на Миро Церар.\r\nПо време на срещата бяха разменени мнения и по отношение на дебата за бъдещето на Европа, европейската перспектива пред страните от Западните Балкани, политиката на ЕС към миграцията.", "date": "2018.10.25", "title": "Радев: Със Словения споделяме отговорност за стабилността на региона"}
{"url": "https://www.actualno.com/society/novinite-naj-vajnoto-za-denja-25-oktomvri-news_702196.html", "text": "  Редакционният екип на ви представя най-важните новини за изминалия ден, 25 октомври.       Вицепремиерът Валери Симеонов, който отговаря за демографската политика в третото правителство на Бойко Борисов, вече няма да е председател на Националния съвет за сътрудничество по етническите и интеграционните въпроси към Министерския съвет. Вместо него постът заема друг вицепремиер - Томислав Дончев.   Първопричината за аварията на моста край Червен бряг е в проекта за рехабилитация на основния път за републиканския трафик в района – през село Чомаковци. Преди да се отклони движението е трябвало да се направи обследване на обходния маршрут през село Горник. Тогава е щяло да стане ясно, че без ремонт мостът там не може да издържи тежкотоварния трафик. Това коментира пред строителният инженер Васил Иванов, бивш служител на Областното пътно управление в Плевен.     Районната администрация на \"Младост\" не може да каже какъв е броят на пререгистрираните жители на района. Това става ясно от отговор на кмета на района Румен Русев до Сдружение за оптимизиране на правосъдието и администрацията (СОПА) по Закона за достъп до обществена информация (ЗДОИ). Над 310 милиона лева ще струва ремонта на старите съветски щурмови бомбардировача Су-25 от българските ВВС. Въпреки че сумата не е одобрена от парламента, военното министерство вече е приело офертата на единствения допуснат меркалия да ремонтира 14-те самолета. Става въпрос за беларуския \"Авиоремонтен завод 558\". МО опроверга информацията. По-голямата част от българите искат да се преустановят сезонните промени на часовото време и да се установи за постоянно лятното часово време. Това показаха резултатите от Националната консултация, проведена от Министерския съвет. В анкетата своите коментари написаха над 17 000 българи, предаде БНТ.   И днес майките на деца с увреждания и подкрепящи ги граждани излязоха на протест с искане за оставка на Валери Симеонов, съобщи кореспондент на Actualno.com. С възгласи \"Валери е позор!\" и \"Махай се оттук!\" недоволните поискаха вицепремиерът да напусне поста си.    Около 50 000 войници от страните членки на НАТО започват най-мащабните военни учения на западния отбранителен съюз от края на Студената война насам - \"Единен тризъбец\". Русия вече ги определи като зрелищна демонстрация на сила, отбелязват в редакцията на турския вестник Hürriyet, цитирани от агенция \"Фокус\". Депутатите приеха на първо четене промените в Наказателния кодекс, предвиждащи по-ефективно реализиране на наказателна отговорност спрямо лицата, които произвеждат и разпространяват нелегално акцизни стоки. Става въпрос за цигари и алкохол. Договори за реконструкция на граничните контролно-пропускателни пунктове Кулата (Петрич) и Калотина (Драгоман) подписа Агенция \"Митници“. Общата им стойност е над 9 млн. лв. без ДДС при прогнозна 3 000 000 лв. без ДДС. Проблемите с бъдещето на ТЕЦ \"Марица Изток 2\" са големи и няма да се решат в краткия срок, пред който държавата е изправена. Българският енергиен холдинг (БЕХ) и в частност Министерството на енергетиката трябва да намерят до пролетта 466 млн. лева за парникови емисии. Ако не бъдат закупени, съгласно европейските правила, ТЕЦ-ът няма право да работи или ако продължи дейност, ще го направи със съответните глоби – по 100 евро за всяка една от бройка неплатени емисии. В днешно време слушаме неточно и невярно разбиране на термина \"бял национализъм\" най-често при споменаването на \"американски национализъм\". И всеки път, когато в разговор бъде спомената думата \"национализъм\", той бързо бива свеждан към расизма. \"Винаги, когато се създава нова комисия, която ще е мега и политически подчинена - всичко това крие риск да бъде политизирано здравеопазването.\" Това каза бившият здравен министър Таня Андреева.", "date": "2018.10.25", "title": "Новините: Най-важното за деня, 25 октомври"}
{"url": "https://www.actualno.com/burgas/kmetyt-na-burgas-otlichi-olimpijci-news_702208.html", "text": "  Кметът Димитър Николов отличи с почетни плакети олимпийските шампиони по акробатика Мариела Костадинова и Панайот Димитров. Двойката спечели златни отличия на младежката олимпиада в Буенос Айрес - Аржентина в индивидуалната и отборната надпревара.     Николов изказа благодарност към родителите на младите спортисти за това, че са ги възпитали да носят силен спортен дух. Той отбеляза и важната роля за този успех, която са изиграли треньорите, ръководството на клуба и Българската федерация по акробатика за добрата подготовка и мотивацията на младежите да постигнат големия успех.\r\n\"Това са първите златни медали за българската акробатика от олимпийски игри и аз съм изключително горд, че това се случва с нашите деца. Сега с много по-голямо самочувствие и оптимизъм може да гледаме към голямата олимпиада в Токио през 2020 година. Убеден съм, че нивото, което защитихме, ще ни даде трамплинът да се изкачим на следващия олимпийски връх. На Мариела и Панайот пожелавам да бъдат здрави и да превърнат този успех в нещо още по-голямо\", каза по време на срещата със златните олимпийски медалисти Димитър Николов.\r\nНа церемонията присъстваха личният треньор на смесената двойка Гергана Денева, хореографът им Дияна Колева, селекционерът на националния отбор Драгомир Драганов, председателят на КСА \"Бургас\" Камелия Борисова, генералният секретар на Българската федерация по спортна акробатика Недко Костадинов, организаторът на спортните състезания към федерацията Христо Димитров.  Легендата на бургаската спортна акробатика Радослав Алексиев подчерта, че смесената комбинация на Мариела и Панайот, която представиха на олимпийските игри, е била с най-висока трудност в сравнение с показаното от останалите състезатели.", "date": "2018.10.25", "title": "Кметът на Бургас отличи олимпийци"}
{"url": "https://www.actualno.com/pleven/v-pleven-startira-plan-za-integracija-na-romite-news_702166.html", "text": "  План, с който да се изпълнява областната стратегия за интеграция на ромите и други граждани в уязвимо социално положение, приеха днес плевенските общински съветници.     Планът е от 58 страници. В него е направен анализ на ситуацията в община Плевен, преглед на приоритетите, механизмите за управление, мониторинг и оценка. Според данните на статистиката от преброяването през 2011 г., в областта живеят , като 131 152 от тях са жители на община Плевен. Относителният дял на българската етническа общност в общината е 92,6 % - срещу 84,8% средно за страната.\r\nПриетият план е отворен документ и може да се актуализира, допълва и променя според реалната обстановка в общината, съобщи пресцентърът на местния парламент.  ", "date": "2018.10.25", "title": "В Плевен стартира план за интеграция на ромите "}
{"url": "https://www.actualno.com/europe/belgija-kupuva-iztrebiteli-f-35-news_702180.html", "text": "  Белгия ще закупи невидими за радарите на противника F-35, с които ще подмени остарелите вече и използвани досега F-16, заяви премиерът Шарл Мишел, с което Брюксел обръща гръб на „Юрофайтър Тайфун“.     През март 2017 г. Белгия стартира процедура за договоряне закупуването на 34 бойни самолета, за да замести своите F-16, като покупката ще е на стойност около 3,6 милиарда евро, предаде БГНЕС.   Решението за F-35 дойде в момент, когато Белгия също купува дронове, фрегати, миночистачи и бронирани машини \"в рамките на отбраната на НАТО и Европа\", каза Мишел на пресконференция.\r\n\"Самолетите и дроновете са американски, другото оборудване е европейско, и Белгия ще се радва на икономическите ползи\", добави Мишел.  Според данните на Пентагона по-рано този месец, 320 F-35 са доставени в световен мащаб, главно в САЩ, но и в Израел и Великобритания, както и в други страни партньори.   F-35 се надпреварваше срещу оферта на „Юрофайтър“, разработена от европейски консорциум, който включва и италианските Finmeccanica и Airbus.\r\nЖан-Доминик Джулиани, който оглавява европейския мозъчен тръст фондация \"Робер Шуман\", изрази съжаление от решението на Брюксел.    \"Това не е европейски избор. Това е по-лошо от шамар, ужасно е за европейската отбрана\", каза Джулиани пред АФП.   F-35 изисква цялостна система за поддръжка и експлоатация, която зависи \"от контрола на Съединените щати\", добави той.\r\nПравителството на Белгия съобщи, че F-35 ще започнат да бъдат използвани от белгийската бойна авиация през 2023 г.", "date": "2018.10.25", "title": "Белгия купува изтребители F-35"}
{"url": "https://www.actualno.com/health/grozdeto-zashtitava-ot-karies-news_702233.html", "text": "  Гроздето съдържа вещества, укрепващи зъбите. Това обявиха изследователи от университета в Илинойс на страниците на \"Медик форум\".     Дентинът, твърдата тъкан на зъбите, се подсилва от съединения, съдържащи се в екстракта от гроздови семена. Олигомерният проантоцианидин е зъбна лечебна субстанция. Тя предотвратява развитието на кариес, предава БГНЕС.   Според експертите, олигомерният проантоцианидин може да удължи срока на експлоатация на композитните пломби, да възстанови дори увредения зъбен емайл. Американските експерти смятат, че съединението въздейства на структурата на зъба. Той става по-силен, а също и задържа по-добре пломбата.\r\nДруги представители на научната общност също подкрепят резултатите от експериментите на американските специалисти. Редица проучвания показват, че гроздето намалява риска от болестта на Алцхаймер, подобрява мозъчната функция и пречиства кръвта. То съдържа антиоксидантни и има противооточен ефект, както и въздейства благоприятно върху нервната система.  ", "date": "2018.10.25", "title": "Гроздето защитава от кариес"}
{"url": "https://www.actualno.com/healthy/750-000-dushi-u-nas-njamat-nito-edin-zyb-news_702201.html", "text": "   Това обяви проф. Христо Кисов,  председател на Българската академия по естетична стоматология, като  изтъкна основните проблеми пред пациентите с увреждания в областта на  лицето.     Един от тях, според Кисов, е липсата на осигурено лицево-челюстно  протезиране на хората, придобили увреждания в областта на лицето.   „Има една огромна категория от пациенти в България, те са 750 000 приблизително, Това,  което е дадено от Здравната каса, от бюджета, е една троха от това,  което те би трябвало да получават, защото годишно държавата по старите  изчисления от пакета за стоматологична и дентална помощ, държавата  годишно по старите разценки икономисва всяка година 42 млн. лева“,  обясни проф. Кисов, цитиран от \"Дарик\".\r\n„Не намирам за справедливо, въпреки че като президент на Българската  академия по естетична стоматология преди доста години ние изпратихме  писма до всички парламентарни групи и депутати за решаването на този  проблем, та не намирам за справедливо да бъдат лекувани пациенти във  възрастта от 65 до 70 години, не намирам за справедливо също ако  пациентът има само една цяла протеза, но не е ходил на зъболекар, той да  бъде лишен от правото да му бъде направена такава протеза, така че  считам, че в областта на здравеопазването изтичат средства в много други  специалности за неизпълнени, неизвървени клинични пътеки“, посочи още  той.  По думите му в \"нормалните държави, а ние имаме претенциите да сме в  една от тях, човек, който няма зъби във видимата област, се възприема  като човек, който е излязъл гол на улицата“.   ", "date": "2018.10.25", "title": "750 000 души у нас нямат нито един зъб"}
{"url": "https://www.actualno.com/vidin/kmetyt-na-vidin-otkri-nov-klub-na-turistite-veterani-news_702207.html", "text": "           Кметът Огнян Ценков бе поканен на официалното откриване, заедно със заместник-кмета по хуманитарни дейности Венци Пасков. На събитието присъстваха още заместник областният управител на Област Видин Анжело Методиев, заместник-председателят на туристическо дружество „Бонония“ Николай Цветков, дарители. В обръщението си към пенсионерите Ценков сподели: „Спомням си първата ни среща през 2015 г. на едно прекрасно туристическо събитие, където се срещнах за първи път с г-н Габерски, председател на вашия клуб. Оттогава започна нашата съвместна работа и отлично взаимодействие.”   Той им благодари, че винаги откликват на инициативите, които се организират в града и заяви, че както и досега, могат да разчитат на подкрепата на ръководството на Община Видин. В навечерието на духовния празник на Видин – Димитровден, който отбелязваме на 26 октомври, кметът подари на туристите-ветерани икона с лика на Св. Димитър Солунски. Новодомците получиха много подаръци и поздравителни адреси.", "date": "2018.10.25", "title": "Кметът на Видин откри нов клуб на туристите-ветерани "}
{"url": "https://www.actualno.com/asia/rusija-podgotvja-za-es-spisyk-s-teroristi-izvyrshili-himicheski-ataki-v-sirija-news_702235.html", "text": "  Москва е готова да сподели с ЕС списъците на терористи в Сирия, включително представители на неправителствената организация Бели каски, отговорна за поредица от химически атаки в републиката. Това бе обявено от постоянния представител на Руската федерация в ЕС Владимир Чижов по телевизионния канал Русия-24, предаде ТАСС.     \"У нас дадени служби имат имената и координатите на тези терористи в Сирия, включително и ръководството на Белите каски, които наистина са участници в инцидентите с химическо оръжие. Можем да помогнем\", заяви постоянният представител.   ", "date": "2018.10.25", "title": "Русия подготвя за ЕС списък с терористи, извършили химически атаки в Сирия"}
