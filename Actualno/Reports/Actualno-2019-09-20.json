{"url": "https://www.actualno.com/ruse/lubiteli-vydichari-shte-zarejdat-baterii-na-riboloven-festival-kraj-ruse-news_1377435.html", "text": "      Езерото в лесопарка „Липник“ край Русе ще бъде домакин на риболовен фестивал за любители- въдичари. Празничното събитие ще се състои на 21 и 22 септември, съобщават организаторите от българо-румънската фондация „Идеин развитие“.      Предварителна регистрация за участие в риболовните състезания за жени и деца може да се направи на www.fishingfestival.eu или на 00359 884 919 870. Регистрацията за участие в състезание за мъже вече е приключила.   Началото на надпреварата за мъже ще бъде на 21 септември в 9 часа на стената на Гребна база. В 11 ч. започва състезанието за жени и деца. Финалът е определен за 17 ч.\r\nНа феста ще има изложение на риболовни стоки, био храни и дегустация на рибни специалитети, както и информационни сесии свързани с риболовната дейност за участниците, занимания за деца - изработка на хартиени лодки, занаяти/практически дейности и др. Ще бъде представена и електрона платформа, която е в процес на изработване. Тя ще помага в избора на най-добрите и любими места за риболов по поречието на река Дунав. Адаптирана е и като приложение за мобилни телефони. Фестивалът се организира по европейския проект „Любителски риболов по Дунав: Дунавски риболовни маршрути\".   ", "date": "2019.09.20", "title": "Любители-въдичари „ще зареждат батерии“ на риболовен фестивал край Русе"}
{"url": "https://www.actualno.com/business/angelkova-blogyri-i-vlogyri-shte-ni-reklamirat-kato-turisticheska-destinacija-news_1377492.html", "text": "      Независимо от трудностите и предизвикателствата през настоящата година, анализът показва, че досега са посрещнати над 5,1 милиона чуждестранни туристи, съобщи министърът на туризма Николина Ангелкова в Бургас след работна среща с представители на туристическия бранш и институциите, имащи отношение към летния туристически сезон, предаде БГНЕС.      Само за месеците юни и юли тази година туристите са са 2,7 милиона. Над 1,3 милиарда евро са приходите от международен туризъм за първите шест месеца, подчерта министърът на туризма.\r\nСпоред Ангелкова важни за туризма са били усилията на местните власти и бизнес, а цифрите показват колко ключов е този сектор за икономиката на страната.\r\nНай-голям ръст бележат английските и руските туристи, а най-голям спад има на немския пазар.  В Бургаска област обстановката е по-благоприятна, отколкото във областите Варна и Добрич, а българските туристи, които са пренощували в местата за настаняване, бележат 15% ръст и компенсират спада на чуждите туристи, каза Ангелкова. „Слънчев Бряг отново води класацията по брой посетени български и чеждестранни туристи, брой реализирани нощувки. 20% от приходите от туризъм се осигуряват от курорта „Сл. бряг“ и за периода юни-юли към момента постъпилите приходи от международен туризъм са над 1милиард и 200 милиона лева, което отново е ръст от около 1,7%, което отново показва, че така успяваме да задържим интереса къл България като устойчива дестинация. Но целта е- както да задържим този интерес, така и да го задържим и да я направим целогодишна.“\r\nЗа това могат да спомогнат блогъри и влогъри, които във видеата и текстовете си да рекламират България като добра туристическа дестинация, допълни Ангелкова. ", "date": "2019.09.20", "title": "Ангелкова: Блогъри и влогъри ще ни рекламират като туристическа дестинация"}
{"url": "https://www.actualno.com/balkani/trajan-bysesku-bil-donosnik-na-sekuritate-news_1377536.html", "text": "      Съд в Букурещ заяви, че бившият румънски президент Траян Бъсеску е сътрудничил на страховитата тайна полиция от времето на комунизма Секуритате.      Апелативният съд заяви, че е установил, че „подсъдимият, Траян Бъсеску, е бил сътрудник на Секуритатите по дело, основано на документи, датиращи от неговото време като студент в Морския институт в югоизточния град Констанца, предаде БГНЕС.   Бъсеску, който е на 67 години, изпълнява два мандата като президент от 2004 г. до 2014 г., а през май тази година е избран за член на Европейския парламент.\r\nТой заяви в петък, че ще обжалва решението във Върховния съд.  Въпреки че съответните проверки не са открили нищо, когато той се кандидатира за публична длъжност, настоящото дело беше открито, след като нови доказателства бяха открити от CNSAS, органът, натоварен с проучването на архивите на Секуритате.\r\n\"Не знаех, че това е Секуритате\", каза той пред румънски медии в петък, като призна, че е предал някаква информация за състуденти на служител по сигурността.\r\nСлучаят ще бъде удар по репутацията на Басеску като една от ключовите фигури в посткомунистическия преход на Румъния.       \"Това е пример, защото той е този, който осъди комунизма и отвори архивите. Историческа инициатива\", заяви изследователят и историк Мадалин Ходор за АФП, като добави, че именно Бъсеску е позволил работата на CNSAS.\r\nПрез 2006 г. Бъсеску изнесе забележителна реч пред румънския парламент с искане за \"проверка на съвестта на нацията\" и се извини от името на румънската държава за страданията при комунизма.\r\n\"Трябва да призная, че изпитвам известна горчивина, като видях, че аз съм този, който осъди комунизма, отвори архивите на Секуритатите и ги изпрати в CNSAS\", заяви Бъсеску пред Digi24 в петък.\r\nПрез декември Румъния ще отбележи 30 години от падането на комунизма след кървава революция, която свали диктатора Николае Чаушеску.\r\nСекуритате беше смятана за една от най-бруталните тайни полиции в бившия Източен блок и имаше мрежа от стотици хиляди информатори.    ", "date": "2019.09.20", "title": "Траян Бъсеску бил доносник на Секуритате "}
{"url": "https://www.actualno.com/society/sedmicata-v-absurdi-16-20-septemvri-news_1376425.html", "text": "                  \"Има няколко факта, които трябва да се споменат - има един автомобил \"Ауди\" над 15 години и един \"Мерцедес\" на НСО - нов и брониран. Пострадалото лице е най-охраняваното лице. Когато настъпва такова ПТП на лице е човешка грешка. Убеден съм, че има повече от една човешка грешка.\"   :   : Не можем да повярваме, че не достигат учители. Изминаха 30 златни години, в които учителската професия се изкачваше в социалната йерархия и по престиж, и по заплащане. Но пак няма, пак не искат...     Учебната година за първокласниците от бургаското училище „Елин Пелин“ започна с викторина. Тя бе посветена на начините, по които най-малките жители на града да се придвижват от дома до училище и в други посоки, свързани с новите им задължения. : Ще звучи така: \"Тате, да не забравиш да ми сложиш колана, понеже ако се блъснеш, да не пострадам. Тате, моля те, спри да си чатиш по шибания смартфон и ми сложи шибания колан!\" Кой казваше, че Нова няма разследваща журналистика?! Още много такива силни предавания на Васко и Тина ще видите през новия сезон. Браво на журналистите ни!\". Това написа във Facebook собственикът на Нова телевизия Кирил Домусчиев по повод старта на новото предаване в ефир на телевизията \"Неделята на NOVA\".    \"Продължавайте да строите и шеста, рецесия така се бори – с нови заводи, квалифицирана работна ръка и възнаграждения, които да подхождат на хората, които работят тук\". Това посъветва премиерът Бойко Борисов ръководството на АББ в България, които откриха 5-тата си производствена база у нас - в Петрич. : Ми..да не бяхме затваряли тогава почти всички заводи. Или това е било, че да поканим рецесията и да я преборим, че да ни е по-интересно. Обвинител номер едно твърдо и убедено стои зад кандидатурата на своя заместник Иван Гешев. Сотир Цацаров взе участие в дискусия за киберсигурността, организирана от КРИБ, предаде news.bg. : Нека го кажем така: Цацаров би подкрепил Гешев дори и Цацаров да не подкрепя Гешев. Личните данни на почти всички жители на Еквадор са достъпни онлайн, заяви фирма за киберсигурност vpnMentor, предаде БГНЕС. Подробности за над 20 милиона души се съхраняват на сървър без защита в Маями. Той е собственост на еквадорската компания Novaestrat. : И без това се сравняваме по много параметри с африкански държави, нека и тук влезем в добра компания - този път на ниво киберсигурност. Информацията по шпионския скандал от миналата седмица е недостатъчна и не могат да се правят изводи. Това заяви пред bTV бившият председател на ДАНС и бивш министър на вътрешните работи Цветлин Йовчев. По думите му не трябва всички русофили да се приемат за престъпници. : А, стига. Ние си мислехме, че всички русофили са за \"Белене\". \"Жените са по-слаби умствено. Разбира се, има някакви си там Марии Кюри, но това е рядкост\", каза главата на патриашерската комисия по семейните въпроси към руската православна църква протоиерей Дмитрий Смирнов. :    Обединеното кралство може отново да отложи излизането си от Европейския съюз. Това решиха евродепутатите след близо 3-часови дискусии в Европарламента.\r\nСъществува обаче уловка - трябва да запази свободното движение по ирландската граница и дори при липса на сделка с Брюксел, Великобритания да изпълни финансовите си задължения към Общността. :  Симеон Сакскуборгготски влиза в киното. Не знаем дали актьорските му занимания ще претърпят развитие, но това, което е повече от ясно е участието му е сериала \"Съ нами Бог\", които имаше своята премиера в Дома на киното в София на 16 септември. :  България закрива почетното си консулство в Княжество Монако, реши Министерският съвет. Почетният ни консул Жан-Пол Картерон ще бъде освободен от своите функции на 1 октомври 2019 г. Той е изпратил писмо до МВнР, в което е уведомил за намерението си да напусне поста. :  \"Приятели, след дълго лятно отсъствие тук, време е да съобщя, че и аз напускам Нова. Официално от днес\". Това написа в своя Facebook профил журналистът Марин Николов. : Както казахме преди време, важното е, че   Хората чакат държавата да свърши всичко. Как тя да вдигне заплатите в частния сектор, където би трябвало работниците да полагат максимални усилия. Не може един българин в Германия да работи като германец. Ние само мрънкаме и чакаме някой друг да ни помогне. Трябва да се научим да работим повече, а не да чакаме на социалната ясла.\" Това каза министърът на отбраната Красимир Каракачанов в интервю за Нова телевизия : Не питай какво може да направи за теб Каракачанов, а помисли ти какво може да направиш за него... Ще прави ли Слави Трифонов телевизия? И наистина ли е отложил учредяването на партията си? От 15 септември насам жълти вестници и сайтове подлагат на съмнение телевизионния и политическия му проект, след като вече месец и половина няма никаква официална новина от тв водещия и неговия екип. : Няма право на забавяне тоя човек. Жълтите трябва да се хранят винаги с нещо. Ще съм алтернатива на сегашното статукво и ще стигна до балотаж. Така категорично обясни кандидатурата си за кмет на Сливен Йордан Лечков пред BTV.  Провалът си на предишните избори той обясни със сентенция: \"Сталин е казал, че не е важно кой как гласува, а кой брои гласовете.\" : Е, легендарният гол срещу Германия не би трябвало да те направи добър политик, нали? Възстановяването на големия български актьор Стефан Данаилов ще продължи в Болницата за продължително лечение и рехабилитация – Хисаря към Военномедицинска академия (ВМА). : За целодневната информация относно състоянието на Стефан Данаилов, който иначе много обичаме, но не и медиите, които следят всяка негова малка стъпка - вече говорихме    Възможно ли е да се напием без да сме пили? Учени от описват случай на мъж от Пекин, чийто изследвания го потвърждават. Щамовете на чревната бактерия Klebsiella pneumonia могат да причинят интоксикация при хората дори без да пият алкохол, съобщава списание „Cell Metabolism“. :  Канадският премиер Джъстин Трюдо беше обвинен за това, че на маскен бал се маскирал като Аладин. Вижте текста на Георги Емилов по темата. :   Как един топ журналист става шофьор на такси? Изненадващо за мнозина, това е новото превъплъщение на Миролюба Бенатова. Бившият кадър на bTV и NOVA, която слезе от екран през юни 2019 г., вече работи в една от големите софийски таксиметрови компании – Yellow Taxy. :  Всеки четвърти болничен лист в България се издава на здрав човек, съобщи Васил Велев, председател на Асоциацията на индустриалния капитал в България (АИКБ) при откриването на кръгла маса на тема „Злоупотребите с болнични листове – вреден за обществото феномен“ :  ", "date": "2019.09.20", "title": "Седмицата в абсурди (16 - 20 септември)"}
{"url": "https://www.actualno.com/society/emblematichni-sofijski-sgradi-otvarjat-vrati-za-evropejskite-dni-na-nasledstvoto-news_1377533.html", "text": "      Емблематични софийски военни сгради „отварят врати“ в рамките на инициативата Европейски дни на наследството тази година. Граждани и гости на София ще могат да посетят повече от 35 знакови сгради с висока културна стойност. Събитието се организира от Френския институт в България, Министерството на културата и Столична община, предаде БГНЕС.      Целта на събитието е да насърчи широката публика към преосмисляне на културното наследство, което да не бъде възприемано като паметник, а като живо наследство, неразделна част от нашия живот. Сред тях са:  Министерство на отбраната, Министерство на вътрешните работи, Централен военен клуб, Военна академия „Георги С. Раковски”, Джамия „Баня баши”, Софийска синагога, Католическа катедрала „Св. Йосиф”, Концертен комплекс „България”, Народен театър „Иван Вазов”, Национална галерия - Двореца, Софийска опера и балет, Съдебна палата, Софийски университет „Св. Климент Охридски” с музеи и библиотека, Университетска ботаническа градина, Френски институт в България, Резиденция на френския посланик в София, галерия „Oborishte 5“. ", "date": "2019.09.20", "title": "Емблематични софийски сгради отварят врати за Европейските дни на наследството  "}
{"url": "https://www.actualno.com/society/novinite-naj-vajnoto-za-denja-20-septemvri-news_1377494.html", "text": "      Редакционният екип на ви представя най-важните новини за изминалия ден, 20 септември.       На сайта на беше качено определението, с което убиецът Джок Полфрийман беше освободен предсрочно от затвора.\r\nРешението на тричленен състав на съда с председател Калин Калпакчиев и членове Весислава Иванова и Виолета Магдалинчева дойде изненадващо след жалба срещу отказа на градския съд да изпълни молбата на австралиеца.    . Това обяви от парламентарната трибуна премиерът Бойко Борисов по време на парламентарния контрол в петък.\r\nТой отговори на въпрос на депутата от БСП Антон Кутев, какви са взаимоотношенията между България и Русия. По думите на Борисов страната ни е в добри отношения с Москва и единственият нерешим проблем е липсата на разбирателство по отношение на оръжейните лицензии. България продължава да води преговори по този въпрос.      . Това каза министърът на енергетиката Теменужка Петкова в интервю за предаването \"Тази сутрин\" по bTV.\r\nПо думите ѝ по време на провелото се 17-о заседание на Междуправителствената комисия между България и Русия за икономическо и научно-техническо сътрудничество руска страна. България, която преди няколко години се отказа от \"Южен поток\", започва строителството на \"Балкански поток\". Ден по-рано София заяви, че е невъзможно да бъде построена без Русия. Преди време България спря и двата проекта в собствен ущърб по искане на САЩ. Газопроводът, , а Русия ще получи нови възможности да доставя газ в Южна Европа, заобикаляйки Украйна, пише авторитетното руско издание \"Взгляд\".   България започва да строи газопровода \"Балкански поток\" с руско участие. Това съобщи в сряда българският премиер Бойко Борисов след преговори с министъра на промишлеността и търговията на Русия Денис Мантуров. \"След провала на \"Южен поток\", на \", цитира думите на българския премиер ТАСС.   Битката по не е изгубена. След вчерашното гласуване беше очертана рамката за следващите преговори. Ще трябва да се съобразим с нея. В следващата седмица Транспортната комисия на ЕК ще вземе решение за триалози. Това заяви изпълнителният директор на Съюза на превозвачите Йордан Арабаджиев в интервю на БНТ. Всеки четвърти в България се издава на здрав човек, съобщи Васил Велев, председател на Асоциацията на индустриалния капитал в България ( ) при откриването на кръгла маса на тема \"Злоупотребите с болнични листове – вреден за обществото феномен\". Асоциацията организира дискусията в опит да спечели съмишленици за старата си идея на работниците. \r\nПредложението на бизнеса е паричното обезщетение за временна неработоспособност поради общо заболяване, трудова злополука и професионална болест на настъпването до възстановяване на работоспособността. Специализираната прокуратура предостави на медиите нови доказателства, уличаващи председателят на движение \"Русофили\" Николай Малинов в . Шефът на Българската петролна и газова асоциация Андрей Делчев успокои всички, че не се очаква шоково поскъпване на горивата у нас. В студиото на \"Тази сутрин\" по bTV той обясни, че цената на суровия петрол върви надолу заради кризата в Саудитска арабия, забавянето на икономическия растеж и свръхпредлагането на петролни продукти на пазара.  Има риск тол системата, която премиерът Бойко Борисов обяви за \"печатница на пари\", да не тръгне и догодина. В същото време правителството от бъдещите ѝ приходи за изграждането на магистрали и скоростни пътища.\r\nСтартът на тол системата от 16 август 2019 г. за 1 март 2020 г. Причината е, че все още не се знае какъв ще е обхватът на платените пътища и таксите за тях. А сега се оказва, че и нормативно държавата не си е свършила работата с промени в наредби съгласно изискванията на закона. Не са готови и дигиталните карти за таксуване. От \"Спаси София\" питат Йорданка Фандъкова - кандидат за кмет от ГЕРБ, \"дали и защо продължава да води политическата си кампания с публичния ресурс на всички софиянци?\" Според активистите в кампанията се използват неправомерно и гербът на София и коли на НСО. Затова независимият кандидат за кмет Борис Бонев определя поведението й като \"неморално\" и призовава Фандъкова да напусне поста си до изборите, както е редно в една предизборна кампания. Ситуацията, която наблюдаваме, може да се каже, че е усложнена, тъй като преди да дойда тук, имах среща с гръцкия министър по въпросите на миграцията и обсъдихме, че Това заяви министърът на вътрешните работи Младен Маринов пред журналисти в кулоарите на Народното събрание, предаде \"Фокус\".  , съгласно действащия план за управление на речните басейни.\r\nТова каза министърът на околната среда и водите Нено Димов в отговор на парламентарен въпрос з , събиращо водите на река Струма. , поясни министърът.  от централния площад пред читалището в Черноморец до нос \"Червенка\" организират жителите на града. Причината - продажбата на военни имоти, в които влизат техни земи. Недоволните са наследници на терени, попадащи в обхвата на военните поделения край града. Те са против продажбата на имотите, обявена от Министерството на отбраната, и настояват земите да им бъдат върнати. ", "date": "2019.09.20", "title": "Новините: Най-важното за деня, 20 септември"}
{"url": "https://www.actualno.com/crime/dve-novi-katastrofi-kraj-blagoevgrad-jena-postrada-news_1377502.html", "text": "      49-годишна жена е транспортирана в болницата в Благоевград след катастрофа на Е-79 край Благоевград, последва втора на обходния на главния третокласен път, при нея няма пострадали, предаде БГНЕС.      В.16.35 ч.пред комплекс \"Монца\" се удариха \"Опел\", микробус \"Форд\" и \"Ауди\". Жената е с коремна болка, в момента й се правят изследвания. Трафикът по Е-79 бе пренасочен през паркинга на автокомплекса, мнозина поеха по третокласния път Благоевград-жк. Струмско-Долно Церово.Точно на него-срещу първото ПТП,  20 минути по-късно стана второ.   Удариха Опел и Мерцедес с македонска регистрация, на този етап линейка не е повикана. След удара в мерцедеса, опелът се заби в ската.\r\nТрафикът по Е-79 след Благоевград се затапи заради първата катастрофа и идващите по Автомагистрала \"Струма\", опашката стигна до жк. \"Струмско\".  Припомняме, че в 13 ч. 33-годишна пострада леко след като управляваната от нея „Шкода“ се заби в „Мазда“ на Е-79 при тунела край с.Железница, след преглед тя бе освободена. ", "date": "2019.09.20", "title": "Две нови катастрофи край Благоевград, жена пострада"}
{"url": "https://www.actualno.com/velikotarnovo/zapochna-saniraneto-na-tri-bloka-v-gorna-orjahovica-news_1377499.html", "text": "      Три жилищни блока ще променят своя облик в рамките на проект „Енергийна ефективност на многофамилни жилищни сгради в град Горна Оряховица”. Проектът е финансиран по ОП „Региони в растеж“ 2014-2020  и е част от Инвестиционната програма на Общината.      Официалният старт на строителните дейности бе даден от кмета инж. Добромир Добрев в присъствието на председателя на Общинския съвет Даниел Костадинов, заместник-кметовете Николай Георгиев и Деница Коева, екипът по проекта, представители на фирмите изпълнители, както и на живеещите в блоковете граждани.\r\n„Насочихме средства в този малък, но много важен за града квартал. Смятаме, че с постигането на мерки за енергийна ефективност, живеещите в тези блокове ще усетят ползата от санирането. Освен, че ще намалеят разходите на домакинствата за отопление, ще намалее и замърсяването на атмосферния въздух, коментира инж. Добрев. Градоначалникът припомни, че по Националната програма за енергийна ефективност вече има санирани 14 панелни блока.\r\nОбщата стойност на проекта за санирането на трите блока е 1 724 239 лв., от които 85 % ще бъдат осигурени от Европейския фонд за регионално развитие, а 15 на сто са национално финансиране от републиканския бюджет.   По проекта ще бъде направена енергийно ефективна реконструкция на жилищни кооперации на ул. „Росица“ №2, 4, 6, 8, където са 32 апартамента; на ул. „Камчия“ №4, 6, 8 – с 24 апартамента и на ул. „Генерал Скобелев“ №6, 8, в която има 6 апартамента. Реконструкцията включва топлоизолиране на подова конструкция, външни стени, и покрив; подмяна на дограма и др. прозрачни ограждащи елементи; подмяна на осветителни тела в общите части; изграждане на мълниезащитна инсталация; подмяна на улуци, водосточни тръби и ламаринени обшивки около комини, била и улами. На жилищните блокове ще бъдат освежени и стълбищните клетки и ще се осигури достъпна среда до входовете на сградите. Общо 13 сдружения са кандидатствали за саниране по ОП „Региони в растеж“, но парите стигат само за първите три. Останалите 10 остават да чакат, ако от някъде евентуално останат излишни средства, които да бъдат прехвърлени към Горна Оряховица, коментира ръководителят на проекта инж. Ивайло Обрешков.\r\nС реализирането на проекта ще се повиши енергийната ефективност на сградите, а 62 домакинства ще преминат в по-горен клас на енергопотребление, като ще се подобри и жизнената им среда. Ще се подобри жилищната инфраструктура, а облика на града ще продължи да се променя.      ", "date": "2019.09.20", "title": "Започна санирането на три блока в Горна Оряховица "}
{"url": "https://www.actualno.com/starazagora/evropejska-nosht-na-prilepite-v-stara-zagora-snimki-news_1377508.html", "text": "      Днес в Стара Загора се отбелязва В парк \"Пети октомври\" са подредени банери с любопитна информация, фотографска изложба, научно-популярна презентация. Децата могат да се включат в кръжока по връзване на пещерни възли, да се забавляват в арт ателиетата, да чуят звуците, които издават прилепите и да гледат филмчета за тях. Организаторите - \"Зелени Балкани\", Българска Фондация „Биоразнообразие“, Фондация ЕкоОбщност и организации, институции и граждански групи, в различни български градове ще се опитат да покажат на хората, че а симпатични животинки.         и всички са насекомоядни. Те са полезни, защото се хранят с насекоми вредители в селското стопанство, в градовете подпомагат  борбата с комарите.      ", "date": "2019.09.20", "title": "Европейска нощ на прилепите в Стара Загора (СНИМКИ) "}
{"url": "https://www.actualno.com/ruse/luboznatelni-deca-ot-ruse-shte-uchastvat-v-kampanijata-stara-hartija-za-nova-kniga-news_1377395.html", "text": "      За пета поредна година в Русе ще се проведе националната инициатива „Стара хартия за нова книга“. На 28 септември на пл. „Свобода“ между 10 и 13 ч. всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на празника. Организаторите от „ЕКОПАК България“ АД и Книжен център „Гринуич“ напомнят, че колкото повече стара хартия съберат децата, толкова повече дървета ще спасят от изсичане. „Стара хартия за нова книга“ се провежда с подкрепата на Община Русе и Регионалната библиотека „Любен Каравелов“.      Всеки, изпълнил условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – едно от двете специални издания „ЕКОПАК България“: „Грийн тийн“ и „Ти можеш да спасиш планетата“. Така в рамките на празничния ден децата могат да получат най-много две книги.   Всяка кампания протича под знака на специален литературен талисман от популярна детска книжка. През 2019 г. малчуганите ще се забавляват с детективите Агата и Лари – героите от обичаната поредица на Стийв Стивънсън. Освен много песни, танци, театър и игри с награди, интерактивна книга с великански размери ще даде възможност на децата да се превърнат в нейни приказни герои.\r\nНа сцената ще видим талантите от Общински детски център за култура и изкуство – Русе: тамбурашки оркестър „Русе“, фолклорен танцов ансамбъл „Здравец“, детско-юношески танцов ансамбъл „Зорница“, солисти от Школата за народно пеене, Клуб по спортни танци, формация за модерен балет „Мираж“, балетно студио „АРТ ДЕНС КЛАСИК“ и солистите от ДВГ „Слънце“.  На празника децата ще бъдат снимани от официалния фотограф на събитието. Снимките ще бъдат използвани само за целите на кампанията и ще бъдат публикувани във фейсбук страницата на „Стара хартия за нова книга“, като част ще се изпратят до медиите. Всеки, който има възражения относно фотозаснемането, може да се обърне към организаторите по време на събитието. ", "date": "2019.09.20", "title": "Любознателни деца от Русе ще участват в кампанията „Стара хартия за нова книга“"}
{"url": "https://www.actualno.com/europe/es-shte-finansira-prebrojavaneto-v-albanija-news_1377527.html", "text": "      Европейският съюз ще отпусне на Албания 14,5 милиона евро за провеждане на преброяване на населението и домакинствата през 2020 г.      Новината бе обявена от посланика на делегацията на ЕС в Тирана Луиджи Сореца, който добави, че преброяването е задължение на Албания за приближаване до ЕС, предаде БГНЕС. \r\n„Преброяването е основа на Албания за ЕС. Ефективната политика за европейска интеграция се основава на тези данни, които трябва да бъдат пълни. Ето защо ЕС предприема непрекъснати стъпки за пряко събиране и сравняване на данни, които трябва да бъдат пълни и надеждни. Европейската комисия оцени, че преброяването от 2011 г. не е осигурило правата на гражданите да декларират своя етнически произход и религиозни убеждения“, каза Сореца.   Статистическият институт ще проведе тази важна статистическа операция през октомври и ноември 2020 г., като включва 8 500 преброители.  За първи път във формуляра за преброяване ще има графа, в която гражданите ще могат да изразят, по желание, етническа и религиозна принадлежност.\r\nСпоред преброяването, проведено през октомври 2011 г., в Албания има население от 2 891 977 души. От общо преброеното население в Албания има 1 421 810 постоянни жители, а други пребивават в чужбина до една година. В сравнение с данните от преброяването от 2001 г. общото население намалява със 7,7 процента поради емиграцията и намаляващата раждаемост.\r\nПреброяването е бойкотирано от членове на малцинствата, но преброителите ще ги преброяват въз основа на данни от службите на населеното място.     ", "date": "2019.09.20", "title": "ЕС ще финансира преброяването в Албания "}
{"url": "https://www.actualno.com/america/trymp-kitaj-e-vid-globalna-zaplaha-news_1377528.html", "text": "      Президентът на САЩ Доналд Тръмп каза, че Китай е \"вид\" глобална заплаха, тъй като изгражда военна сила по-бързо от всеки друг в света.      \"Е, очевидно е, че Китай по някакъв начин е заплаха за (целия) свят, защото изграждат военните си способности по-бързо от всеки в света и, честно казано, правят това с американски пари\", каза американският президент пред журналисти преди преговори с министър-председателя на Австралия, отговарящ на въпроса дали смята КНР за стратегически противник на Съединените щати, предаде БГНЕС.   Той обясни, че има предвид несправедливите икономически и търговски отношения между двете страни. В същото време, според Тръмп, Вашингтон и Пекин са \"много близо до сделка\" относно търговията.\r\nПрезидентът на САЩ Доналд Тръмп смята, че Китай няма друг избор, освен да договори търговска сделка с Вашингтон. Той настоява, че Пекин наистина иска да постигне споразумение възможно най-скоро, тъй като китайската икономика търпи големи загуби. Американската икономика според Тръмп има полза само от това. Следващият кръг от търговски преговори между Китай и САЩ е насрочен за началото на октомври.  В същото време стопанинът на Белия дом заяви, че не е подложен на натиск да постигне търговска сделка с Китай преди изборите през следващата година.\r\n\"Не търся частична сделка. Търся пълна сделка\", заяви Тръмп. \"Не мисля, че имам нужда от това преди изборите.\" ", "date": "2019.09.20", "title": "Тръмп: Китай е „вид глобална заплаха“ "}
{"url": "https://www.actualno.com/burgas/sledovateli-i-prokurori-dariha-knigi-na-zatvornici-v-burgas-news_1377486.html", "text": "      Шедьоври на българската и чуждата литература бяха дарени на лишените от свобода в Бургас. Книгите са събрани от прокурори и следователи, които работят в Бургаския апелативен район. Дарението включва енциклопедии, учебници, българска литература и световни бестселъри.      Произведения на Валери Петров, Николай Хайтов, Людмила Филипова, Георги Господинов, Калин Терзийски, Габриел Маркес, Мери Шели, Умберто Еко, Дан Браун, Ъруин Шоу, Михаил Булгаков, Айзък Азимов, Паулу Коелю и много други автори, ще попълнят библиотеката на затвора в Бургас.    Техният брой е над 220, а инициативата се е превърнала в традиция за Апелативната прокуратура в града. При връчването на книгите стана ясно, че те са събирани от прокурори от Апелативна прокуратура Бургас, Окръжните прокуратури и следствени отдели в Бургас и Ямбол, както и от Районните прокуратури.  Оказа се, че прокурори и следователи от Сливен също събират книги, които ще се ползват от затвора в града. „Даряваме световната класика, българската класика, научнопопулярни издания и енциклопедии. Събрани са произведения от много високо ниво и се надяваме те да бъдат полезни за ограмотяването, образованието и социализацията на лишените от свобода“, каза при връчването на дарението административният ръководител на Апелативна прокуратура Любомир Петров. Неговата заместничка Иванка Козарова добави:„Надявам се подбраните произведения да предизвикат интерес. Чрез тях Апелативна прокуратура – Бургас се старае да подпомогне корекционната дейност на администрацията в затвора, тъй като една от основните цели на наказанието е превъзпитание в спазване на законите и добрите нрави“.       При връчване на книгите, дарителският акт беше подписан от Любомир Петров и Бранимир Мангъров, началник на затвора в града. Бранимир Мангъров сподели, че в Бургаския затвор има няколко библиотеки. Освен в основния корпус, места за четене на книги има и в трите затворнически общежития.\r\nМотото на кампанията тази година е „Няма такава книга, от която човек не би могъл да научи нещо“. ", "date": "2019.09.20", "title": "Следователи и прокурори дариха книги на затворници в Бургас"}
{"url": "https://www.actualno.com/society/i-krs-globjava-bnr-zaradi-spiraneto-na-signala-po-vreme-na-protesta-news_1377500.html", "text": "      Комисията за регулиране на съобщенията (КРС) връчи акт за установяване на административно нарушение на Българското национално радио. Става дума за срещу отстраняването на съдебната журналистка Силвия Великова миналия петък, когато радиото се обяви срещу погазването на свободата на словото и заглуши ефира си. Предвидената санкция в Закона за електронните съобщения за извършеното от БНР нарушение е в размер от 10 000 до 100 000 лева. Вчера стана ясно, че А редколегията на БНР . Днес        \"Не са били налице нормативно установени основания, които да дават право на БНР да прекъсне излъчването на програма „Хоризонт“ на 13.09.2019 г., в периода от 06:30 часа до 10:30 часа\", се казва в позицията на КРС. Която още гласи:\r\n\"На 13.09.2019 г. КРС извърши проверки във връзка с преустановяване на излъчването на програма „Хоризонт” на БНР, в хода на които е установено, че БНР е нарушило условията на издаденото от КРС разрешение.  На 13.09.2019 г. инспекторите на КРС констатираха прекъсване на излъчването на програма „Хоризонт” и извършиха проверка в БНР. От БНР не са предоставени доказателства за наличие на технически проблем, наложил прекъсването на излъчването на програма „Хоризонт”. Констатирано е, че и двете програми на БНР „Хоризонт” и „Христо Ботев” използват един и същи оптичен пренос между БНР и „НУРТС България” ЕАД, който на 13.09.2019 г. не е бил прекъсван. Не е констатирано прекъсване на излъчването на програма „Христо Ботев”.\r\nПри извършената проверка в „НУРТС България“ ЕАД беше установено прекъсване на излъчването на програма „Хоризонт” на територията на цялата страна от 64 предавателни станции. Констатирано е, че на 13.09.2019 г. в периода 09:00 ч. до 17:00 часа е предвидена годишна техническа профилактика единствено на РРТС „Белоградчик“, РРТС „Ивайловград“ и РРТС „Трещеник“.\r\nВ хода на проверката беше установено, че на 12.09.2019 г. в 9:26 ч. техническият директор на БНР е изпратил електронно съобщение (e-mail) до началника на отдел „Радиоразпръскване” на „НУРТС БЪЛГАРИЯ“ ЕАД с искане да бъде прекратено излъчването на програма „Хоризонт” на 13.09.2019 г. на територията на цялата страна за времето от 06 до 11 часа поради профилактика на студийния комплекс. На 12.09.2019 г. от „НУРТС БЪЛГАРИЯ“ ЕАД е изпратено електронно съобщение до техническия директор на БНР, че няма да се подава сигнал на програма „Хоризонт” в исканото време. На 13.09.2019 г. в 8:07 ч. , отново чрез електронно съобщение, от техническия директор на БНР е поискано възстановяване на сигнала на програма „Хоризонт” в 10:20 ч.    Въз основа на описаната фактическа обстановка, на 17.09.2019г. на БНР е съставен и връчен акт за установяване на административно нарушение. На 20.09.2019 г. изтича 3-дневният законов срок за възражение от страна на нарушителя срещу констатациите в акта, след което следва издаване на наказателно постановление\".\r\nНа 16.09.2019 г. КРС предостави материалите от извършената проверка на БНР на Върховната касационна прокуратура. Която обяви, че       ", "date": "2019.09.20", "title": "И КРС глобява БНР заради спирането на сигнала по време на протеста"}
{"url": "https://www.actualno.com/politics/bsp-se-nadjavat-evropejskata-prokuratura-da-nishti-izmami-s-evrosredstva-news_1377489.html", "text": "      \"Очакваме Европейската прокуратура да заработи ефективно по сигнали за корупция с евросредства\". Това заяви Деница Златева след среща с евродепутати от левицата, на която са обсъдени приоритните насоки в работата им. „БСП когато има сигнали за злоупотреби с евросредства, като например този, който внесохме в ОЛАФ за некачественото пътно строителство, ще ги внася и препраща“, заяви Златева.  Тя изтъкна, че такива разследвания ще са от огромен интерес и за българските граждани и посочи като емблематичен пример на софийската улица „Граф Игнатиев“.      „Навсякъде, където има такива злоупотреби – дали в местна власт, независимо дали по време или след кампания, дали става дума за строеж на магистрали, на пътища за стоеж на стадиони в малки населени места, за ремонти и саниране на заведения, дали за други проекти, по които са кандидатствали и частни бенефициенти – щом има съмнения и са предоставени конкретни факти на разследващите органи, те трябва да бъдат разследвани“, категорична е Златева.   Никакво лъкатушене по темата Шенген; защита на българския интерес в разговорите по реформата на т.нар. „Дъблински регламент“; запазване на кохезионната политика в бюджета на ЕС;  повече внимание към проблемите на българите във Великобритания; търсене на най-благоприятно развитие за нас по пакета „Мобилност“ – тези насоки обявиха като приоритетни след срещата евродепутатите Петър Витанов и Цветелина Пенкова.\r\nНе всичко е загубено по пакета “Мобилност“, смята евродепутатът Петър Витанов. „Ако отидем на триалог, имаме по-добра изходна позиция, спрямо предходния мандат, поради факта, че Румъния ще получи еврокомисар по транспорта, а Румъния изцяло подкрепя нашите виждания“, каза той.  Витанов изтъкна, че липсва оценка на въздействието на пакета, а мерките в него засягат околната среда. Прието е в Европейския парламент предложението празните камиони на всеки 4 седмици да се връщат в държавата по регистрация на фирмата, но няма оценка как ще повлияе на околната среда и как кореспондира с основните цели не само на групата на социалистите и на демократите, но и на новия Европейски парламент, отбеляза Витанов.  „Основен приоритет на новия ЕП е зелената икономика и зеления транспорт. Това е точно в противоречие на тези цели“, подчерта той.   Според него „ако бъде приет пакета, стотици хиляди хора ще останат без работа, ще се увеличи замърсяването на въздуха, ще се предизвика нова социално-трудова вълна от мигранти в посока Западна Европа и не на последно място – ще се увеличи цената за всяка една стока, защото ще се повиши цената за нейното транспортиране“.  Ако успеем да убедим нашите европейски партньори в тези аргументи, ще имаме по-добра база за преговори, убеден е Витанов.\r\nВъв връзка с напускането на ЕС от Великобритания, евродепутатът Цветелина Пенкова призова правителството да наблюдава темата по-активно.\"Brexit без сделка ще доведе до много сериозен политически и икономически хаос, което засяга и българите, живеещи на острова. Към момента българското правителство мълчи по въпроса за защитата им, докато много други държави взеха адекватни мерки\", отбеляза тя.    ", "date": "2019.09.20", "title": "БСП се надяват Европейската прокуратура да нищи измами с евросредства"}
{"url": "https://www.actualno.com/balkani/chernogorec-dava-1000-na-tozi-kojto-nakara-partija-da-bojkotira-izborite-news_1377498.html", "text": "      Награда от 1000 евро ще спечели този, който накара поне една от политическите партии в Черна гора да бойкотира изборите, съобщи в. „Данас“, цитиран от БГНЕС.      В текстът се уточнява, че наградата е определена от Василие Миличкович. Изписан е и номерът на мобилния му телефон. Пред медия той потвърди автентичността на обявеното:“Вярно е, че предлагам 1000 евро и това е моя обява. Това е моето послание към нещастния народ, на когото е отнето конституционното право да гласува за отворени листи и за своите непосредствени представители“, каза Миличкович.   През последните години той проявява политическа активност, започнала с поддръжка за опозиционните протести през 2015 г., а след това и като кандидат за президентския пост. ", "date": "2019.09.20", "title": "Черногорец дава €1000 на този, който накара партия да бойкотира изборите "}
{"url": "https://www.actualno.com/plovdiv/vkusno-i-interesno-v-plovdiv-snimki-news_1377423.html", "text": "      Царевицата може да се използва поне за 26 неща извън храната. А може и в храната. В момента в Пловдив в две успоредни прояви, привличащи голям интерес, тя присъства. В Стария град днес бе открит Есенният панаир на занаятите, който по традиция включва и пленер със състезателен характер. Този път темата е „Царевична шума”, на старта застанаха шест майстори от страната, а нещата, които могат да се видят, са много красиви.       Жулиета Георгиева от Пловдив обяснява свойствата на царевичната шума, които я правят чудесен екологичен материал за различни предмети. Напоследък в Мексико, където това е най- застъпената селскостопанска култура, царевицата чрез корените си навлиза и в строителството- те се почистват, смилат и от сместа се правят изключително добри изолационни панели.   В занаятчийския панаир тази година участват и майстори от Украйна, а сред представените общо от всички занаяти са текстилът, дърворезбата, металопластика, свещолеене. Топли цветове греят от много маси, групи туристи пълнят улиците на резервата. Царевицата, макар и не с толкова главна роля, присъства и на ул. „Райко Даскалов”, където от днес до 22 септември се провежда кулинарният фестивал на открито „ Mood for food”. Освен богато разнообразие от всякакви вкусове храни, той има и сцена на открито, включва състезания и игри.     Днес от 17 ч започна играта „Разпознаване на сирената”, следва надяждане с бургери, а утре ще има демонстрации за изработка на сурови бонбони. ", "date": "2019.09.20", "title": "Вкусно и интересно в Пловдив (СНИМКИ)"}
{"url": "https://www.actualno.com/healthy/vseki-chetvyrti-bolnichen-e-falshiv-tvyrdi-biznesyt-news_1377436.html", "text": "      Всеки четвърти в България се издава на здрав човек, съобщи Васил Велев, председател на Асоциацията на индустриалния капитал в България ( ) при откриването на кръгла маса на тема \"Злоупотребите с болнични листове – вреден за обществото феномен\". Асоциацията организира дискусията в опит да спечели съмишленици за старата си идея на работниците. В нея участваха министърът на труда и социалната политика , председателят на парламентарната комисия по труда и демографската политика д-р Хасан Адемов (ДПС), председателят на икономическата комисия в парламента Петър Кънев (БСП) и управителят на Националния осигурителен институт (НОИ) Ивайло Иванов. Предложението на бизнеса е паричното обезщетение за временна неработоспособност поради общо заболяване, трудова злополука и професионална болест          на настъпването до възстановяване на работоспособността.\r\nВасил Велев представи данни от националната статистика и от НОИ, според която изплатените болнични от 2012 г. насам са нараснали три пъти. „Ние предлагаме солидарността в изплащането на болнични да започва от 4-ия ден, а не от първия, както е сега. 9-10 дни е средно при нас отсъствието по болест, а в Турция е 2-3 дни, което привлича инвеститори. Нашето законодателство стимулира едно грозно явление – масови кражби и масова корупция.От съвестните работници се крадат около 50 млн. лв. всяка година. Още 150 млн. лв. се крадат от НОИ и се пропускат да се изработят 1 млрд. лв. годишно, което прави около 400 млн. лв. пропуснати ползи за бюджета\", каза Велев и допълни, че почти няма наказани лекари за издаване на фалшиви болнични. Общо 2 748 173 са изплатените болнични листа през 2018 г., докато наетите лица са 2 238 402. От АИКБ припомниха, че проблемът възниква заради промяната в Кодекса за социално подпомагане от 1 януари 2013 г., когато се задължава осигурителят да заплаща първите три дни от болничния лист на осигуреното лице за временна неработоспособност. Тогава тази мярка е била предвидена като временна антикризисна, която обаче е станала постоянна. Преди да се приеме тази мярка през 2012 г. изплатените болнични листа са били 1 353 504, подчерта Велев. Според статистиката през 2017 г. Най-малко болнични листа са издадени в Добрич, а най-много са боледували в Стара Загора. „Няма и почти никаква разлика в нетното възнаграждение на един работник, ползващ болничен лист за 3 дни и такъв, който не ползва. При ползване на болничен лист работникът получава нетно възнаграждение средно месечно само с 3 процента по-малко, но за сметка на това работи с 15 процента по-малко“, заяви председателят на АИКБ. Той е на мнение, че това е много сериозен стимул за извършването на тези злоупотреби.  Несъгласие с предложението на бизнеса изрази министърът на труда и социалната политика Бисер Петков. Той окачестви предложението на АИКБ като „едно от възможните решения“, но го окачестви като„непропорционално, прекомерно и социално неприемливо“ и призна, че от 2012 г. наистина броят на издадените болнични листа се е увеличил, но апелира да се търсят други решения на проблема. Министърът предложи да се обсъди възможността за Сега този срок е до 14 дни непрекъснато. \"Мисля, че във времето назад е било до 7 дни\", добави Бисер Петков.Освен това той допълни, че може да обмисли и ограничение до 40 дни в общата продължителност в рамките на една година, в която личният лекар може да издава болничен лист. Според него може да се приеме и мярка, в която работодателят участва в обезщетяването на работниците за не повече от 15 дни в рамките на годината. Може да се обсъди и възможността за преразпределение на изплащането на дните между работодателите и държавното обществено осигуряване, каза министърът. Според него общата сума на обезщетения на издадените болнични расте и заради повишаването на средния размер на доходите.       Председателят на парламентарната комисия по труда и демографската политика д-р Хасан Адемов (ДПС) подчерта, че злоупотребите с болнични се доказват в съда, а не на кръгла маса. Ако се приеме предложението на бизнеса, то НОИ ще бъде натоварен допълнително с още 198 млн. лв., пресметна Адемов. Според него увеличеният брой издавани болнични е заради влошения здравен статус на българите и факта, че България е на първо място по в Европейския съюз. Работодателите, по Закона за здравето и разпоредбите за медицинската експертиза, са в правото си да контролират спазването на болничния режим на служителите си, а докторите носят отговорност по Наказателния кодекс за издаване на документ с невярно съдържание, допълни д-р Адемов. Той предложи Единият е за първите три дни от болничните да се плаща различна, договорена от социалните партньори сума, а другият – работниците да отсъстват три дни с разрешение на работодателя, като през тези три дни заплатите им да вървят. Ако служителите злоупотребяват с това, работодателите са в правото си да се освободят от тях, каза д-р Адемов.\r\nПредседателят на икономическата парламентарна комисия Петър Кънев (БСП) апелира да се направи работна група в рамките на Националния съвет за тристранно сътрудничество, която да реши проблема. Управителят на НОИ Ивайло Иванов категорично не е съгласен неговото ведомство да поеме изплащането на първите три дни. То би натоварило бюджета на НОИ с поне още 200 млн. лв., каза той и също призова да се засили контрола при издаването на болнични.\r\nМеждувременно социалната комисия ден преди дискусията остави без промяна режимът на плащане на болничните. Депутатите отхвърлиха внесени от \"Воля\" промени в Кодекса за социално осигуряване, които предвиждаха първите три дни болнични да се изплащат от бюджета на Държавното обществено осигуряване. Синдикатите също категорично не са съгласни с предложението на бизнеса и го определят като „нечовешко и незаконно“, но според техни представители е редно издаването на фалшиви болнични да се криминализира.       ", "date": "2019.09.20", "title": "Всеки четвърти болничен е фалшив, твърди бизнесът"}
{"url": "https://www.actualno.com/blagoevgrad/otkriha-nov-most-v-bansko-snimki-news_1377495.html", "text": "      В Банско бе открит и осветен новия “Топов мост” на река Глазне. Oчаква се реконструкцията да доведе много ползи за града.       \"С изграждането на подпорните стени и укрепването на дъното на реката, които вече са факт, се осигурява необходимата превенция от наводнения. За осъществяването на този толкова важен за града проект получихме огромна финансова помощ, за което благодаря на правителството и лично на премиера Борисов.\", заяви кметът Георги Икономов.   С монтирането на красивия мост е възстановена изгубената по време на наводненията през 2016 г. пешеходна връзка. \"Визията отговаря изцяло на новия облик на града ни, който създаваме стъпка по стъпка. Благодаря на всички, които споделиха с нас емоцията от добре свършената работа. Сега е ред на катинарите и нощните снимки на фенерите, както туристическата традиция подобава. А за нас предстои догодина да осъществим следващия етап на проекта, който включва изграждането на улица и паркова зона.\", допълни Икономов.    Благодаря на всички, които споделиха с нас емоцията от добре свършената работа. Сега е ред на катинарите и нощните снимки на фенерите, както туристическата традиция подобава. ", "date": "2019.09.20", "title": "Откриха нов мост в Банско (СНИМКИ)"}
{"url": "https://www.actualno.com/europe/na-106-g-pochina-naj-vyzrastnijat-oceljal-pri-holokosta-v-avstrija-minal-prez-4-konclagera-news_1377487.html", "text": "      Най-възрастният преживял австрийски холокост, който е минал през четири концлагера, е починал на 106-годишна възраст, съобщи в петък организацията на еврейската общност (IKG) на Виена.      Марко Файнголд, оцелял в Аушвиц, в окупираната от нацистите Полша и три германски концентрационни лагера, почина в град Залцбург в четвъртък след белодробна инфекция, съобщи австрийската информационна агенция APA.\r\nВъпреки напредналата си възраст, Файнголд беше активен в изказванията си срещу Холокоста, участвайки в множество конференции и събития за ученици.\r\n\"Сигурно съм говорил с около половин милион души общо\", каза той пред AФП в интервю през 2018 г., като добави, че се е заклел пред  себе си в Аушвиц, че ще разкаже своята история.  Роден на 28 май 1913 г. в Австро-Унгарската империя в сегашна Словакия, Файнголд е арестуван в Прага и депортиран в Аушвиц през 1940 година.\r\nОттам Файнголд - или затворник 11 996 - е отведен в Дахау и след това в Бухенвалд, където оцелява като строителен работник.\r\nСлед като изгубил баща си и братя и сестри в лагерите, той е освободен от Бухенвалд, когато през май 1945 г. американските сили превземат лагера.       Но той не можа да се върне във Виена, тъй като неговата група от оцелели беше възпрепятствана да пътува през съветската окупационна зона, която заобикаляше града.\r\n\"Руски войник ни каза, че са имали заповеди да не ни позволяват да преминем. Новият (социалдемократически) канцлер Карл Ренер беше казал:\" Няма да вземем обратно евреите \",\" каза Файнголд.\r\nТогава Файнголд решил да отиде в Залцбург близо до германската граница, която беше в американската окупационна зона. Там той основава мрежа, която помогна на 100 000 евреи да емигрират в администрирана от Великобритания Палестина.\r\nСамият той отказа да напусне Австрия въпреки трудностите поради дълбоко вкоренения антисемитизъм в страната. ", "date": "2019.09.20", "title": "На 106 г. почина най-възрастният оцелял при Холокоста в Австрия, минал през 4 концлагера"}
{"url": "https://www.actualno.com/america/300-000-avstralijci-na-protest-sreshtu-klimatichnite-promeni-video-news_1377470.html", "text": "      Около 300 хиляди австралийци излязоха на улиците в петък, като поискаха решителни действия от правителството за борба с изменението на климата, съобщи телевизионният канал ABC с позоваване на организаторите.        Три дни преди срещата на върха на ООН за изменението на климата в много държави се провежда кампания, наречена Глобален ден на действие. Организаторите очакват да присъстват милиони хора в 150 държави. Протестният митинг се събра около 16-годишната шведска екоактивистка Грета Тунберг, която беше първата, която протестира в шведския парламент миналата година.   \"Невероятни снимки на климатичната стачка  в Австралия. Тази огромна тълпа се събра в Сидни. Австралия определя стандарта!\" написа в Twitter Тунберг.    В Австралия демонстрациите се провеждат в столиците на всичките осем щата и територии и в други 104 града. Протестиращите изискват федералното правителство да изостави проектите за нефт, газ или въглища и напълно да премине към производството и износа от възобновяеми енергийни ресурси.\r\nОсвен това те искат властите да отделят средства за „справедлива трансформация и създаване на работни места за всички работници в индустрията на изкопаемите горива“, пише БГНЕС.     ", "date": "2019.09.20", "title": "300 000 австралийци на протест срещу климатичните промени (ВИДЕО)"}
{"url": "https://www.actualno.com/smolyan/sys-zrelishtno-systezanie-s-velosipedi-pamporovo-zakriva-letnija-sezon-news_1377440.html", "text": "      Със зрелищно състезание по спускане с планински велосипеди през уикенда Пампорово ще закрие летния сезон. Близо 100 състезатели от всички краища на България пристигат в курорта за него, съобщиха от дружеството. На 21 и 22 септември във Велопарк Пампорово – зона Мечи чал, ще се проведе пети, предпоследен кръг от Виваком Даунхил Сериите за 2019.      В събитието ще се включат някои от най-добрите ни колоездачи, които ще се борят за спечелването на призовите места и за точки в генералната ранглиста на турнира. Към момента заявка за участие са дали близо 100 състезатели , като освен от България се очаква да пристигнат участници и от съседните страни. Екстремната надпревара ще се проведе по трасето за спускане под връх Мечи чал над град Чепеларе, което е едно от най-интересните в шампионата за тази година. Състезателното трасе, носещо името „Брус Лий“, е с дължина над 3500 метра , което го нарежда на първо място в сериите и включва множество технични участъци с корени и камъни, стръмни отсечки, скокове и виражи, а някои от състезателите успяват на определени места да развият скорост над 80 км/ч по маршрута . Състезанието през уикенда ще бъде и официалното закриване на летния туристически сезон в Пампорово-Мечи чал.   В понеделник ще е последният работен ден на лифтовете, в който колоездачи и туристи могат да се възползват от лесния достъп до планината и вело трасетата. ", "date": "2019.09.20", "title": "Със зрелищно състезание с велосипеди Пампорово закрива летния сезон"}
{"url": "https://www.actualno.com/balkani/turcija-sydi-jurnalisti-i-studenti-zaradi-sriva-na-lirata-news_1377433.html", "text": "      В Турция започна съдебен процес срещу двама репортери на агенция Bloomberg заради твърденията, че се опитали да саботират икономиката със статия за миналогодишната валутна криза.      Те са сред десетките обвиняеми, включително хора, които просто бяха написали шеги за валутната криза в Twitter. Ако бъдат признати за виновни ги грозят присъди до 5 години затвор, предава БГНЕС.   Статията беше публикувана през август 2018 г. от агенция Bloomberg в драматичен ден, когато лирата загуби около 1/5 от стойността си спрямо долара. В материала се твърди, че турската агенция за банкова регулация, известна като BDDK, ще проведе спешна среща.\r\n\"Да се свика среща на BDDK беше нормално ... Трудно ми е да разбера защо нашата публикация доведе до такава реакция\", заяви пред съда Керим Каракая, който е изправен пред съдебен процес заедно с колегата си Феркан Ялънкалъч.  Други пък изглеждаха шокирани от това, че са били изправени пред магистратите във връзка с коментарите за срива в стойността на лирата, направени в Twitter.\r\n\"Ако аз и другите в тази зала можем да съсипем икономиката с туитове, тогава всички сме го закъсали\", каза Халит Токус, един от подсъдимите.   22-годишен студент Билалчан Сагир също беше в съда заради туит, който гласи: \"Съмнявам се в мозъка на всеки, който каже, че няма криза. Осъзнайте се.\" Пред съда той каза: \"Студент съм. Написах туитовете, но не зная как мога да повлияя на капиталовите пазари?\".    Следващите изслушвания по процеса ще са на 17 януари. ", "date": "2019.09.20", "title": "Турция съди журналисти и студенти заради срива на лирата"}
{"url": "https://www.actualno.com/bgfootball/berbatov-posochi-koj-e-golemijat-problem-na-bylgarskija-futbol-news_1377441.html", "text": "      След едногодишно отсъствие от футболния терен Димитър Бербатов сложи официален край на футболната си кариера, но направи това по много категоричен начин.      В специално интервю за \"Спортното шоу на Дарик\" българският голмайстор сподели мнение, че не вижда сериозно развитие за който и да е роден футболист,   \"Факт е, че може би ще остане дупка след мен. Мога да говоря много, защото съм го извоювал. Кървял съм и съм направил така, че мога да кажа неща.\r\nТрябва да го направя по начин, който ще ме разберат хората. Истина е, че няма визия кой да излезе от България и да направи голяма кариера в чужбина\", отсече бившият голмайстор на английската Висша лига.  \"Гледам ги младите - как тренират, говорят, разсъждават, Какви амбиции имат. Дори не е нужно да говоря - просто ги слушам. И това, което чувам, не ми харесва. Както и някои от нещата, които виждам. Най-големият проблем е във факта, че футболната ни среда е така.\"\r\nКакво не е наред във футболната ни среда според Бербатов,     ", "date": "2019.09.20", "title": "Бербатов посочи кой е големият проблем на българския футбол"}
{"url": "https://www.actualno.com/health/pijan-bez-da-si-pil-vyzmojno-li-e-news_1377425.html", "text": "      Възможно ли е да се напием без да сме пили? Учени от описват случай на мъж от Пекин, чийто изследвания го потвърждават.      Щамовете на чревната бактерия Klebsiella pneumonia могат да причинят интоксикация при хората дори без да пият алкохол, съобщава списание „Cell Metabolism“.   Регистрираният случай на пациент от Пекин е следният: Мъжът често бил пиян, но употребявал само сладки напитки. Черният му дроб бил възпален, подобно на алкохолик, и съдържал излишна мазнина, пише 24СМИ.\r\nТова явление се нарича „синдром на автоферментация“ или „синдром на вътрешната пивоварна“.  В този случай нарушение вследствие на такава реакция може да причини излишък от гъбички, подобни на дрожди, в червата.\r\nКитайските лекари не са регистрирали дрождите, но са установили, че броят на чревните бактерии от вида Klebsiella pneumonia е 900 пъти по-голям, отколкото при здрави хора.   Медиците не очаквали бактериите да произвеждат толкова много алкохол. Според тях, когато организмът не може да се справи с него, се стига до мастно чернодробно заболяване (NAFLD). Това може да се случи дори ако човек не е докосвал алкохол, подчертават те.     ", "date": "2019.09.20", "title": "Пиян без да си пил. Възможно ли е?"}
{"url": "https://www.actualno.com/politics/spasi-sofija-pita-izpolzva-li-obshtinski-sredstva-fandykova-v-kampanijata-si-news_1377417.html", "text": "      От \"Спаси София\" питат Йорданка Фандъкова - кандидат за кмет от ГЕРБ, \" дали и защо продължава да води политическата си кампания с публичния ресурс на всички софиянци ?\" Според активистите в кампанията се използват неправомерно и гербът на София и коли на НСО. Затова независимият кандидат за кмет Борис Бонев определя поведението й като \"неморално\" и призовава Фандъкова да напусне поста си до изборите, както е редно в една предизборна кампания.      Това се казва в позиция, получена на редакционната поща на    “Само през последните две седмици, бяха пуснати осем професионални клипа от г-жа Фандъкова. Понеже те съдържат и герба на София , питаме кмета дали те са платени с парите на столичани?” - настоява Борис Бонев от \"Спаси София\".\r\nСпоред градските активисти в кампанията се ползват безогледно общински детски градини, училища и болници.  “За политическа реклама се използват дори малолетни деца и пациенти в общинските болници. В пълно противоречие с изборното законодателство се използва и гербът на София. Г-жа Фандъкова продължава да използва и шофьорите и колите на НСО при своите ПР обиколки из града. Всичко това струва много пари и явно се плаща от данъкоплатците”, пишат от \"Спаси София\". \r\nНезависимият кандидат за кмет Борис Бонев призовава Фандъкова да се оттегли незабавно от властовата позиция и да спре да използва публични ресурси за лични цели.   “Кампания, струваща милиони, нито  ще реши проблемите на София, нито ще замаже гафовете на управлението.  Нашите съграждани имат нужда от честно и открито управление, а не от още  ПР акции, целящи да ни убедят в една напудрена реалност.”, казват от  \"Спаси София\".    От Столична община коментираха за , че нямат намерение да отговарят на обвиненията на Борис Бонев. Те уточниха, че в момента Йорданка Фандъкова все още е кмет на София, а предизборната й кампания ще започне месец преди вота. Пуснатите клипове били част от информационна кампания на Общината.\r\nПрипомняме, че по време на тържественото заседание на Столичния общински съвет на 17 септември , беше определен временно изпълняващ длъжността кмет на столицата - Тя ще управлява града до местните избори през октомври. ", "date": "2019.09.20", "title": "\"Спаси София\" пита използва ли общински средства Фандъкова в кампанията си?"}
{"url": "https://www.actualno.com/curious/dneven-horoskop-za-21-septemvri-news_1377459.html", "text": "       Овен       Денят ще ви зарадва още от сутринта. Ще осъзнаете, че сте изминали много по-дълъг път, отколкото сте предполагали. Приятно празнуване! Телец Днес е ден, в който да си подарите запомнящо се преживяване. Не ви трябва специален повод за това. Просто си го осигурете.   Близнаци Днес не напускайте бойното поле без да сте изложили аргументите си. Имате всички шансове да излезете победител от всеки спор, но и вие ще претърпите малки загуби. Рак     Тази събота усетете свободата си с това да не планирате нищо. Може да останете вкъщи, може да излезете на разходка. Важното е да сте свободни в решенията си. Лъв Това е ден, в който да продължите развитието си напред. Някой ще се опита да ви спре и да ви загуби времето. Не му го позволявайте. Дева Днес може да се поглезите с нещо вкусно. Помислете за удоволствието си, а не за това дали сте на диета или не.   Везни През този ден направете нещо нетипично за вас. Бъдете мили най-вече към себе си. Почивния ден не е за работа - не го забравяйте. Скорпион Днес може да се сблъскате с неподозирано ваше качество. Ако то ви носи дивиденти направете всичко възможно, за да го развиете.\r\nСтрелец\r\nДнес може да имате някои противоречия. Не бъдете емоционална бомба и най-добре не започвайте никакви сериозни разговори. Ще се спасите от сериозен проблем. Козирог    Това е ден, в който доводите на разума няма да са ви приятни. Ако е възможно сега не взимайте решения и останете верни на мечтите си, дори ако не се сбъднат.\r\nВодолей\r\nДнес може да учудите близките си с нетипично поведение. Ако това е добре за семейството ви и за вас - продължавайте в същия дух. Риби Тази събота ще имате един непредсказуем ден. Не си поставяйте задачи, не чертайте планове. Каквото се случи - това е. ", "date": "2019.09.20", "title": "Дневен хороскоп за 21 септември"}
{"url": "https://www.actualno.com/europe/dvama-raneni-pri-strelba-v-lion-strelecyt-e-arestuvan-video-news_1377396.html", "text": "      Двама души са леко ранени при стрелба в Лион. Стрелецът е арестуван, съобщи френската полиция.      Властите съобщават за мъж, който открил огън от апартамент на авеню „Avenue Maréchal de Saxe Rue Paul Bert“, стреляйки по минувачи. Информацията публикува Спутник, заедно с видео от мястото на инцидента.     В началото очевидци говореха описваха стрелеца като жена пред Франс 3, но по-късно информацията беше коригирана и стана ясно, че полицията търси начин да щурмува апартамента, където се е барикадирал заподозреният мъж.  Според Lyon Mag съобщи той е използвал пушка. Към момента няма официална информация за жертви или пострадали.\r\nБлизо до мястото на инцидента беше забелязан отряд на френското полицейско специално звено RAID.   \"В момента тече полицейска операция. Възможни са затруднения в  движението. Моля, избягвайте района\", съобщи полицията в Туитър.    Тя  заяви още, че има съмнения, че зад атентата стои терористичен мотив. След това стана ясно, че акцията на властите е била успешна и стрелецът е арестуван.  ", "date": "2019.09.20", "title": "Двама ранени при стрелба в Лион, стрелецът е арестуван (ВИДЕО)"}
{"url": "https://www.actualno.com/business/3-grada-ostavat-bez-parno-i-topla-voda-zaradi-tec-brikel-news_1377469.html", "text": "      Спирането на ТЕЦ \"Брикел\" е напълно неправомерно и може да остави без парно и топла вода 3 български града. Това предупреждава изпълнителният директор на компанията Янилин Павлов в изявление до медиите.      По думите му по-продължително спиране на работата на предприятието ще доведе до социални и икономически проблеми.   Блокирането на работата на ТЕЦ-а заплашва отоплителните сезони в Гълъбово и в Сливен, както и доставките на топла вода за домакинствата в Сливен и Перник. Става въпрос за десетки хиляди домакинства, училища, административни сгради, болници в трите града, предупреждават от централата.\r\n\"Централното (парно) отопление е най-евтиният метод за отопление и липсата му ще повиши разходите на домакинствата, която разчитат на него\", предвиждат от \"Брикел\", който е основен доставчик на гориво за ТЕЦ \"Брикел\", Топлофикация Сливен и Топлофикация Перник.  Предприятието е и сериозен купувач на въглищата от държавните \"Мини Марица Изток\".\r\n\"Купуваме около 250 000 тона въглища от \"Мини Марица Изток\" на месец. Дефакто ние осигуряваме голяма част от техния пласмент. Доколкото ни е известно в \"Мини Марица Изток\" работят над 7000 души, питаме се какво ще се случи с част от работните места на тези хора, в случай, че ние спрем да купуваме това огромно количество въглища ежемесечно?\", посочват от \"Брикел\".   Предприятието, заедно с , ТЕЦ \"Бобов дол\" и \"Топлофикация – Сливен\", е собственост на известния енергиен бизнесмен Христо Ковачки. Срещу всичките текат проверки от Министерство на околната среда и водите (МОСВ), .    От \"Брикел\" признаха, че през юли и август тази година са , примесени с въглища. Операцията е извършена с разрешение на компетентните органи.\r\nЗаради използването на неразрешеното гориво обаче РИОСВ - Стара Загора в централата на Ковачки. ТЕЦ-ът вече беше глобен с 15 000 лв. в края на миналия месец, заради на Гълъбово.\r\n\"Получихме редица предписания във връзка с поставяне на камери, предприемане на мерки за увеличаване на контрола, както и такива по отношение на биомасата и RDF-а. Всичко е изпълнено\", посочва ръководителят на предприятието.   \"Апелираме към всички институции, да се ангажират по-сериозно с проблема със затварянето на \"Брикел\" ЕАД и да вземат под внимание възможните социални и икономически проблеми, които ще възникнат при евентуално удължаване на периода, в който нашето Дружество не може да изпълнява своята нормална производствена дейност!\", завършва позицията си Павлов. ", "date": "2019.09.20", "title": "3 града остават без парно и топла вода заради ТЕЦ \"Брикел\""}
{"url": "https://www.actualno.com/burgas/burgas-shte-otbeleji-s-koncert-novija-oblik-na-podleza-do-operata-news_1377306.html", "text": "      С концерт, който ще се проведе тази вечер от 17.30 часа, жителите на Бургас ще отпразнуват новия вид на един от подлезите в града. Той беше преобразен от двама художници на графити, които в продължение на седмица създадоха обща творба в подлеза до Държавна Опера Бургас. Станислав Трифонов, NASIMO показва своето виждане за Малкият принц, от едноименното произведение на Екзюпери, а Иван Янков, Естео потвърди с проекта си, че \"Истински се вижда само със сърцето\".       Двамата художници бяха поканени от Община Бургас, а творбите им станаха факт, като част от Европейската седмица на мобилността.   \"В подлеза ще бъдат подредени пейки от рециклирани дървени палети, а на място ще може да се играе на различни игри, някои от тях нарисувани върху настилката\", каза зам.-кметът по европейски политики Руска Бояджиева. На сцената ще се представят - танцовият състав на ОУ \"Братя Миладинови\", група \"Rampage\", Илиян Дянков и Коце Дянков и други изпълнители.      ", "date": "2019.09.20", "title": "Бургас ще отбележи с концерт новия облик на подлеза до Операта"}
{"url": "https://www.actualno.com/balkani/solun-pod-voda-njama-postradali-bylgari-video-news_1377364.html", "text": "       Буря удари Северна Гърция снощи. Солун е най-тежко засегнат от проливните дъждове. Десетки сгради бяха наводнени, а улиците останаха под вода, съобщава македонското електронно издание МКД.      Двама мотоциклетисти са били хванати в капана на придошлите води. Единият от тях е успял да се измъкне сам от водата, но другият е потърсил помощ от полицията.   Общо седем души са били евакуирани заради наводненията в областта на Ефкарпия. Няма информация за засегнати български граждани при проливните дъждове в Северна Гърция, съобщават от външно министерство.  От Генералното ни консулство в Солун информират, че обстановката в града е  нормализирана. Валежите снощи са засегнали основно западната част на Солун. Противопожарната служба е получила общо 150 сигнали за помощ, сериозни щети е имало в 17 от тях, където се наложило да се изпомпва водата от къщите.       Трафикът в Солун е затруднен, съобщава се и за катастрофи заради хлъзгавите пътища.\r\nСпоред гръцката информационна агенция АНА-МПА, проливният дъжд е  наводнил магистралата Солун-Ореокастро, като автомобили  са заседнали на  пътя. И други градове са засегнати от бурята в Гърция. На места там валя и град. Медиите съобщават за поражения източно в района на Фаркадона.    Местните жители разказват как градушката е покрила пътища и е унищожила посевите им.\r\nЗемеделските производители говорят за сериозни щети в памука, царевицата и детелините.      Министерството на външните работи съветва българските граждани, които пребивават на територията на Гърция или планират пътуване до страната, да следят актуалната информация за метеорологичната обстановка.\r\nПри необходимост от съдействие сънародниците ни могат да се свържат с генералното консулство в Солун на следните телефони: +30 2310 829 210; +30 2310 869 520. ", "date": "2019.09.20", "title": "Солун под вода, няма пострадали българи (ВИДЕО) "}
{"url": "https://www.actualno.com/society/reka-struma-pochernja-neno-dimov-govori-za-losh-ekologichen-potencial-video-news_1377462.html", "text": "       Язовир \"Пчелина\" е оценен с лош екологичен потенциал , съгласно действащия план за управление на речните басейни.      Това каза министърът на околната среда и водите Нено Димов в отговор на парламентарен въпрос з , събиращо водите на река Струма.    Отклоненията са на биологичните елементи за качеството и основните физико-химични показатели , поясни министърът.\r\nПо думите му на 9 септември са извършени замервания, според които разтворения кислород е под минимално допустимия праг. Отчетена е висока температура на водата - 23,6 градуса на повърхността и 21,3 градуса на седем метра дълбочина.  Превишенията на показатели - биологична потребност на кислород, азот и фосфор, показват битово-фекално замърсяване, а превишаването по амониев азот - за прясно битово-фекално замърсяване, посочи министър Димов.\r\nВ същото време във фейсбук страницата на Централна рибоопазваща организация Перник бе публикувано видео, на което ясно се вижда, че река Струма е катраненочерна на територията на град Перник.          След подаден сигнал, компетентните органи в лицето на РИОСВ-Перник и представители на общината направиха проверка, при която потвърдиха, че наистина е налице замърсяване , но отново с . Предстои допълнителна работа по сигнала за установяване на причината за замърсяването. Според изследванията нормата за амоняк е превишена 18 пъти в повърхностната вода и седем пъти при дълбочинната проба на седем метра. \"За трайно решаване на замърсяване на водите може да се говори сред приключване на изграждането, реконструкцията и модернизацията на канализационната система и градската пречиствателна станция за отпадни води в Перник, обясни Димов и допълни, че през август е подписал договор с ВиК-Перник за изграждане на водна и канализационна инфраструктура.\r\nЗапочва преразглеждане на разрешителните за заустване и комплексните разрешителни, отбеляза още министърът.\r\nНено Димов посочи, че язовирът е проектиран през 1970 г. като утаечен - събира водите от цялата тежка индустрия в Перник и Радомир , т.е. е бил производствен утаечник. Около 60 процента от полезния му обем е вече запълнен, т.е. затлачен. Когато се говори за мерките, които трябва да се приемат, трябва да се има предвид и това замърсяване, обясни Димов.       ", "date": "2019.09.20", "title": "Река \"Струма\" почерня, Нено Димов говори за \"лош екологичен потенциал\" (ВИДЕО)"}
{"url": "https://www.actualno.com/bgfootball/neverojatnoto-vole-na-kesheru-koeto-okonchatelno-nokautira-cska-moskva-video-news_1377448.html", "text": "      Лудогорец стартира сезона с идеята Якуб Свиерчок да бъде наложен като титулярен централен нападател в състава, но неостаряващият Клаудиу Кешеру не оставя никакви шансове на поляка.      За пореден път той се бетонира сред най-важните играчи на българския шампион с шеметното си представяне срещу ЦСКА в Лига Европа. Той реализира хеттрик за успеха с 5:1 над руския гранд, а първият му гол беше истински шедьовър.   При 2:1 за \"орлите\" домакините осъществиха отлична контраатака, а Вандерсон се понесе към наказателното поле. От крилото той центрира отдясно на границата на пеналтерията, където Кешеру, зорко следен от защитниците на ЦСКА, реши да стреля от воле.    Рядко подобни решения водят до гол, но в този случай румънският ас насочи неспасяемо топката в долния десен ъгъл, отбелязвайки един от най-красивите голове за вечерта в Лига Европа.\r\nКакво е казал на почивката треньорът на \"орлите\" Станислав Генчев, за да ги вдъхнови за успеха, . ", "date": "2019.09.20", "title": "Невероятното воле на Кешеру, което окончателно нокаутира ЦСКА Москва (ВИДЕО)"}
{"url": "https://www.actualno.com/politics/radev-naznachi-nov-shef-na-nso-news_1377476.html", "text": "      Полковник Красимир Станчев ще е новият началник на Националната служба за охрана (НСО). Указът за неговото назначаване е подписан днес от президента Румен Радев, след като е минала съгласувателната процедура с правителството. Полковникът ще получи и генералско звание.      За подписването на указите съобщиха днес от прессекретариата на държавния глава, но не дадоха повече данни за Станчев.   Станчев е заместник-началник на службата по времето на Ангел Антонов, който го освободи през 2016 г. В момента той движи международния отдел на НСО. Според служители на службата той се ползва с добро име и позиции както в държавните институции, така и сред служителите. Диалогичен, с международен опит, владеещ чужди езици.\r\nВ последния около месец НСО се ръководи от временен началник - Росен Тодоров. Той пое функциите, след като началникът на службата Данчо Дяков поиска да напусне и беше освободен.  Дяков беше на поста от март 2018 г., назначен с одобрен от правителството указ на президента Румен Радев. Тогава той беше и удостоен с висшето офицерско звание генерал-майор. Преди това Дяков беше съветник на Румен Радев по военната сигурност. Кой е Красимир Станчев?    Красимир Станчев е роден на 02.02.1966 г. в София. Завършва Висшето народно военно артилерийско училище \"Г. Димитров\" в Шумен с магистърска степен \"Радиоинженер\".    Офицер от Българската армия от 1990 г. до 1993 г. През 1993 г. е назначен на кадрова военна служба в Националната служба за охрана, като последователно заема длъжностите разузнавач, инспектор, старши инспектор, главен инспектор, началник на група, главен експерт и началник на сектор.\r\nСъс заповеди на началника на НСО е повишаван в поредно офицерско звание старши лейтенант (1993 г.), капитан (1997 г.), майор (2000 г.), подполковник (2003 г.) и полковник (2006 г.).\r\nОт май 2014 г. до септември 2016 г. е заместник-началник на Националната служба за охрана. От октомври 2016 г. е началник на сектор в звено \"Международно сътрудничество, протокол и връзки с обществеността\" на НСО. ", "date": "2019.09.20", "title": "Радев назначи нов шеф на НСО"}
{"url": "https://www.actualno.com/politics/djok-polfrijman-e-na-svoboda-nastanen-e-v-centyra-v-busmanci-snimki-news_1377477.html", "text": "      Убиецът на студента Андрей Монов - , беше освободен от затвора около 15:40.      В момента той няма валидни документи за самоличност и затова е предаден на Дирекция \"Миграция\", обясни адвокатът му пред БГНЕС.    Тъй като австралиецът няма документи за самоличност, той ще бъде настанен  в Центъра за временно настаняване на чужденци в Бусманци , съобщават от Министерство на правосъдието.  На  изкрещя: \"Благодаря на  заместник-началника на затвора\".\r\nНа 19 септември 2019 г. апелативният съд отмени присъдата на градския и освободи Полфрийман. че той не е опасен за българското общество и се е поправил.    Сред причините да бъде освободен почти седем години по-рано, съдът изтъква, че той е изтърпял по-голямата част от наказанието си – 12 от общо 20-те години затвор. Освен това за тези години научил български език.    Преди тричленният състав на съда да вземе решение по жалбата за освобождаването му, Полфрийман отговаря на въпроса какво би правил, ако бъде освободен.\r\nПо думите му, той ще продължи да помага на Българското затворническо сдружение, както го е правил през последните 12 години. Той смята да се заеме с \"реформите в институциите на българската система\". ", "date": "2019.09.20", "title": "Джок Полфрийман е на свобода, настанен е в Центъра в Бусманци (СНИМКИ)"}
{"url": "https://www.actualno.com/starazagora/rychno-pletena-lulka-radva-malchuganite-v-starozagorska-detska-gradina-snimki-news_1377337.html", "text": "      Уникална и единствена в детско заведение в страната люлка ще радва малчуганите в Детска градина N 10 ”Светлина” в Стара Загора, похвали се директорът й Йоанна Димитрова. В ръчно плетеното съоръжение, изработено от българска фирма, едновременно на няколко нива могат да се е катерят и играят 15-ина деца.           В първия учебен ден 197-те деца в детското заведение градина бяха посрещнати от Пепеляшка, която по различни пътечки ги поведе към голямата Книга на „Светлина”. В нея символично се отваря нова страница от приказка, наречена „нова учебна 2019/2020 г.\"\r\nВ тази нова приказка Мери Попинз поръсва с вълшебства, а деца родители заедно стигаха до Пощата, където ги очакваха Снежанка и Червената шапчица. Родителите пишеха пожелание към децата си и получаваха пожелание от детската градина.\r\nШестте групи в първия учебен ден бяха със свой облик - най-малките бяха герои в приказна гора с масички-гъбки, хралупи и разни други тайнства, учителските им горски феи. Пътека от светещи камъчета пък ги отведе до стаята им. В специално Фото (до Горската Библиотека) малчуганите си направиха снимки за спомен с костюмите на принцове и принцеси. Актьори от Държавен куклен театър - Стара Загора, се включиха в тържеството. Приказни герои от различни театрални постановки участваха в музикални игри с всички деца от детската градина.     ", "date": "2019.09.20", "title": "Ръчно плетена люлка радва малчуганите в старозагорска детска градина (СНИМКИ) "}
{"url": "https://www.actualno.com/bgfootball/novoto-biju-na-cska-otkazal-11-miliona-ot-kitaj-news_1377482.html", "text": "      Това лято в българските грандове пристигнаха много интересни играчи, но един от най-любопитните сред тях е нападателят Томи Юрич, който подсили ЦСКА.      Много фактори са повлияли на Юрич, за да избере пътя на футболиста, но най-важният от тях е семейството. Той самият признава, че майка му и баща му са били големи футболни фенове. Всеки уикенд у дома гледат английската Висша лига, а баща му редовно играе с него зад къщата им.   С добрите си игри там той стига до националния отбор на Австралия. Там е нагърбен с невероятна отговорност, която не се дава на всеки - да замени остаряващата легенда на \"кенгурата\" Тим Кейхил, голмайсторът на Австралия. Играч, на когото се възхищава.\r\nИнтерес към него проявява китайски клуб, който му предлага 11 милиона евро за 3-годишен договор. Юрич отказва, а когато го питат защо не се е възползвал, отговаря:  \"В крайна сметка, парите щяха да са по-малко, като се приспаднат данъците. Освен това, виждате много играчи, които печелят много и са имали труден път.\r\nВ този момент не чувствах, че това е правилното решение. Много се радвам, че съм тук, в Европа, и имам възможност да се подобрявам ежедневно.   Не исках заради многото пари да пропусна възможността да се усъвършенствам като играч. Освен това, ако печеля толкова добре, това може да повлияе негативно на мотивацията ми\".    Други интересни неща за кариерата и личния живот на Юрич, . ", "date": "2019.09.20", "title": "Новото бижу на ЦСКА - отказал 11 милиона от Китай"}
{"url": "https://www.actualno.com/politics/aleksandyr-vaklin-se-kandidatira-za-obshtinski-syvetnik-news_1377352.html", "text": "      Александър Ваклин е кандидат за общински съветник. Това става ясно от решение, публикувано в Общинската избирателна комисия, където на 16 септември Ваклин е регистрирал инициативен комитет, който го издига за кандидат за общински съветник.      Инициативният комитет, който издига Ваклин за общински съветник, се състои от Полина Ваклин, Лили Маркова-Ненова и Александър Димитров.   По думите му като инвеститор и строител с 20-годишен опит, който не е участвал в обществени поръчки, ще се бори за подобряване на работата на Столична община.\r\nПрипомняме, че Александър Ваклин бизнесменът, и нейната заместничка Биляна Петрова в искане на подкуп.   ", "date": "2019.09.20", "title": "Александър Ваклин се кандидатира за общински съветник"}
{"url": "https://www.actualno.com/society/miroluba-benatova-vleze-v-nova-neochakvana-rolja-news_1377353.html", "text": "       Как един топ журналист става шофьор на такси? Изненадващо за мнозина, това е новото превъплъщение на Миролюба Бенатова. Бившият кадър на bTV и NOVA, която през юни 2019 г., вече работи в една от големите софийски таксиметрови компании – Yellow Taxy.      Очаквано новината бързо обиколи медиите. Някои подозират, че журналистката може да е влязла в тази роля, за да натрупа впечатления за нова поредица. А може би просто е начин да си изкарва прехраната.   Самата Бенатова потвърди новото си поприще и даде да се разбере, че не се срамува от новата си професия. \"Истината е, че днес работя като таксиметров шофьор. Плащам си всеки ден аренда за колата и други разходи. После започвам да изкарвам за себе си. Това е свободна професия\", споделя тя във Facebook.\r\nРазказва за раздялата си с и начина, по който е напуснала телевизията.  \"През юни ми предложиха да стажувам като журналист. Разбира се, нарекоха го по друг начин. Казаха, че искат да ме задържат в НОВА, но със стажантски договор, в никакъв случай трудов. При никакви обстоятелства да не съм в нюзрума, но да правя материали. Неясно как, но със категорично без да използвам оператори и монтажисти от телевизията. В средите на \"Човешки ресурси\" наричат тези оферти отказващи. Предложение, което не можеш да приемеш, но после ще бъде представено като възможност. Хитро\", обяснява тя.\r\n\"Нямам работно място и рубриката ми се оказа излишна за българския медиен свят\", споделя журналистката. \"Никъде не ми предлагат да задавам въпроси. Този жанр в репортерството върви към закриване. Обикновените въпроси вече са екзотика\", отбелязва Бенатова. \"След 26 години в журналистиката, реших да стажувам на друго място. След като междувременно тук – там ми казаха, че няма място за репортер като мен. Имали желание, но нямали възможност. Разбрах ги. И потърсих поприще, в което още търсят хора\", разказва тя.       \"Като изключим \"предложението\" от ПИК да правя рубрика при тях, от другаде не ми предложиха работа. Практикувам журналистика като хоби, което обичам с цялата си душа. И пиша за списания. От \"Жената днес\", L’Europeo и \"Мениджър\" се обадиха да ми предложат теми за писане. Единият текст вече излезе, другите предстоят. Благодаря и за тази възможност. Наистина\", разказва тя.\r\nУсеща предизвикателствата новата професия и постепенно \"правилата\" ѝ. \"Сега се уча да се ориентирам бързо във всички квартали на София, питам, когато навигацията ме обърка и се извинявам на пътниците, ако изпусна отбивката или не знам улицата, която ми казват. От репортерството съм научила, че когато не знаеш нещо, трябва да питаш. Практикувам го. Когато трябва мълча, не избирам най-бавната лента, връщам ресто, имам дребни, слушам неангажираща музика и колата е чиста\", обяснява Бенатова.\r\nЖурналистката размишлява върху срива на и срамно ли е да бъдеш таксиметров шофьор.\r\n\"Срамно е да те поръчват за поръчкови репортажи. Да ти пишат въпросите и да ти диктуват отговорите. Срамно е да убиваш за пари. Да обслужваш корпоративни и лични интереси зад маската на журналистиката. Да си ПР или ченге на щат като репортер, продуцент и директор на новини, е срамно. Да те държат за топките, а ти да задраскваш думи по тази причина, е смърт\", пише тя.     ", "date": "2019.09.20", "title": "Миролюба Бенатова влезе в нова неочаквана роля"}
{"url": "https://www.actualno.com/analysis/lavrov-sasht-podgotvjat-jadreni-i-kosmicheski-oryjija-news_1377334.html", "text": "      САЩ вече са започнали да работят за разполагане на оръжия в космоса и отхвърлят опитите да се сключи съответстващ мораториум.      Това твърди министърът на външните работи на Русия Сергей Лавров в статията си \"Светът на кръстопът и системата на международните отношения на бъдещето\" за списание \"Русия в глобалната политика\". Статията е публикувана и на сайта на МВнР на Русия, предава ТАСС.   \"Вашингтон пристъпи към реализация на плановете за разполагане на оръжия в космоса и отхвърля предложенията да се договорим за универсален мораториум върху такава дейност\", подчертава Лавров.\r\nПо неговите думи, в момента в САЩ се виждат признаци на началото на медийна кампания, която трябва да послужи като пролог към окончателния отказ на страната от Договора за цялостна забрана на ядрените изпитания, който Вашингтон така и не е ратифицирал.  Лавров определи като проява на ревизионизъм американската политика в областта на .\r\n\"Торпилирането от Вашингтон първо на договора за противоракетната отбрана, а сега – с единодушната подкрепа на членовете на НАТО – и (ДРСМО) създава риск да бъде демонтирана цялата договорна архитектура в областта на контрола над ракетно-ядрените въоръжения\", счита министърът.   Към ревизионистките действия Лавров отнесе и излизането на САЩ от споразумението за иранската ядрена програма, което е имало \"ключово значение за ядреното неразпространение\".    \"Тук е и демонстративният отказ на Вашингтон да изпълнява единодушните решения на Съвета за сигурност на ООН за палестино-израелските отношения\", резюмира той.\r\nЗа кой ключов оръжеен договор се готвят да преговарят САЩ и Русия, . ", "date": "2019.09.20", "title": "Лавров: САЩ подготвят ядрени и космически оръжия"}
{"url": "https://www.actualno.com/america/twitter-zakri-hiljadi-akaunti-zaradi-falshivi-novini-news_1377434.html", "text": "      Twitter съобщи, че е закрил хиляди акаунти в целия свят за разпространение на фалшиви новини, както и за проправителствена пропаганда, информира АФП.      Блокираните акаунти  са в страни като Обединените арабски емирства, Китай и Испания.   Закрити са акаунти, идващи от Китай, които целят да посеят раздор между протестиращите в Хонконг, както и акаунти с просаудитски съобщения, идващи от Египет и Обединените арабски емирства и насочени към Катар и Йемен, съобщиха от платформата.\r\nАкаунти, разпространяващи фалшиви новини, също бяха премахнати в Испания и Еквадор.  По-рано Twitter съобщи, че на бившия съветник на саудитския кралски съд Сауд ал Кахтани, както и 267 акаунта, произхождащи от Обединените арабски емирства и Египет. 41-годишният Ал Кахтани беше официално назначен за съветник на кралския съд през 2012 година. Преди година съветникът беше отстранен от поста си заради съмнения за участие в убийството на журналиста от „Вашингтон пост“ Джамал Кашогги. Той бе санкциониран със забрана да влиза в Съединените щати заедно с още 15 души, заподозрени за участие в инцидента.\r\nПрез октомври 2018 г. Ал Кахтани беше уволнен като надзорник на кралския съд по медийните въпроси.    ", "date": "2019.09.20", "title": "Twitter закри хиляди акаунти заради фалшиви новини "}
{"url": "https://www.actualno.com/politics/ananiev-napravih-zajavka-za-finansirane-na-transplantacii-na-bylgari-i-v-dyrjavi-izvyn-es-news_1377330.html", "text": "      „Проектът на Националната програма за насърчаване на донорството и подпомагане на трансплантацията (2019 - 2023 г.)  обхваща всички видове органна трансплантация за български граждани в България, независимо от тяхната възраст и предвижда мерки за идентифициране на всички потенциални донори.      В този смисъл чернодробната трансплантация за деца може да бъде провеждана на територията на Република България при наличието на подходящ донор, включването на българския пациент в списъка на чакащите в България и при спазване на всички изкисквания за качество на здравните грижи във всеки един етап на трансплантацията – предтрансплантационна дейност, трансплантация, следтрансплантационни изследвания, наблюдение и лечение на реципиентите, заяви здравният министър Кирил Ананиев по време на парламентарния контрол.   Проектът на Национална програма беше публикуван за коментари и бележки на 14 август 2019 г. на официалната интернет-страница на МЗ, като към момента се обсъждат постъпилите предложения по документа. В заповедта за работната група по Националната програма за насърчаване на донорството и подпомагане на трансплантацията вкарах и двама представители на пациентски организации, които също имат своите предложения.\r\nЗа изпълнението на планираните мерки е предвидено и осигуряването на средства както за предтрансплантационния, трансплантационния и следтрансплантационния период (наблюдение, лечение, изследвания и др.), така и за необходимата апаратура и стимулиране на координаторите по донорство, трансплантационните екипи и медицинския персонал, ангажиран с дейността. За целта ще се търсят и възможности за осигуряване на европейски средства. Независимо от това, с проектобюджета на МЗ съм направил своята заявка пред Министерството на финансите.  С предложените промени в Наредба № 2, разработени съвместно с представители на НЗОК, на родители на деца с онкохематологични заболявания и на лечебните заведения, в които тези деца се лекуват, е облекчен достъпът на българските граждани, в това число и на децата, до качествена и навременна медицинска помощ. В момента извършването на трансплантация на органи и хемопоетични стволови клетки в чужбина може да бъде финансирано само в държави от ЕС, ЕИП, Конфедерация Швейцария или в държави, с които България има сключен договор. МЗ предлага това ограничение да отпадне и в случаите, когато трансплантация не може да бъде извършена в България, такава да бъде финансирана в най-подходящото за пациента лечебно заведение в чужбина. Грижата за контакт и комуникация с трансплантационни центрове ще бъде не на пациента, а на отговорните публични институции - НЗОК и ИА „Медицински надзор”. Извършените по този ред трансплантации ще бъдат финансирани от държавата. Промените са публикувани на сайта на МЗ и до края на месец септември ще приключи обсъждането им.\r\nСтраната ни полага всички необходими усилия, за да засили сътрудничеството за обмен на органи и да се присъедини към Евротрансплант като равноправен партньор. Показателно в това отношение е, че след създаването на ИА „Медицински надзор“, България е предоставила по линия на Евротрансплант  7 органа, 4 от които – бял дроб.   Страната ни се присъедини и към FOEDUS – платформа за обмен на органи между членовете на организацията, заяви Ананиев.    Предвид липсата на специалисти в страната, които могат да провеждат белодробна трансплантация, продължава сътрудничеството с отделението по гръдна хирургия към Многопрофилна болница – Виена за обучение на български специалисти. Четирима наши лекари вече преминаха краткосрочно обучение във виенската болница, а през месец януари 2020 г. ще започне дългосрочно обучение на 16 наши специалисти“, каза още Ананиев. ", "date": "2019.09.20", "title": "Ананиев: Направих заявка за финансиране на трансплантации на българи и в държави извън ЕС "}
{"url": "https://www.actualno.com/politics/zaharieva-razvitieto-na-prijatelski-otnoshenija-s-rusija-e-prioritet-za-vynshnata-ni-politika-news_1377368.html", "text": "      Развитието на приятелски отношения трябва да се развиват при взаимно сътрудничество и взаимно зачитане на интересите особено със съседни и близки държави на страната ни, сред които е и Русия, и това е приоритетна задача на българската външна политика.      Това каза вицепремиерът и министър на външните работи Екатерина Захариева от парламентарната трибуна в отговор на депутатско питане на народния представител от ПП \"Атака\" Станислав Стоилов относно съобщение на Министерството на външните работи на Република България“.   Вицепремиерът Захариева допълни, че точно поради тази причина смята, че трябва да се постави край на поставянето на разделителна линия по оста на България по исторически теми, за които българският парламент преди много години, още на 9 септември 1944 година, е взел ясно отношения.\r\n„Уверявам ви, че българското правителство има желание да бъде приятел, при това в основата на взаимно зачитане на суверенитета, взаимния интерес, ненамеса във вътрешнополитическия живот на друга страна, уважени и зачитане на позициите по отношение на оценките на фактите и събитията от миналото.   Крайно време е да спрем да разделяме държавата на каквито и да е фили и фоби“, каза Захариева.\r\nВицепремиерът заяви още, че в позицията на МВнР изрично се признава огромната роля на Съветския съюз при разгрома на Нацистка Германия по време на Втората световна война.\r\n„Не оспорваме изхода на войната, каквито интерпретации имаше в някои недоброжелателни коментари. Не се подлагат на съмнение извършените от този режим престъпления към човечеството и военни престъпления“, добави още тя.       Тя посочи, че декларацията на МВнР е насочена към конкретно действие, за което е преценено, че преминава границата на представители на друга държава. „Става въпрос за организиране на проява, внушаваща едностранна и некоректна интерпретация по отношение на тълкуване на фактите от нашата история, които за съжаление все още имат дискусионен характер и то не толкова сред историците, защото като че ли за историците нещата са ясни, а по-скоро са предмет на вътрешнополитически дебати и оценки на политически партии“, обясни Захариева.\r\nТя посочи, че е важна и датата на организиране на изложбата. „Ако беше на 9 май, нямаше да можем да реагираме. Така че МВнР нямаше никакъв друг вариант, освен да реагира и то при положение, че е организирана така, че противоречи на законодателно закрепена официална позиция на българската държава по темата. Неслучайно и самото посолство смени заглавието на изложбата след нашата реакция“, коментира още вицепремиерът. Тя припомни, че отдавна комунистическият режим е обявен за престъпен от българската държава , много преди ГЕРБ да го има .\r\n„Законодателят ясно е посочил какъв е този режим и там се използва думата, че 9 септември 1944 година до 10 ноември 1989 управлението на БКП е довело страната до национална. Цитирам текста на закона“, посочи още Захариева.      Вицепремиерът заяви, че позицията на МВнР по случая не би трябвало да пречи на приятелските ни отношения с Русия. „МВнР трябва да реагира, когато има опити за чужда намеса във вътрешната политика на страната. Когато защитаваш позиция в защита на националния ти интерес, другите трябва да те уважават повече“, посочи тя. ", "date": "2019.09.20", "title": "Захариева: Развитието на приятелски отношения с Русия е приоритет за външната ни политика"}
{"url": "https://www.actualno.com/politics/vytreshnijat-ministyr-s-preduprejdenie-za-trotinetkite-news_1377355.html", "text": "      Водачите на електрически тротинетки трябва да имат задължително книжка, каска и светлоотразителни елементи по дрехите си .      Това обяви министърът на вътрешните работи Младен Маринов от парламентарната трибуна в петък. По думите му, новите правила за движение ще влязат в сила с приемането на регламента. В момента тече неговото обществено обсъждане.    За нарушителите на новите правила ще бъдат прилагани досега съществуващите санкции в закона за движение по пътищата, а именно глоба от 20 до 150 лева. Водачите на електрически тротинетки също така ще са длъжни да карат само във велоалеи или в най-дясната част на пътя ако няма такива .  Освен това ще е забранено те да карат по пътища с ограничени на скоростта над 50 км/ч . Максималната скорост за движение на тротинетките ще бъде 25 км/ч.   По-големите видове тротинетки ще подлежат и на регистрация .    ", "date": "2019.09.20", "title": "Вътрешният министър с предупреждение за тротинетките"}
{"url": "https://www.actualno.com/crime/jena-zagina-v-synja-si-v-bylgarski-izvor-news_1377340.html", "text": "      Жена, на 63-години, е починала при пожар в тетевенското село Български извор, съобщиха от МВР - Ловеч.      Тя е обитавала фургон в селото, а сигналът, че той гори, е получен на телефон 112 тази нощ около 2 часа.   След като са потушили огъня, огнеборците са открили жертвата мъртва върху леглото й.\r\nПо първоначална информация няма данни за умисъл при пожара. Причините за инцидента се разследват от районното управление на МВР в Тетевен, образувано е досъдебно производство.   ", "date": "2019.09.20", "title": "Жена загина в съня си в Български извор"}
{"url": "https://www.actualno.com/curious/luboven-horoskop-za-21-22-septemvri-news_1377287.html", "text": "       Овен       Романтиката ще бъде водеща сила през този уикенд. Възможно е вълненията ви и емоциите ви да бъдат много силни. Желанието за секс и интимност ще са причината зад всяко ваше решение. Телец За Телците, които мечтаят за повече домашен уют и спокойствие, през почивните дни има реален шанс да осъществите желанията си. Друга възможност е да заживеете под един покрив с любимия човек, да направите заедно инвестиция или ремонт. Всичко ще се случва с лекота.   Близнаци Злободневните въпроси няма да занимават вас и половинката ви. Разговорите, които ще проведете, ще са задълбочени, интересни, важни за вас. Бързо ще стигате до компромиси, благодарение на спокойствието, което струи от връзката ви. Рак     Ще бъдете по-разумни и стъпили на земята по отношение на отговорностите към половинката и любовта. Бързо ще осъзнаете, че партньорът ви си заслужава всички жертви, които иска да направите във връзката. Лъв Едно от най-хубавите неща в една връзка е, когато осъзнаеш, че можеш да разчиташ на любимия човек за всичко. Ще откриете много нови положителни черти в любимия човек, а доверието ви ще се засили.  ", "date": "2019.09.20", "title": "ЛЮБОВЕН хороскоп за 21-22 септември"}
{"url": "https://www.actualno.com/sciencelogy/a1-startira-predvaritelni-porychki-na-iphone-11-iphone-11-pro-i-iphone-11-pro-max-news_1377362.html", "text": "              дава старт на предварителните поръчки на най-новите модели на iPhone. Серията включва– , и , които ще бъдат налични в търговската мрежа на А1 от 27 септември.   iPhone 11 Pro и iPhone 11 Pro Max са флагманите в портфолиото на Apple, като предоставят впечатляваща производителност с новия А13 Bionic чипсет. Корпусът на двете устройства съчетава неръждаема стомана и закалено стъкло с олеофобно покритие, като в допълнение притежава рейтинг IP68 за водо- и прахоустойчивост. iPhone 11 Pro има 5,8-инчов Super Retina XDR OLED дисплей, с гъстота на пикселите от 458ppi.\r\nТехнологията и гъстотата на пикселите при iPhone 11 Pro Max е същата, а дисплеят е 6,5-инчов. Двата модела разполагат с тройна камера на гърба – 12-мегапикселова широкоъгълна камера (f/1.8), 12-мегапикселова ултраширокоъгълна камера (f/2.0) и 12-мегапикселов телефото обектив (f/2.4) с двойно оптично увеличение. Камерата разполага със система от четири LED светкавици, предоставящи възможност за заснемане на качествени изображения при ниска осветеност. Базовите версии разполагат с вградена памет за съхранение от 64GB, а за по-взискателните клиенти са налични версии с 256GB и 512GB вътрешна памет.  iPhone 11 съчетава най-новите технологии от Apple на по-достъпна цена. Корпусът комбинира алуминиева рамка и закалено стъкло с олеофобна защита. Дисплеят е 6,1-инчов, IPS LCD панел с гъстота от 326 пиксела. Моделът има нова двойна задна камера – 12-мегапикселова широкоъгълна камера (f/1.8) и 12-мегапикселова ултраширокоъгълна камера (f/2.4), поддържаща HDR функции, заснемане на панорамни изображения, разпознаване на сцени с изкуствения интелект и много други.\r\nЧетворната LED светкавица спомага за заснемане на изображения при ниска осветеност с богати и ясни детайли. Мощният процесор А13 Bionic притежава AI функции и предоставя завидна производителност, благодарение на 7-нанометровата си архитектура. Базовата версия на модела разполага с вградена памет за съхранение от 64GB.   Моделите работят с най-новата операционна система от Apple – iOS 13, която според компанията е най-персонализираната и най-сигурната мобилна операционна система, предоставяща множество функции и удобства в полза на потребителите.       ", "date": "2019.09.20", "title": "А1 стартира предварителни поръчки на iPhone 11, iPhone 11 Pro и iPhone 11 Pro Max "}
{"url": "https://www.actualno.com/society/polfrijman-se-e-popravil-taka-obobshtava-motivite-si-za-osvobojdavane-sydyt-news_1377363.html", "text": "      На сайта на беше качено определението, с което  убиецът Джок Полфрийман беше освободен предсрочно от затвора.      Решението на тричленен състав на съда с председател Калин Калпакчиев и членове Весислава Иванова и Виолета Магдалинчева дойде изненадващо след жалба срещу отказа на градския съд да изпълни молбата на австралиеца.   Джок Полфийман беше осъден за убийството на студента Андрей Монов и изтърпяваше 20 годишна присъда за убийството през зимата на 2007г. Мотивите на апелативните съдии: Поправил се е!   Според мотивите на Апелативния съд, Полфрийман е изтърпял повече от половината си присъда, през последните 2 години поведението му е било без укор. Изплатил е половината от обезщетението на семейството.\r\n\"Конкретните доказателства по делото установяват данни за поправянето на осъдения, които определят по-нататъшния му престой в затвора като неоправдан от гледна точка на легитимната потребност от постигане на целите на наказанието, доколкото по отношение на него те вече следва да се приемат за успешно реализирани” – това е тезата на апелативния съд, публикувана на страницата на институцията.\r\nСъдебният състав подчертава, че, по силата на закона, Полфрийман се води ненаказан за извършени нарушения в затвора, защото наказанията може да се заличават, включително – заради награди. Някои от наказанията пък са от преди привеждането в изпълнение на присъдата.       „Апелативният съд съобразява също така и представените и приети като доказателства положителни характеристики, дадени от председателя на , както и от пастор К. и отец П. Те съответстват на констатациите в докладите от 2018 и 2019 година, доколкото и наблюденията на самата администрация в затвора за личността на осъдения, също са в позитивна насока”, пише в определението.\r\n„Преди процесното осъждане осъденият не е имал криминални прояви. И  по време на изпълнение на наказанието с поведението си в затвора  лишеният от свобода в нито един момент не е разкрил, че може да  представлява риск било за останалите лишени от свобода, било за  служителите в администрацията или за когото и да е друг, дотолкова,  доколкото никоя от неговите прояви не разкрива криминогенен елемент,  свързан с насилие или с незачитане на чуждите права или с незачитане на  правилата в социума”. Колко е опасен австралиецът и какви ще са последиците от решението на съда? От пълната стенограма на съдебното заседание в четвъртък се вижда, че преди решението на съда адвокатът на Полфрийман, прокурорът и юрисконсултът на затвора спорят за наказанията на австралиеца и до каква степен той \"се е поправил\". Самият осъден пък твърди, че е бил репресиран от ръководството на затвора. запазва словореда от стенографския протокол.\r\n„До този момент, наред с положителните моменти в неговото поведение – учебна и обществена дейност, полаган труд, награди, същият (Джок Полфрийман) е извършвал и множество нарушения на правилата в затвора, за което са му били налагани съответни наказания, като тези нарушения са започнали още през 2010 г. и са продължили до месец юни 2018 г., след която дата няма данни за други налагани наказания. Прави впечатление също, че положителният процес е започнал през 2016 г., т.е. по времето когато е наближавало той да изтърпи фактически половината от наложеното му наказание, което е основание да поиска условно предсрочно освобождаване. Като първите по-трайни резултати в тази поправителна работа се констатират едва през 2019 г.”, отбелязва прокурор Трифонова.       Юрисконсултът на Централния софийски затвор отбелязва и че една отмяна на отказа на Софийския градски  съд да освободи Полфрийман би довела „до негативен отзвук сред лишените  от свобода, сред затворническата общност в затворите в България, както и  сред обществото като цяло” . Според юристът предсрочно освобождаване ще означава, че „специалната превенция не е постигнала целта си, не е оказала нужното превъзпитателно въздействие на лишения от свобода и за това говори неговото демонстративно протестно поведение\". Калин Ангелов, адвокат на убиеца, смята, че твърденията на администрацията на затвора, че осъденият я злепоставя, всъщност са визирали подаваните от него жалби, прераснали в дело в Страсбург срещу България за лошо третиране, което е спечелил. Ангелов отбелязва и че през 2016 г. Полфрийман три пъти е бил пускан в отпуск като награда за липса на нарушения. Самият Джок Полфрийман заявява, че 10 г. в затвора не е знаел за присъдата си заради липса на преведени документи. Не е получил и награда за образователната и социалната си дейност в затвора. Получил само нарушаване на правата му. „Чух, че затворът е огледало на общество, тогава, ако затворът е огледало на общество, защо тогава не можем да обсъждаме деянието на самите служители в затвора, толкова колкото аз съм наказан, толкова колкото заповедите от тяхна страна са отнемани и такова обезщетения, наложена от Административен съд, от Европейския съд за права на човек за нарушаване не само на правилата му на човешки права, така че всеки един от мои наказания няма нищо общо с нарушаване на човешки права, не съм нарушавал правата на никой за единадесет и половин години” .\r\nПреди тричленният състав на съда да вземе решение по жалбата за освобождаването му, Полфрийман отговаря на въпроса какво би правил, ако бъде освободен. По думите му, той ще продължи да помага на Българското затворническо сдружение, както го е правил през последните 12 години. Той смята да се заеме с \"реформите в институциите на българската система\". Става ясно от стенограмата, че той има осигурена работа в Австралия, Германия и у нас.    ", "date": "2019.09.20", "title": "Полфрийман се е поправил, така обобщава мотивите си за освобождаване съдът"}
{"url": "https://www.actualno.com/politics/bsp-iska-anketna-komisija-po-sluchaja-bnr-news_1377286.html", "text": "      Парламентарната група на БСП внася предложение за създаване на анкетна комисия в парламента по случая БНР. Това каза лидерът на БСП Корнелия Нинова, предаде репортер на БГНЕС.      Нинова посочи, че от 3 години предупреждават за налагане на еднолична власт в България. „Е, вече имаме диктатура в действие”, заяви Нинова.   Лидерът на БСП каза, че се започна с изключените микрофони на журналистите в Министерски съвет, пресконференция без журналисти, без преса, журналисти, водени с белезници на   разпити като свидетели.\r\n„И можем да изреждаме много случаи на уволнени журналисти, заради това, че са си позволили да критикуват властта”, добави още тя.  Нинова посочи, че не от вчера журналисти говорят за оказван натиск върху тях – журналисти от БНР.\r\n„Виждаме, че се опитва властта да замаже проблема и да го прехвърли на техническо равнище, но изключването на сигнала на БНР е безпрецедентен случай в историята на България и ние искаме и политическа отговорност и истината до край, затова ще предложим и тази анкетна комисия”, заяви тя.   Малко по-късно преди парламентарния контрол в парламента премиерът Бойко Борисов заяви, че ще помоли групата на ГЕРБ да се присъедини към анкетната комисия за БНР.    \"Нещо повече, ще искам пленарната зала да приеме решение Сметната палата като най-независим върховен орган да влезе и да провери цялото управление на БНР досега.\", заяви премиерът Бойко Борисов. ", "date": "2019.09.20", "title": "БСП иска анкетна комисия по случая БНР "}
{"url": "https://www.actualno.com/society/protest-zaradi-prodajba-na-voenni-imoti-v-chernomorec-news_1377254.html", "text": "       от централния площад пред читалището в Черноморец до нос \"Червенка\" организират жителите на града. Причината - продажбата на военни имоти, в които влизат техни земи. Недоволните са наследници на терени, попадащи в обхвата на военните поделения край града. Те са против продажбата на имотите, обявена от Министерството на отбраната, и настояват земите да им бъдат върнати.      От 2005 година наследниците на земеделски земи в местностите „Червенка“,  „Аклади“ и Таласакра настояват министерството на отбраната да им върне имотите, съобщава БНР.   До нос Червенка близо 20 декара на брега на морето са оградени като   територия на военното министерство, ползвана преди време за казармени помещения и   складове. Други 370 дка на полуостров Акра са ползвани от армията, спорни имоти има и на трети полуостров -Таласакра,  съобщава BTV.\r\nТези терени са включени в , предвидени за  продажба от военното министерство до края на годината. Протестиращите  казват, че не са получили обезщетения, но не ги и искат. Те имат  нотариални актове за земите си и вместо пари искат искат да си получат  имотите. Затова са завели съдебни дела и настояват да получат достъп до  имотите си.  \"2005 година беше първият протест за имотите пред парламента на  жълтите павета и тогава ми беше обещано, че в най-скоро време ще се реши  този проблем. Имам документи за собственост от 1939 г насам. Нямам един  метър върнат. Каракачанов и Бойко Борисов си зариват главата в пясъка и  не желаят въобще да се срещнат с нас - нито да коментират, нито да ни  обезщетят, нито да ни върнат земите.\", обяви един от потърпевшите Асен  Петков.\r\nКметът на Черноморец Добри Добрев обясни, че казусът има много лесно решение - двата полуострова са с отпаднала необходимост за военните - Акра и Червенка. Собствеността на хората е призната, затова няма причина имотите им да не бъдат върнати.\r\nСпоред Добрев най-сложен е казусът при полуостров Таласакра,  където военното министерство не желае да се  откаже от имота си. Според МО територията се използва, за какво - секретно е. Но на всички живеещи в района е ясно.       \"Там има кучкарник. По всичко личи, че той е пред закриване, а имота пред смяна на статута. Все още се държи, вероятно с идеята един ден да бъде продаден, а собствениците обезщетени\", обясни Васил Жечев от Инициативния комитет. По думите му протестиращите не искат обезщетения, а искат земите си.\r\nРешение на МС от март  разрешава продажбата на земята в  местността   „Червенка“, но заради заведено от Инициативния  комитет дело, военното  министерство е спряло процедурата.\r\nОт Министерството на  отбраната твърдят, че „към днешна дата няма  стартирала процедура за  разпоредителни действия с тези имоти”, съобщи BTV. Освен  това според ведомството  „тези въпроси вече са получавали отговори и  поставянето им отново  създава усещането, че темата се спекулира в  началото на политическия  сезон и предстоящите избори”.\r\nПротестиращите отрекоха да имат политически цели и подчертаха, че битката им за земята продължава вече над 10 години. \r\nПротестиращите са категорични, че няма да спрат с протестите, докато не им върнат земите. Те се заканиха да блокират и магистралата. Хората споделиха, че не са обезщетени, а въпреки наличните документи, нямат право да ползват имотите си.    ", "date": "2019.09.20", "title": "Протест заради продажба на военни имоти в Черноморец"}
{"url": "https://www.actualno.com/ruse/sybor-cenovo-pee-i-tancuva-obedinjava-ceniteli-na-folklornoto-ni-bogatstvo-news_1377413.html", "text": "      На 21 и 22 септември в село Ценово ще се проведе XIII Фолклорeн събор „Ценово пее и танцува“. Централният площад ще се превърне в сцена, на която ще се изявят самодейни състави и индивидуални изпълнители от цялата страна. Фестивалът трайно се вписа в културния облик и празничния календар на общината и Министерството на културата. За втора година фолклорният събор „Ценово пее и танцува“ е включен като едно от българските събития в Календара на европейските дни на културното наследство. Очаква се през двата дни на събора на сцената да се изявят повече от 60 самодейни състава с повече от 1100 участници и близо 45 индивидуални изпълнители от различни краища на България.       Зрители и гости ще станат съпричастни и в пресъздаването на характерни за района народни обичаи и традиции. Членове на Пенсионерския клуб „Млади сърца“ отново са подготвили поредица от изненади за участниците и зрителите. Жените с посребрени коси ще представят позабравени занаяти и ще почерпят всички присъстващи със сладък булгур. През първия ден на събора концерт ще изнесе попфолк певицата Валя. Гайдарска група от  Златоград ще покаже, защо нашата музика е подарък за извънземния разум в необятната Вселена.\r\nФестивалът няма състезателен характер. Всеки от изпълнителите ще получи специални награди от организаторите на проявата - плакет и грамота за участие.   ", "date": "2019.09.20", "title": "Събор „Ценово пее и танцува“ обединява ценители на фолклорното ни богатство"}
{"url": "https://www.actualno.com/scene/elin-kolev-mojata-cigulka-nosi-velika-energija-news_1377298.html", "text": "             „Моята цигулка носи велика енергия“, сподели наскоро в интервю за Класик ФМ радио младият цигулар Елин Колев, който през тази есен ще изнесе серия от концерти за българската публика. Вече няколко години талантливият изпълнител свири на майсторска цигулка „Лоренцо Каркаси“, създадена във Флоренция през 1749 година. „Изработена е от много фино дърво“, разказва Елин. „Направена е така, че и най-малкото действие или промяна в движението на пръстите се отразява и предава от корпуса. Има толкова много история в нея! Чувствам голяма отговорност към този инструмент“, споделя още цигуларят, който се завръща у нас след 5-годишно отсъствие от родната музикална сцена. През този период Елин продължи обучението си в Университета за музика в Карлсруе при проф. Йозеф Рисин, взе участие в академия „Сейджи Озава“ в Швейцария, дебютира във „Виктория Хол“ - Женева, а през 2017 г. бе включен в специалната програма  за млади музиканти „SWR2 New Talent“ на немската обществена медия SWR2. Младият цигулар изнесе също концерти с  Хауърд Грифитс в зала „Тонхале“ - Цюрих, дебютира със Симфоничния оркестър на Бад Елстер  (Chursächsische Philharmonie) и изнесе концерти с Филхармоничния оркестър на Театър „Плауен“ в Цвикау и Симфоничния оркестър на Лайпциг.\r\n„През тези пет години, през които не съм идвал в България, много неща се промениха за мен. Възприемането ми за музиката сега е различно. Реших да представя програма с 6 концерта от Вивалди, в които да покажа моето ново възприятие за тази епоха, на базата на своя житейски и музикален опит. Радвам се, че ще имам тази възможност“, допълва цигуларят.\r\nЕлин Колев вече пристигна у нас за своето турне, което започва с концерт на 20 септември в Русе. След това той ще гостува също във Варна, Ямбол и Враца. Последният концерт е на 15 октомври от 19:30 ч. в столичната зала „България“ с Оркестъра на Класик ФМ радио. Изявата на талантливия изпълнител в София е част от поредицата „Концертмайсторите“ и се финансира от програма „Култура“ на Столичната община.   В българското турне Елин Колев ще изпълни някои от най-изящните и въздействащи творби на бароковия майстор Антонио Вивалди. Освен цикъла „Годишните времена“, който е любим на много меломани, публиката ще чуе също концерта „Великият могул“ (Grosso mogul, RV 208), и Концерт в Ре мажор (RV 212), посветен на празника на Св. Антоний от Падуа. Вивалди пише тази изключително виртуозна творба през 1712 година и сам участва в първото изпълнение. Подготвяйки програмата си за България, Елин Колев открива неиздаван до сега ръкопис на концерта в Дрезденската библиотека. На базата на този манускрипт, Елин и неговият баща Мариан Колев, който също е цигулар, подготвят нотния материал за изпълнението у нас. Така българската публика ще чуе за първи път тази версия на Concerto fatto per la solennità della santa Lingua di S. Antonio in Padua, RV 212.\r\nЕлин Колев е популярен в България от неговите успешни изяви в София в „Европейски музикален фестивал“ 2013 и поредицата „Концертмайсторите“ 2014. Той е носител на наградата „Дебют“ от церемонията „Музикант на годината“ 2013 на Българското национално радио. Участвал е също във фестивалите „Варненско лято“ и „Европейски дни на културата“ във Франкфурт.   Билетите за концерта на Елин Колев в София на 15 октомври са на цени от 15 до 45 лв. и са в продажба на касата на „Кантус Фирмус“ в зала „България“ и онлайн на        Цикълът „Концертмайсторите“ се провежда от 2002 година. През годините в него са участвали  водещи световни звезди на класическата музика: Найджъл Кенеди, Пинкас Цукерман, Максим Венгеров, Шломо Минц, Ричард Клайдерман, Пепе Ромеро и др. След едногодишно прекъсване през 2011 г., цикълът бе възобновен благодарение на подкрепата на Столична програма „Култура“. През последните години в цикъла се изявиха цигуларите Летисия Морено (Испания), Мила Георгиева, Алекси Кени (САЩ) и др. Програмите „Българска класика“ и „Млади таланти“ от цикъла „Концертмайсторите“ 2014 бяха представени с голям успех на престижния музикален фестивал „Европейски дни на културата“ във Франкфурт на Майн (Германия). ", "date": "2019.09.20", "title": "Елин Колев: Моята цигулка носи велика енергия"}
{"url": "https://www.actualno.com/business/turski-potok-vyzrodi-drujbata-na-sofija-i-moskva-news_1377222.html", "text": "      България, която преди няколко години се отказа от \"Южен поток\", започва строителството на \"Балкански поток\". Ден по-рано София заяви, че е невъзможно да бъде построена без Русия. Преди време България спря и двата проекта в собствен ущърб по искане на САЩ. Газопроводът, , а Русия ще получи нови възможности да доставя газ в Южна Европа, заобикаляйки Украйна, пише авторитетното руско издание \"Взгляд\".      България започва да строи газопровода \"Балкански поток\" с руско участие. Това съобщи в сряда българският премиер Бойко Борисов след преговори с министъра на промишлеността и търговията на Русия Денис Мантуров. \"След провала на \"Южен поток\", на \", цитира думите на българския премиер ТАСС.   По думите на Борисов, \"90% от тръбите за \"Балкански поток\" вече са доставени в България от Русия и още утре започваме да ги слагаме по трасето\". \"Финансирането е осигурено, до края на януари 2020 г. ще бъдат построени 308 км от газопровода\", разказа българският премиер. Борисов, разбира се, не без причина си спомни за .\r\nПрипомняме, че международният проект за газопровод, който трябваше да мине по дъното на Черно море до българската Варна, бе прекъснат през 2014 г. именно по вина на българските власти. Тогавашният премиер Пламен Орешарски след среща с американски бизнесмени заяви, че работата се преустановява \"до отстраняване на забележките на Европейската комисия\". След това Москва, както е известно, се ориентира към .  От 2017 г. с пълен ход върви строителството на . По-късно за провалянето на \"Южен поток\" от България и благодари на Москва за това, \"че не ни се сърди по този повод\". И този път на срещата с Мантуров българският премиер подчерта: \"Никой от нас никога не е имал намерение да разрушава\" руско-българските \"исторически и приятелски отношения\".\r\nБорисов, който е министър-председател на България за трети път, нееднократно е говорил за историческото приятелство между двата народа. Например, така беше по време на визитата на Владимир Путин през 2010 г. – тогава Борисов подари на руския лидер кученце \"от типично българска порода\". Но по-късно Борисов си е позволявал и не съвсем дружески изказвания: конкретно, той е посочвал Русия за сериозна външнополитическа заплаха. В документи на българския Министерски съвет, под които стои подписа на премиера, се твърди, че действията на Русия са \"източник на регионална нестабилност и заплашват свободната и мирна Европа\".\r\nКонфликтни сигнали все още идват от София. От една страна, българската страна уверява: . Български съд отхвърли искове срещу \"Турски поток\", проект с руско участие. От друга страна, официалната София си позволява откровено недружелюбни действия: външното министерство на страната обяви освобождението на европейските държави от Съветския съюз по време на войната с Германия за . Лидерът на движение \"Русофили\", бивш депутат в българския парламент Николай Малинов, беше арестуван по .       Отбелязваме обаче, че ръководителят на Министерството на промишлеността и търговията на Русия Денис Мантуров каза в навечерието, че \"шпионският\" скандал няма да повлияе на приятелските и бизнес отношенията на двете страни. \"Скандалът не беше в Русия, а в България, не го обсъждахме. Мисля, че българската страна разбира добре ситуацията\", цитира руският министър РИА Новости. В същото време Мантуров отбеляза: \"Надявам се, че \". Организацията, която се ръководи от арестувания Малинов, отбелязваме, се занимава с развитието на културните контакти с Русия. очевидно се възобновява, казват експертите. \"В българските училища се изучава руски език, всяка година броят на българските студенти в руските университети се увеличава. Това е добра основа, за да продължим традиционното сътрудничество и новите поколения да се уважават помежду си\", отбеляза Мантуров на срещата с Борисов.\r\nБългарски експерти, намиращи се в опозиция на премиера Борисов, приветстват предприетия от Москва ход - но припомнят двойствената позиция на настоящия държавен глава.\r\n\"Мисля, че това е истински обрат в отношенията между двете страни, след като преди 5 години заради натиск от Вашингтон и Брюксел България спря строителството на \"Южен поток\". И съответно спря другия голям проект – строителството на АЕЦ в Белене\", заяви пред \"Взгляд\" общественият деец, представител на опозиционната Българска социалистическа партия (БСП) Светлана Шаренкова. Това се случи, след като в България дойде тогавашният държавен секретар на САЩ Хилари Клинтън, припомни Шаренкова. \"Буквално няколко дни след визитата проектът за строителство на АЕЦ в Белене бе замразен от правителството начело със същия Бойко Борисов\".\r\n\"Мнозинството от българските граждани подкрепят проекта \"Балкански поток\" и ще бъдат изключително доволни, ако той бъде реализиран\", подчертава Шаренкова. \"В същото време трябва да помним, че няколко пъти видяхме началото на строителството и част от \"Южен поток\", и - проекти, които са много важни за българската икономика, но след това тези проекти бяха замразени\", отбеляза българският общественик.      \"След срещата на междуправителствената комисия на България и Русия чухме добра новина, че проектът е стартирал. Сега най-важното е, че България да удържи на думата си, да не нарушава сроковете на проекта и от 1 януари руският газ да започне да тече на българска територия\", обобщи Шаренкова.\r\nПрезидентът на Центъра за стратегически комуникации Дмитрий Абзалов припомни третия проект, от който българските власти се отказаха - освен \"Южен поток\" и атомната електроцентрала, това е газопроводът Бургас-Александруполис, който трябваше да тръгне от България към Гърция, заобикаляйки турските проливи. Абзалов припомни пред руския вестник: \"Всичките 3 проекта бяха торпилирани именно от Бойко Борисов\".\r\nТова решение на българския премиер, направено в угода на европейските партньори, е предизвикало масови народни протести заради ръста на тарифите за жилищни и комунални услуги, отбеляза събеседникът на изданието.\r\nСпоред него България е решила да създаде \"Балкански\" поток след изпълнението на проекта \"Турски поток\". \"От четирите тръби, които \"Турски поток\" предполага, две ще бъдат предназначени за потребление от Турция, а останалите ще бъдат насочени към Европейския съюз в две посоки. Първият - северен - трябва да мине през Балканите и да отиде на север от Италия. Вторият - южен - ще премине през Гърция. Съответно бяха сключени споразумения с някои европейски държави, а България беше юридически партньор. И сега България всъщност се е съгласила да изгради този маршрут. Тоест, получи същия \"Южен поток\", но при по-неблагоприятни условия. \"Балкански поток\" увеличава вероятността от трета и четвърта тръба\", обясни експертът.\r\nСпоред него България се застрахова от възможни рискове като тези с тръбопроводите \"Северен поток 1\" и \"Северен поток 2\", тъй като няма да се прилагат за \"Балкански поток\" в същата степен, както за руските трансгранични газопроводи.   \"На фона на трудните отношения с Украйна и спада на производството на газ в ЕС достъпът на България до газ ще бъде доста обещаващ. За България това е добро средство за повишаване на енергийната ѝ сигурност, а за Москва това е удачен партньор за реализирането на европейската част от проекта \"Турски поток\", каза Абзалов.\r\nСпоред него, случилото се показва, че българската икономика се обръща към Русия. ще помогне на страната да понижи производствени разходи и да получи конкурентни предимства на външните пазари; в допълнение, ще има забележим спад в цената на комуналните услуги, каза Абзалов.\r\nЕкспертът посочва и друг сюжет, свързан с \"Балкански поток\". Италиано-саудитският консорциум \"Аркад\", който експерти свързват със саудитския, а не италианския капитал, е обявен за за избор на генерален изпълнител за изграждането на продължението на \"Турски поток\" в България. През май друг консорциум, наречен (ГРРБ), беше определен за . ГРРБ включва компания, която е свързана с Руската тръбна металургична компания (ТМК).\r\nАбзалов не е изненадан от това развитие на събитията. Той отбеляза, че София активно привлича саудитски инвестиции. Освен това Саудитска Арабия активизира усилията си на фона на конкуренцията с Китай за европейския пазар. Така руският газ ще отиде в България през саудитската тръба, казва експертът. \"Представители на Близкия изток участват активно като изпълнители. Първоначално саудитите бяха сериозно представени в страната. Фондовете на ОАЕ и Саудитска Арабия са много активни в България\", обобщи Абзалов. ", "date": "2019.09.20", "title": "\"Турски поток\" възроди дружбата на София и Москва"}
{"url": "https://www.actualno.com/interview/oratnica-10-godini-folklorna-magija-news_1377301.html", "text": "       На 20 септември в клуб \"Маймунарника\" Оратница ще празнува своя 10-ти рожден ден с много настроение, специални гост-участници и изненади за публиката. За пътя на една от най-разпознаваемите модерни фолклорни групи, развитието, спънките, веселите и странни моменти през тези 10 години, четете по-долу какво сподели с нас секстета.       По какъв начин виждате музикалното си развитие от създаването на групата до момента? Попа: Като създадохме Оратница, като че ли бяхме  деца, мислехме така и започнахме да експериментираме, да откриваме нови хоризонти заедно. Сега сме по-зрели и мислим по-професионално, за което голяма доза вина има и нашият мениджър - Тим Гюбел. От началото на групата до сега, пътят не е бил лек, но с общи усилия сме се справяли, а най-важното го има налице - музиката ни!\r\nХристиян: Закономерно - с повече усилия получаваме по-добри резултати. Само постоянство - това е най-важният урок.   Днес ви престои концерт с много гости - разкажете какво да очакваме за него? Християн: Участието на всички гости и песните, които ще изсвирим, разказват цялата история на групата. Ще имаме гъдулка от Пейо Пеев и тамбура от Краси Желязков. Ще имаме брас в лицето на Митко Бакърджиев и Владимир Мичев - саксофон и тромбон. За пръв път ще имаме хор - Космически гласове с Ганчо Гавазов - това ще бъде вълнуващ момент. Ще имаме китари от Веселин Йовчев от Ревю и Мерудия. Ще бъде като детски рожден ден - с много сандвичи с различна гарнитура. Ще имаме танци - на и пред сцената. \r\nДияна: Снощи имахме репетиция с всички гости, беше невероятно. Всяко парче се изпълва на 100  процента, всички се усмихвахме нон стоп от кеф!     Как музиката ви достига до слушателите си в първото десетилетие от 21-ви век? Християн: В края на миналата година пуснахме всички досегашни албуми за свободно слушане в интернет. Това е нещо, което повечето модерни групи правят. За нас е важно всеки да може да открие, хареса и сподели музиката ни с приятелите си. Знаем, че това няма да го спре да си купи наш диск и да ни подкрепи. \r\nПопа: Наясно сме, че няма да забогатеем, ако разчитаме точно на продажби на музика. И е безценно да можеш да си позволиш да слушаш любимата си банда по удобен и достъпен начин. Имате участия по най-различни фестивали. Как ви приемат там и по какъв начин ви обогатяват пътуванията? Ася: Всяко пътуване и всеки концерт ме учат на нещо ново. По този начин ние се развиваме и обогатяваме, като музиканти и най-вече като хора. Навсякъде публиката е различна, но ги обединява едно нещо - всички намират начин да се свържат с нашата музика и да се забавляват по свой начин!    Някои хора ви упрекват, че не свирите автентичен фолклор. Какво е фолклорът за вас? И по какъв начин според вас е адекватно той да бъде представян пред публика днес? Ася: За мен фолклорът е не само професия, но и призвание. Смятам, че е редно да го представяме пред хората, така както го усещаме и харесваме. Хубавото в нашата музика е, че никога не се затваряме в рамка, а търсим все нови и нови неща и експериментираме постоянно. Всяка музика търпи промени с времето, същото се отнася и за фолклора. Традиционалисти винаги ще има, но тук е важно, какво предпочитат и харесват младите хора, защото те са нашето бъдеще!\r\nХристиян: Филип Кутев е казал, че фолклорът е просто нещо, но се изисква голяма култура, за да го разбереш. Истината е, че никой не свири автентичен фолклор, всеки го преработва. А кой как го разбира според културата си - никой не може да съди и определя. Някои си въобразяват, че могат. За мен фолклорът е най ценното нещо в българската култура. Това е отразено и в най-новия ви клип, който улавя тази концепция - за това, че експонатите в музеите имат право на собствен живот… Разкажете ни за него! Християн: Отдавна искахме да направим тази идея на клип. Георги Гаврилов е режисьор, а Галина Василева оператор. Съдействаха ни любезно Национален исторически музей, Етнографски музей и клуб Mixtape 5. Основната идея е, че народната песен не е музеен ескпонат, а нещо живо и винаги актуално, с много лица. Това е посланието и на третия ни албум Alter Ethno. В клипа участват също Филип Хараланов и Неделя Ганчева с умопомрачителни танцови импровизации. \r\nДияна: Фолклорът е жива материя! Той самия е експонат на който ние артистите даваме живот чрез своя мироглед. Експонатите в музея, например фолклорните носии, това би било награда за един артист да облече носия от музей, например, така експоната заживява.  Вече 10 години го представяте в цял свят, кое е най-изненадващото място, на която е звучала българската народна музика? Християн: Имали сме доста странни преживявания. На един фестивал в Ржана качиха нас и инструментите ни до сцената на камион-самосвал. На сутринта изтрещели трансаджии спяха върху колоните, от които още блъскаше техно. Веднъж пък свирихме на каросерията на камион, превърнат в сцена. \r\nБъни: На другата крайност пък беше в Норвегия - на един фестивал се изви ураган и затвориха пътищата. Хората нямаше как да присъстват, но организаторът държеше да свирим и така направихме – свирихме си групите едни на други. Беше странно. Имаме и „мокри” концерти. Един от най-странните беше на кораб в Русия. Клатеше се от време на време и духаше много силен вятър. Филмово беше! Преди това пък на фестивал Беглика бяхме на сцена във водата, стана уникален концерт. Освен че всички подивяха, а ние така подскачахме на сцената, че стойките и микрофоните бягаха в различни посоки. 10 години на сцена е наистина сериозен период. Имаше ли препятствия по пътя? Християн: Със сигурност. Малко хора знаят, че в бандата се караме непрекъснато. Всеки един от нас някога е заплашвал, че ще напусне. Дори първото парче от първия ни албум е всъщност джем сешън, в който се бяхме разбрали да направим нещо в средата, но не го направихме и накрая се скарваме - ако удължим записа след края на инструментала се чува този скандал! До този момент никога не сме се виждали или излизали извънработно, несвързано с групата и музиката... Странна компания сме. Какво искате да се случи в следващите 10 години? Християн: Всичко хубаво, което може да се случи на една музикална група: нови песни, все по-хубаво звучене, нови сцени, да не спират изявите на сцена и да сме в хармонични отношения помежду си. И най-важното - публиката - да е все така ентусиазирана. \r\nДияна: В следващите 10 години, да направим поне още 5 албума, да бъдем заедно на много екзотични места и групата да отиде и на юг! Да поддържаме следата и да вървим напред! ", "date": "2019.09.20", "title": "Оратница - 10 години фолклорна магия "}
{"url": "https://www.actualno.com/politics/ninova-za-polfrijman-podigravka-pozor-grozno-reshenie-na-bylgarskija-syd-news_1377289.html", "text": "      Подигравка, позор, грозно решение на българския съд. Така лидерът на БСП Корнелия Нинова окачестви  предсрочното освобождаване на Полфрийман, предаде БГНЕС.      „Като юрист би трябвало да кажа, че решенията на съда не се коментират. Но като човек и като политик казвам, че това е подигравка с жертвите, с техните семейства, с мъката на тези хора, с чувството за справедливост и за възмездие на престъпници, убийци, изнасилвачи, в случая става въпрос за убийство.   Това още по-остро поставя въпроса за бързо и незабавно приемане на нашето предложение да не се прилага съкратено производство, споразумение и намаляване на присъдата”, каза тя.\r\nНинова посочи пак, че няма цвят и няма партийност тази тема. „Нека се съберем и да спрем с това безумие, защото не е единственият този случай”, заяви тя.   ", "date": "2019.09.20", "title": "Нинова за Полфрийман: Подигравка, позор, грозно решение на българския съд"}
{"url": "https://www.actualno.com/cars/daimler-objavi-otkaz-ot-dvigateli-s-vytreshno-gorene-news_1377314.html", "text": "      Още един производител обяви, че се отказва от разработката на двигатели с вътрешно горене. Това е концернът Daimler, част от който е и компанията Mercedes-Benz, съобщава Auto Motor und Sport, като се позовата на главния технически ръководител на германския производител Маркус Шефер.      Инженерът допълни, че новото поколение 6-цилиндрови редови двигатели, което концернът пусна наскоро за редица свои модели, в това число Mercedes-Benz E-Class и S-Class, е последното от този вид. И сега Daimler ще се насочи изцяло към електрифицирани силови агрегати.    \"Бъдещето принадлежи на електрическите технологии и затова преминаваме към създаването на електромотори за своите следващи модели. Ще удвоим усилията си в тази посока\", обясни Шефер. Все пак, той си остави отворена вратичка, като каза, че не е изключено тази стратегия да се промени след време и Daimler да се завърне към традиционните двигатели.\r\nОсновният производител в концерна - компанията Mercedes-Bemz, вече са ориентира развитието на електрическата си стратегия. По-рано тази година беше показан електрическия кросоувър EQC (на снимките), а предстои премиерата на още два модела на ток - минивана EQV и луксозния седан EQS. Друга стъпка в тази посока е превръщането на производителя на малки градски автомобили Smart в изцяло електрически бранд.  Отказ от традиционните двигатели с вътрешно горене по-рано обявиха шведската компания Volvo, както и британският производител MINI, който е част от концерна BMW Group.    ", "date": "2019.09.20", "title": "Daimler обяви отказ от двигатели с вътрешно горене"}
{"url": "https://www.actualno.com/scene/ansambyl-chinari-predstavja-magijata-na-tanca-v-otkrito-more-v-denja-na-nezavisimostta-news_1377308.html", "text": "      За първи път ансамбъл „Чинари“ ще представи богатството и красотата на българския фолклор в открито море. Спектакълът на 22 септември е част от специална българска програма на борда на един от най-големите круизни кораби в Европа Costa Diadema, известен като Кралицата на Средиземно море. Петхилядната публика по вода ще може първа да види предпремиерно фрагменти от авторската музикално-танцова импресия „Магията на танца“, която ще бъде представена във вдъхновяващо нов завършен вид на 12 декември в зала 1 на НДК.      „Магията на танца“ е първият сред авторските спектакли на ансамбъл „Чинари“, показващи българския фолклор през призмата на съвремието. Тази смела крачка  на хореографа и режисьор на „Чинари“ Асен Павлов в годината на 15-годишнината на трупата поставя началото на нова „епоха“ за първия независим танцов ансамбъл у нас. Днес 11 години по-късно музикално-танцовият спектакъл - импресия и темите, вплетени в него, са още по-актуални, а интересът към нетрадиционния прочит на българския фолклор не спира да привлича вниманието и на публиката, и на хората, за които българското народно творчество е извор на вдъхновение.\r\nОще една изненада готви на 22 септември за своите почитатели ансамбъл „Чинари“. Тогава трио „Булгарина“ в лицето на ангелските гласове Любомира Павлова, Радостина Николова и Деница Дончева ще представи в Youtube канала Bulgarina видеото към новата си песен „Химера“, която също ще бъде част от „Магията на танца“ на 12 декември в зала 1 на НДК.\r\nБилетите за спектакъла „Магията на танца“, на цени от 20 до 40 лева, са в продажба на касите на НДК и в , а само до 18 октомври можете да си изберете най-добрите места с отстъпка 5 лева от редовната цена.    ", "date": "2019.09.20", "title": "Ансамбъл „Чинари“ представя „Магията на танца“ в открито море в Деня на независимостта"}
{"url": "https://www.actualno.com/society/krasimir-cipov-sydija-kalpakchiev-da-objasni-zashto-pusna-predsrochno-ubieca-djok-polfijman-news_1377304.html", "text": "      Председателят на съдебния състав Калин Калпакчиев, освободил предсрочно убиеца Джок Полфийман да даде обяснения, настоя в коментар пред журналисти Красимир Ципов от ГЕРБ.      Ципов е категоричен, че „съдия Калпакчиев най-малкото дължи отговор на близките на убитото момче и да разясни какви са били мотивите за произнасянето на съдебното решение“.   Нормалната практика в тези казуси е когато остават една – две или максимум три години до  изтичането на присъдата да се вземат такива подобни решения, отбеляза Ципов.\r\n„Много е интересно дали Съюзът на съдиите, чийто председател е уважавания съдия Калпакчиев ще се произнесе по такова решение“, заяви още Ципов.  Той подчерта, че обществените реакции са ясни, хората са възмутени, а близките на убитото момче очакват отговор на това какви са били мотивите на съдебния състав, при положение, че самият Джок Полфрийман заяви при произнасянето на присъдата, че българският съд е корумпиран.\r\n„Какво ще каже г-н Калпакчиев за тези изявления на Джок Полфрийман“, настоява за отговор Ципов. Той направи и уточнението, че коментира случая не като юрист, а като гражданин.    ", "date": "2019.09.20", "title": "Красимир Ципов: Съдия Калпакчиев да обясни  защо пусна предсрочно убиеца Джок Полфийман"}
{"url": "https://www.actualno.com/balkani/eksplozija-i-pojar-vyv-fakultet-v-belgrad-news_1377284.html", "text": "      Експлозия и пожар избухнаха в Технологично-металургичния факултет в Белград снощи. Няма пострадали, но има големи материални щети, съобщава МИА.      Факултетът работи нормално тази сутрин и няма опасност от замърсяване на въздуха, въпреки че по-рано някои медии съобщиха, че в съоръжението има висока концентрация на вредни газове, предаде БГНЕС.   Инцидентът стана час след полунощ, когато е експлодирал хладилник с химикали в отдела за органична химия.\r\n„Моторът на хладилника с химикали е прегрял. В резултат на това е настъпила експлозия. Извършена е проверка и няма опасност. Факултетът работи нормално, съобщава Технологично-металургичният факултет.  Пожарникарите бързо са се намесили и са успели да локализират пожара, като полицията е отцепила близките улици. ", "date": "2019.09.20", "title": "Експлозия и пожар във факултет в Белград "}
{"url": "https://www.actualno.com/literature/otkys-ot-v-tyrsene-na-holivudskija-prislujnik-news_1375518.html", "text": "      Откъс      Х.   Х. започна да пречи на щастието ми още от училище. Дали към това го тласкаше завистта? Ревността? Омразата? Така и не научих, но действията му бяха последователни и изненадващи. Причината беше Катя. Тя дойде в класа ни по средата на втория срок, в едно никакво време – нито зима, нито пролет, и аз веднага съзрях в бледото й лице собственото си щастие. Усещането беше мълниеносно – като тънка игла, минаваща през сърцето, но завинаги. Постепенно щастието придоби видими форми – то приличаше на книга, на албум, пазещ пожълтели снимки, и моята единствена задача беше да го пазя или да не го забравя някъде, защото крадецът дебнеше. Крадецът – това беше Х. – имаше зорък поглед и лоша мисъл. Той ловеше усмивките ми към Катя, незначителните жестове на интерес, като преписването на домашните по математика или едновременното закъсняване за сутрешната гимнастика. Х. беше ловък и вездесъщ. Ушите му долавяха шепота и неизречените думи, очите му виждаха отвъд мисълта. Именно така Х. разбра, че съм поканил Катя на кино, и подготви първия си удар срещу щастието ми – прати две циганета да ме набият пред киносалона. Бабаитлък. Циганетата бяха мърляви и понамирисваха. Попилях ги за нула време, напсувах ги на майка, като хукнаха да бягат. Бях горд от смелостта си. Х. се беше провалил, но още тогава отбелязах въображението, с което действаше. „Хайде – протегнах ръка на Катя, – този страхливец поне да си беше показал подлите очи”, а момичето извади бяла везана кърпичка и ми я подаде. Видях, че съм си разкървавил пръстите, но благородно отказах жеста – знаех от баба ми, че петна от кръв не се перат.\r\nПосле Х. се опита да ми скрои нов номер – проби дъното на лодката, с която возех Катя в градското езеро. Беше успял да извади цяла дъска откъм кила и когато стигнахме до средата на водната площ, лодката почна да се пълни. Гнилата вода бълбукаше застрашително и пускаше жълти мехурчета. Беше епично и смъртоносно. Изгнилият „Титаник” се мяташе като риба сред пластмасови шишета и подути боклуци. Не можех да се оставя на случайността, нито на чужда милост. Скочих от лодката и сграбчих момичето в железните си ръце. Градското езеро беше плитко – до коленете ми, аз вдигнах високо Катя – като знаме на храбростта си, и я пренесох до брега. Там я поставих вертикално, после изцедих крачолите си. От тях изтекоха закани и попови лъжички. „Пак се крие – вметнах разсеяно аз, – такова шубе не съм виждал, но не може да ме стресне, не може.”  Знаех, че човек трябва да се бори за щастието си, но в титаничната битка с Х. научих, че още по-важно е да изчисляваш ходовете на противника. Нещо като шах на щастието. Този урок усвоих, когато разбрах за коварния план на Х. да не ходи в казармата. По това време военната служба беше задължителна. В казармата момчетата ставаха мъже, така както момичетата се превръщаха в жени, след като родят. Двете неща не бяха свързани. Х. обаче беше изплел тайна сметка, изчислявайки, че докато аз гоня Михаля по баирите в пълно бойно снаряжение, той ще се увие около Катя и ще я заплени. Даже започнах да си представям зримо сцената – Х. приличаше на жълт бръшлян, а на змийската му глава имаше очила. Бръшлянът пълзеше по тялото на Катя и нашепваше отровни думи. Разбира се, номерът на Х. не можеше да мине – човек не зарязва щастието си току-така, и аз потърсих съвет. Някой трябваше да ми подскаже как да се измъкна от очакващата ме клопка, как да се хлъзна край мрачните полковници от Военното. Разпитвах цяла седмица сведущи по въпроса. Изборът не беше богат – от прострелване със самоделна пушка на глезена до изпиване на настърган джам, който трябваше да предизвика възпаление на бъбреците. Избрах второто, за глезена ми беше жал, и влязох за месец в болница. Докато гледах тавана и упорито се оплаквах от болки в кръста, наборът наби крак по плаца в казармата. Когато се явих повторно пред военната комисия, полковниците ме наблюдаваха с открито подозрение. Просто им миришех на дезертьор. Простих им развинтеното обоняние, нямах угризение нито пред родината, нито пред рода, единственото чувство, което ме владееше, беше радостта, че отново съм надхитрил Х. и че никой не може да ме раздели от щастието в моя живот – Катя.\r\nЛюбовта ни цъфтеше – беше прекрасна като мак в лавандулова нива, като платноходка в планинско езеро. Ала чувството за опасност не ме напускаше. Х. нямаше намерение нито да отстъпва, нито да се отказва от подлите си номера. Х. беше съперник от класа, който сменяше тактиката си, както хремавият хвърля кърпичките си. Беше тръгнал от заплахите, мина през коварството, сега изведнъж почна да се прави на нежен и влюбен. Изпращаше всеки ден цветя на Катя. Береше ги по чуждите градини, увиваше дръжките им в станиол, после намираше някое хлапе за пощальон. Сигурно му даваше стотинки за услугата. Сърцевед беше Х., това не можеше да му се отрече – жените обичат цветята, обичат и диамантите, и аз нервно заследих дали покрай нескопосаните букети не се търкаля някое блестящо камъче. Все още бисери нямаше, затуй въздъхнах с облекчение. После се разшетах и аз по лехите. Букетите, които правех, бяха два пъти по-големи от тези на Х., а в средата им винаги стърчеше по една роза. Освен това връчвах цветята лично на Катя. Правех го с поклон и замечтан поглед. В очите ми грееше любов и тънко задоволство, че отново бях изпреварил конкурента си.   Ала безсмислената надпревара започна да ме изтощава. Трябваше да се измъкна от нея и да оставя изобретателността на Х. да тича след вятъра по полето. Мислих дълго по темата, през акъла ми минаваха както ужасяващи решения, така и сцени, изпълнени с красота и лиризъм. Избрах вторите – бяха по-близки до душевността ми – и поисках ръката на Катя. Ще кажете – нима бракът е крайната точка на щастието, отвъд която любовта е недосегаема? Или пък – от какво предпазват измислените правила – от нас самите или от другите? И в двата случая съмненията ви ще са верни. Доказа го и Х. Той сякаш обезумя от вестта за сватбата и премина към чист терор. Първата престъпна стъпка съвпадна с първата ни брачна нощ. Х. не се посвени да я смути с бруталните си намерения, да посее страх и очакване за мъст. Покушението стана в брачната стая. Над новото ни ложе грееше огромен полилей. Кристални форми подрънкваха нежно и предвещаваха блаженство. През отворения прозорец долиташе мирис на липи – беше юни, а сред цветовете се бяха сврели хиляди малки славейчета и ни благославяха с вечни гласове. Сигурно трябваше да се отпусна, да преживея най-великия миг в живота си, да се предам изцяло на щастието. Ала едно малко кътче в съзнанието ми беше останало нащрек. Да затворим прозореца, подсказа то и аз изрекох на глас опасението му. Катя се усмихна великодушно; как можеше да хлопнем вратата пред нежния славеев хор, как можеше да прекъснем неземния аромат на липите? Съгласих се, загасих лампата, но вместо да поведа съпругата си към брачното ложе, я дръпнах в защитения ъгъл на стаята. Точно в този момент полилеят се откъсна от тавана и се сгромоляса върху леглото. Кристалните украшения загърмяха злокобно и разочаровано – очевидно търсеха разплата и искаха кръв. „Той е – изкрещях аз, – казах ти да затворим прозореца, стрелял е по абажура, казах ти.” После изхвръкнах като луд на улицата. Не беше трудно да намеря мястото на стрелбата – беше в едни редки храсти, точно срещу стаята ни. Стори ми се, че тревата наоколо е отъпкана, а в пролетната нощ се прокрадваше остра миризма – така трябваше да звъни барута – на зла прокоба и на смърт. Х. обаче беше изчезнал. Завъртях се секунда – две, сетне панически се понесох обратно – бях оставил Катя сама и злосторникът можеше да е изчислил грешката ми. Слава богу, страхът беше напразен. Прегърнах жена си и седнахме в защитения ъгъл. Така прекарахме нощта – сгушени и вслушани в шепота на липите. Беше прекрасно и загадъчно, сякаш не бяхме сами в стаята.    С времето Х. май се поуспокои. Преглътна реалността и затаи обидата дълбоко в себе си. Сигурно я беше завил с вълнени одеяла, а отгоре беше наметнал юрган, за да не й се чува гласчето. Последният опит беше по-скоро ехо на предишната агресия, бледа сянка на някогашното въображение. И наистина, как да наречеш плоското му усилие да ме прати в командировка за седмица. Явно беше говорил с началника ми в службата, може би го беше черпил, може би го беше увещавал, че съм добър работник и никой друг, само аз, би решил сложния казус със закъсващото предприятие в градчето Н. Началникът ми беше строг и справедлив, но даже и такива хора се поддаваха на любезни усмивки и тънки намеци. Разбира се, отказах пътуването, не знаех дали затихващите признаци на завист? ревност? омраза? в Х. нямаше да лумнат отново. Оправдах се със зъбобол, камъни в бъбреците и бавно съсирване на кръвта. Добавих и махмурлук. Началникът ме гледаше като жива развалина и в един момент се самосъжалих. Все пак съчувствието беше по-добър вариант от злите планове и аз леко се усмихнах. Бях пресякъл поредния опит на Х., бях по-предвидлив, по-умен, по-ловък от него. Аз заслужавах щастие, не той.\r\nСедмица след разговора с началника чух как Катя ме вика, после усетих леките й стъпки в гръб. „Вече си свободен – равно каза тя, – Х. е загинал при катастрофа, жалко е, но сигурно тази вест ще ти донесе облекчение.” Трябваше ми време, за да вникна в думите на жена си. Не я разпитвах кога, как, къде,, нито пък кой й е казал за края на Х. Единственият въпрос, който си задавах, беше защо Катя твърдеше, че съм свободен, и какво следваше от това. Постепенно проумях, че между свободата и щастието съществува противоречие. От една страна, бях се измъкнал от гнета на Х. и щастието ми нямаше да се хлъзга по ръба на риска. От друга – същото това щастие беше роб на Х. и сега не можех да го управлявам. Извърнах се бавно. Срещу себе си видях млада жена. Лицето й беше бледо и непознато. Гледах я с удивление. Коя ли беше тя и как звучеше прекрасното й име? Излязох на стълбищната площадка. Стори ми се, че надолу по етажите крачи човек. Затичах се. Видях широк мъжки гръб. Допуснах, че това е Х., и го последвах смирено. Знаех – Х. ме водеше към щастието. ", "date": "2019.09.20", "title": "Откъс от \"В търсене на холивудския прислужник\""}
{"url": "https://www.actualno.com/vraza/vyv-vraca-povishavat-kachestvoto-na-domashnija-socialen-patronaj-news_1377479.html", "text": "      Кметът на Враца Калин Каменов откри първата пресконференция по проект „Модернизиране на кухненското оборудване и обзавеждане на Домашен социален патронаж – Враца“, чийто бенефициент е община Враца и се изпълнява от Общинско предприятие „Социални дейности“.      Директорът на социалното предприятие и ръководител на проекта - Юлия Кръстева, разясни целите на проекта и представи извършените дейности до момента.\r\nПо проекта ще бъде закупено ново кухненско оборудване и обзавеждане - печка, пасатори, хладилна камера, конвектомат и др., което ще замени амортизираната техника в социалната услуга „ Домашен социален патронаж “, ще повиши качеството на предлаганите услуги, ще намали разходите за ел. енергия и ще предостави възможност за включване на нови потребители.   Понастоящем, жители на Община Враца, които ползват услугите, са 420, като това са възрастни и самотно живеещи, лица с увреждания и уязвими групи от областния град, както и от населените места Нефела, Чирен, Мраморен, Голямо Пещене, Баница, Три кладенци, Девене и Бели извор. Предстои разширяване  дейността на услугата чрез предоставянето й в село Оходен.\r\nПроектът „Модернизиране на кухненското оборудване и обзавеждане на Домашен социален патронаж – Враца“ е на обща стойност 29 995 лв . и се финансира от фонд „Социална закрила“, като близо 3 000 лв. са осигурени от бюджета на община Враца. Срокът за изпълнение на проекта е до 30.11.2019 г. ", "date": "2019.09.20", "title": "Във Враца повишават качеството на домашния социален патронаж"}
{"url": "https://www.actualno.com/healthy/startira-razshireno-izsledvane-za-oralnite-zaboljavanija-pri-decata-news_1377189.html", "text": "      В края на тази или в началото на следващата година в страната ще бъде направено ново разширено изследване на оралните заболявания сред децата. Очаква се в програмата да бъдат включени над 5000 подрастващи. Това каза при откриването на нови симулационни зали във Факултета по дентална медицина във Варна председателят на Българския зъболекарски съюз д-р Николай Шарков, предаде репортер на Радио „Фокус“ – Варна. По думите му, в рамките на Националната програма за профилактика на оралните заболявания при децата от 0 до 18 години, вече е проведено едно базово изследване сред 21 000 непълнолетни в цялата страна.      „Вече има едно пилотно изследване в Смолянска област, което лично мен ме изненада, защото има драстичен спад на кариесите при децата“, обясни д-р Шарков и уточни, че изследването ще бъде направено от специалисти в денталните факултети към Медицинските университети в София, Пловдив и Варна, по уеднаквени критерии.   Що се отнася до цялостната дентална култура на населението, той коментира, че ситуацията се подобрява, но бавно. Според него, последните данни от проучване, правено през 2005 година посочват, че 33 процента българите си купуват редовно пасти и четки за зъби. По отношение на консумацията на минерални води с високо съдържание на флуор, председателят на Зъболекарския съюз посочи, че за да не развият флуороза, е препоръчително на децата е препоръчително да се дава само филтрирана през специални кани вода или минерална с ниско съдържание на флуор. Във връзка с откриването на новите симулационни зали в Медицинския университет, д-р Шарков посочи, че студентите в страната ни имат огромно предимство пред колегите си в Европа, тъй като обучението им включва работа с пациенти още от трети курс. Той цитира данни на Европейската асоциация на студентите по дентална медицина, според които между 15 и 20 процента от завършващите специалността в много страни в ЕС, не са пипали пациент. ", "date": "2019.09.20", "title": "Стартира разширено изследване за оралните заболявания при децата"}
{"url": "https://www.actualno.com/asia/kndr-shte-puska-na-voda-podvodnica-za-balistichni-raketi-news_1377244.html", "text": "      КНДР води активна подготовка за пускане във вода на подводница, която се предполага, че може да носи балистични ракети, съобщи телевизия NHK. Тя разполага със спътникови снимки на корабостроителницата Синпо по източното крайбрежие на страната, предаде БГНЕС.      На тях се вижда, че на 3 септември близо до кея са установени 13 колони, а след около 10 дни там се появи ново съоръжение с покрив. Неговото строителство е било напълно завършено на 19 септември. Сградата е дълга 100 метра. Това е много повече от съоръженията за наличните в момента подводници на страната.   Експерти от американския Институт за международни изследвания Мидълбери, които са предоставили снимките на телевизията, смята, че в Северна Корея се извършва проверка за тържествено пускане във вода на строяща се подводница. През юли лидерът Ким Чен Ун лично инспектира как работи корабостроителницата в Синпо. Тогава информационната егнция ЦТАК отбеляза, че подводницата ще Бъде използвана за изпълнението на тактически задачи в Японско море.\r\nПо-рано американски и южнокорейски експерти неведнъж изказваха мнение, че КНДР строи подводница, способна да носи балистични ракети. Освен това в края на 2017 година страна приключи разработката на нова балистична ракета за подводници \"Пукиксон-3\" (\"Полярна звезда-3\").   ", "date": "2019.09.20", "title": "КНДР ще пуска на вода подводница за балистични ракети "}
{"url": "https://www.actualno.com/healthy/njama-da-ima-promjana-v-zdravnite-vnoski-uverjava-ananiev-news_1377307.html", "text": "      Целта е да се разработи такъв модел, който да създава контрол върху предоставяните услуги.      Това заяви здравният министър Кирил Ананиев по време на парламентарния контрол относно вида на НЗОК и новите финансиращи субекти в националната здравна система.   Той подчерта, че все още няма политически консенсус за избиране на модел за финансиране на здравната система.\r\nПо думите му не се предвижда променя в размера на здравноосигурителните вноски.  Ананиев увери, НЗОК няма да бъде оставена с ограничена дейност. Той допълни, че към касата ще отидат болните, възрастните, нуждаещите се. ", "date": "2019.09.20", "title": "Няма да има промяна в здравните вноски, уверява Ананиев"}
{"url": "https://www.actualno.com/starazagora/11-spektakyla-v-bitka-za-nagradite-piero-v-stara-zagora-snimki-news_1377155.html", "text": "       са включени в , който ще се проведе В състезанието се впускат формации от Италия, Сърбия, Испания, Полша, САЩ и 6 български. При кого ще отидат наградите ще решава .      Негов председател е известният театровед и критик доктор Светла Бенева. Членове са Нина Димитрова, актриса и режисьор, сценографът проф. д-р Васил Рокоманов, младият композитор Милен Апостолов, двама италиански театрални критици и журналисти - Джулия Фокарди и Томазо Кименти, и белгийският драматург и режисьор Лоран Ван Ветер. - за  режисура, за сценография, за музика, за мъжка и за женска роля, за експериментални и нови форми, награда на младата критика и Гран при - за най-добър спектакъл. Връчва се и от няколко издания насам и награда за цялостен принос в развитието на кукленото изкуство, която е учредена от д-р Валентин Стоянов, син на един от учредителите на старозагорския куклен театър Коста Вълков. Статуетките на Гран при и Наградата за цялостен принос, както и плакетите на останалите награди са по проект на покойния вече скулптор Емил Иванов.     фициалното откриване ще бъде на 24 септември във фоайето на Държавна опера - Стара Загора, където ще бъде монтирана една от атракциите на съпътстващата програма - .   Тя е мащабен проект, иницииран от Съюза на българските художници. В нея са вплетени 6 различни жанра - драматичен и куклен театър, опера, кино, съвременен танц, пърформативни изкуства, обясни Петков. Чрез AR (добавена реалност) технология посетителите ще могат да разгледат визуални материали от 53 български представления, а с VR (виртуална реалност) технология да се \"потопят\" в над 10 спектакъла. Технологиите навлизат и в организацията на тазгодишното издание на фестивала \"Пиеро\". За тези, които живеят чрез мобилните си устройства - смартфони, таблети, лаптопи, ще получават достъп до каталога и презентационния клип участниците и рекламните партньори на фестивала с .    С помощта на община Стара Загора в превозните средства на градския транспорт са разпространени рекламни материали за фестивала и със сканирането на се получава достъп до , възможност за закупуване на билети онлайн и други екстри за сраснали те се с мобилните си телефони.\r\nОрганизатори на фестивала, който се провежда под патронажа на кмета на община Стара Загора, са Държавен куклен театър - Стара Загора, Община Стара Загора, Сдружение с нестопанска цел „Пиеро“ и Министерство на културата.  ", "date": "2019.09.20", "title": "11 спектакъла в битка за наградите \"Пиеро\" в Стара Загора (СНИМКИ)"}
{"url": "https://www.actualno.com/politics/zagubena-li-e-bitkata-za-paket-mobilnost-news_1377251.html", "text": "      Битката по не е изгубена. След вчерашното гласуване беше очертана рамката за следващите преговори. Ще трябва да се съобразим с нея. В следващата седмица Транспортната комисия на ЕК ще вземе решение за триалози. Това заяви изпълнителният директор на Съюза на превозвачите Йордан Арабаджиев в интервю на БНТ.      \"И българското правителство, и евродепутатите ни полагат много сериозни усилия в тази посока\", каза още той.   \"Освен страните, с които сме заедно срещу пакета, трябва да привлечем и други политици. Пакетът не балансиран към момента\", допълни Арабаджиев.\r\n\"Най-вече сме против прибирането на празен камион на всеки 3-4 седмици. Дигиталната търговия се развива с големи темпове, а те искат от пазара да излязат голям брой тежкотоварни автомобили. Това прибиране ще доведе до сериозен негативен ефект върху опазване на околната среда. Ще се увеличат празните курсове\", разкри изпълнителният директор на Съюза на превозвачите.  \"Не отричаме но не трябва да се застрашава бизнесът. И работниците, и превозвачите ще бъдат достатъчно защитени, когато имаме един балансиран пакет. Румъния ще е толкова засегната, колкото и ние. Този пакет раздели Европа на Източна и Западна\", завърши Йордан Арабаджиев.\r\n\"Има доста разколебана подкрепа за пакета \"Мобилност\", както и доста недоизгладени детайли. Комисията трябва да стартира междуинституционални преговори. Апелираме да се прояви здрав разум.\" Това заяви Николай Рашков от Съюза на българските превозвачи в интервю за bTV по повод това, че транспортната комисия в Европейския парламент отхвърли предложението пакетът „Мобилност“ да бъде изтеглен от Европейската комисия.   По думите  му не е заплашен само нашият сектор, а този на цяла Европа.    \"От 28 000 камиони у нас само 10% ще могат да бъдат натоварени за обратен курс, а останалите ще трябва да се върнат празни- това от една страна е разход на гориво за компанията, а от друга  - замърсяване на въздуха\", коментира още Рашков.\r\n\"Ние подкрепяме първоначалната идея на комисията да въведе мобилен пакет, той обаче драстично се политизира. Важно е да се отбележи, че досега браншът не е изказал своето мнение\", заяви той.\r\nСпоред Рашков повечето транспортни фирми у нас са до 5 камиона, което означава, че те са малки и семейни фирми. Това са гръбнакът на нашата икономика, каза още той и добави, че не е изключено да има и фалити.    ", "date": "2019.09.20", "title": "Загубена ли е битката за пакет \"Мобилност\"?"}
{"url": "https://www.actualno.com/books/bylgarija-shte-ima-i-sobstven-shtand-na-lajpcigskija-panair-na-knigata-news_1377192.html", "text": "      България ще има и собствен щанд на Лайпцигския панаир на книгата. Подкрепа за сключване на споразумение за сътрудничество между Министерството на културата и фондация „Пруско културно наследство”, която управлява всички държавни музеи и галерии на територията на град Берлин, получи министър Боил Банов от сенатора по културните и европейските въпроси на провинцията д-р Клаус Ледерер. Двамата се срещнаха в рамките на работното посещение на министъра на културата в Германия, съобщиха от пресцентъра на министерството.      Във фондацията участват представители на всички 16 федерални провинции, с които могат да се провеждат допълнителни разговори за размяна на изложби и колекции, представящи богатото наследство на двете страни. По време на срещата беше обсъдена взаимната полза от размяната на събития и опит във всички сфери на изкуството, културата, медиите и законодателството.   Други конкретни проекти, по които Българският културен институт в Берлин търси подкрепа за реализация, са: изграждането на инсталацията „Българските букви” на брега на река Шпрее и провеждане на конкурс за млади пианисти, които изпълняват български композитори, са предвидени да бъдат реализирани следващата година.\r\nМинистър Боил Банов и българската делегация посетиха и централата на европейската организация „Традуки“, където проведоха разговор с Антие Контиус, ръководител мрежата за преводи и изп. дир. на фондация „Самуел Фишер“. По време на срещата бяха изтъкнати предимствата за авторите и книгоиздателите от включването на България като пълноправен член на организацията, което предстои да бъде одобрено от Народното събрание. Едно от предложенията на министър Банов, което беше прието от домакините, е следващото заседание на Управителния съвет на организацията да е в София през ноември следващата година. Уточнено беше и през март 2020 г. България да участва със свой щанд на Лайпцигския панаир на книгата.  От сътрудничеството в областта на преводите ще спечелят и сценичните изкуства, които ще разширят възможностите за поставяне на произведения от чужди автори, подчерта министърът. ", "date": "2019.09.20", "title": "България ще има и собствен щанд на Лайпцигския панаир на книгата"}
{"url": "https://www.actualno.com/europe/oisr-brojat-na-bejancite-v-sveta-namaljava-trudovite-migranti-rastat-news_1377103.html", "text": "      Според доклад на Организацията за икономическо сътрудничество и развитие, Германия остава втората страна след САЩ в света по брой приети мигранти. Не всички обаче са бежанци.      Сама по себе си новата статистика за световната миграция изглежда доста привлекателна: през 2018 г. миграцията в развитите страни е нараснала само с 2% в сравнение с година по-рано. Такива са данните в годишния доклад за миграцията на Организацията за икономическо сътрудничество и развитие (ОИСР), публикуван в сряда, 18 септември.\r\nНо общо резултатите съвсем не изглеждат толкова обнадеждаващи, анализира   Кристоф Хаселбах за „Дойче веле“.\r\nСпоред експертите, изготвили доклада, страните-членки на ОИСР са приели общо около 5,3 милиона мигранти миналата година. САЩ и Германия са водещи в списъка. В допълнение към тези страни, в организацията влизат още 33 промишлено развити страни от цял свят, в това число Турция, Япония и Нова Зеландия.   Броят на бежанците продължава да намалява    Въпреки че вниманието на обществеността традиционно е насочено към бежанците, по-голямата част от пристигащите в действителност съставляват временните трудови мигранти. През 2017 г. - засега по-скорошни статистически данни няма - техният брой в страните-членки на ОИСР е достигнал 4,9 милиона души, което е с 11% повече в сравнение с предходната година. Любопитно е, че най-популярната страна сред тази група мигранти е станала Полша. Второто място е заето от САЩ.\r\nЩо се отнася до бежанците, през 2018 г. само около милион души са поискали убежище в страните от ОИСР. Това е с 1/3 по-малко, отколкото през 2015 и 2016 г., когато броят на бежанците достигна рекордно високи стойности от Втората световна война насам. Основните страни на произход на търсещите убежище за миналата година са Афганистан, Сирия, Ирак и Венецуела.     В доклада се отбелязва, че много страни от ОИСР затягат своите миграционни политики. Сред трудовите мигранти се търсят все повече и повече висококвалифицирани работници. Да се събереш отново със семейството си или да получиш убежище също става все по-трудно.\r\nОт своя страна процесът на интеграция на мигрантите на пазара на труда напредва много успешно. Като цяло през 2018 г. 2/3 от новодошлите са получили работа в страните от ОИСР, а коефициентът им на заетост е само с 2,4% по-нисък, отколкото сред коренното население. Вярно е, че ситуацията е значително различна в различните страни. Например във Франция и Италия заетостта е само 40% сред новодошлите.   Като се вземе предвид, че броят на търсещите убежище продължава да намалява, държавите се съсредоточават все повече не върху приема на новите пристигащи, а върху интеграцията им. Това включва например обучението на мигрантите на местния език и тяхното запознаване с местната ценностна система, както и признаването на тяхната професионална квалификация. Мигрантите като изкупителни жертви    Експертите от ОИСР отбелязват, че в много страни има широко разпространени стереотипи по отношение на мигрантите. Хората с чужди корени често се превръщат в изкупителни жертви и се винят в проблеми, с които те нямат нищо общо, се казва в доклада. Много хора бъркат легалната миграция с нелегалната и смятат, че всички мигранти са бежанци от по-малко проспериращи региони. Смята се също, че миграционните потоци не могат да бъдат контролирани, а новодошлите живеят на гърба на другите или отнемат работни места от местното население. Многобройни научни изследвания, впрочем, показват обратното, твърдят от ОИСР. Урегулираната и контролирана миграция може да донесе икономически и социални ползи както за страните на пристигане, така и за страните на произход на посетителите, се казва в доклада.   В същото време организацията подчертава, че страховете на местното население не трябва да бъдат игнорирани, тъй като те касаят не само до чисто икономически въпроси. Скептицизмът на местните жители по отношение на готовността на мигрантите да се интегрират трябва да се вземе насериозно, се казва в проучването. По-специално, приемащите държави имат право да изискват посетителите да уважават техните ценности и да се придържат към общоприетите стандарти на поведение. Според авторите на доклада, това може да стане условие за предоставяне на разрешение за постоянно пребиваване. Миграцията носи ползи, но далеч не за всички Въпреки че миграцията като цяло е в полза на местното население, това не се отнася за всички социални групи. Например, нискоквалифицираните мигранти често се заселват в големите градове. Ако пристигащите са прекалено много, тогава те наистина могат да се представляват конкуренция за местни жители със същата квалификация. В този случай е важно да се помогне на онези, които не са се възползвали от миграцията, а обратно – са пострадали от нея, подчертава докладът.\r\nОИСР също призовава своите членове да провеждат ясна информационна политика. Местните жители трябва да знаят колко бежанци и мигранти са пристигнали в страната и по какви причини, къде са живели и работили преди и какви са шансовете им за успешна интеграция.\r\nСпоред скорошно проучване на „Евробарометър“, 60% от гражданите на ЕС смятат, че нямат достатъчно информация за миграционните потоци в тяхната страна. Някои дори смятат, че в страната им има два пъти повече мигранти, отколкото всъщност са. Така че отношението на местното население към чужденците до голяма степен зависи от това, което властите на дадена държава казват по тази тема, обобщават експертите от ОИСР. ", "date": "2019.09.20", "title": "ОИСР: Броят на бежанците в света намалява, трудовите мигранти растат "}
{"url": "https://www.actualno.com/america/twitter-blokira-profila-na-bivsh-sauditski-syvetnik-zapodozrjan-za-uchastie-v-ubijstvoto-na-hashogi-news_1377328.html", "text": "      Twitter временно блокира акаунта на бившия съветник на саудитския кралски съд Сауд ал Кахтани, съобщи социалната мрежа в своя блог.      Според блога, социалната мрежа е заличила и 267 акаунта, произхождащи от Обединените арабски емирства и Египет.   41-годишният Ал Кахтани беше официално назначен за съветник на кралския съд през 2012 година. Преди година съветникът беше отстранен от поста си заради от „Вашингтон пост“ Джамал Кашоги.\r\nТой бе санкциониран със забрана да влиза в Съединените щати заедно с още 15 души, заподозрени за участие в инцидента.  През октомври 2018 г. Ал Кахтани беше уволнен като надзорник на кралския съд по медийните въпроси, след което той спря да използва Туитър.\r\nКашоги, който беше известен критик на саудитските политики, изчезна миналия октомври, след като влезе в саудитското консулство в Истанбул.   Първоначално Рияд отрече каквото и да било знание за местонахождението на журналиста, но в крайна сметка петима от саудитските служители, обвинени за участие в убийството му, признаха, че Кашоги е бил упоен и убит, а тялото му е било разчленено.     ", "date": "2019.09.20", "title": "Twitter блокира профила на бивш саудитски съветник, заподозрян за участие в убийството на Хашоги"}
{"url": "https://www.actualno.com/america/pentagonyt-trenira-probiv-na-ruskata-pvo-v-kaliningradska-oblast-news_1377226.html", "text": "      Пентагонът разполага с план за пробив на многослойната противовъздушна отбрана  (ПВО) на Калининградска област, твърди командващият ВВС на САЩ в Европа Джефри Харигън, цитиран от Breaking Defense.      „Ние тренираме за това. Ние през цялото време обмисляме планове и… ако някога стане нужно, ние ще сме готови”, заяви командващият на военна конференция.   Харигън не разкри плановете за пробив на ПВО на Калининградска област, но изданието твърди, че става дума за многопосочна операция с едновременно въздействие върху противника с въздушни, наземни, морски и космически системи, а също използване на киберсредства и системи за радиоелектронна борба.\r\nКалининградска област е най-западният района на Русия, макар да е откъснат от нея. Това е анклав, разположен между Полша и Литва.   ", "date": "2019.09.20", "title": "Пентагонът тренира пробив на руската ПВО в Калининградска област "}
{"url": "https://www.actualno.com/bgfootball/bezmilosten-ludogorec-razgromi-cska-moskva-news_1377215.html", "text": "       изигра може би най-силния си мач в Европа за последните 4 години. След полувреме, в което изоставаше с 0:1 от ЦСКА, българският шампион излезе през вторите 45 минути с единствената мисъл да разбие своя опонент и точно и това направи.      След легендарни за българския футбол 30 минути \"орлите\" вкараха 5 гола във вратата на руския национал Игор Акинфеев и стигнаха до сензационно 5:1 срещу московските \"армейци\".   Още в 11' грешка в защита при центриране от пряк свободен удар позволи на Дивеев да се разпише с глава. Лудогорец пък уцели две греди още в първите 20 минути и изпусна няколко прекрасни положения, които позволиха на ЦСКА да се оттегли с аванс. Това обаче не беше достатъчно за гостите, които изобщо не предполагаха какво ще се случи в началото на второто полувреме. \r\nОще преди да са изтекли и 5 минути от второто полувреме Лудогорец вече водеше в резултата. В 48' Вандерсон се разписа след грешка на Акинфеев, а Лукоки оформи обрата след прекрасна асистенция на Антон Недялков - 2:1 за Лудогорец.    ", "date": "2019.09.20", "title": "Безмилостен Лудогорец разгроми ЦСКА Москва"}
{"url": "https://www.actualno.com/interest/otbeljazvame-noshtta-na-prilepite-news_1377239.html", "text": "      Стартира отбелязването на Нощта на прилепите в цяла България, предаде БГНЕС. Информационната кампания ще се отбележи благодарение на приноса и доброволния труд на всички партньори в кампанията.      В честването ще участват организации, институции и граждански групи, сред които: Зелени Балкани; Българска Фондация „Биоразнообразие“ – БФБ; Фондация ЕкоОбщност; Регионален Исторически Музей – Благоевград; Регионален Исторически Музей – Плевен; Регионален Исторически Музей – Русе; Дирекция Природен Парк „Врачански Балкан“; Община Ловеч; пещерняци, алпинисти и доброволци.   В събитията са включени множество инициативи - презентации, детски рисунки, прилепна гимнастика, „прилепни игри“, различни ателиета и томболи, арт работилници, изложби, викторини, презентации и филми ще провокират интереса към тайнствения живот на прилепите.\r\nЦелта на инициативата „Нощ на прилепите“ е да се покаже, че прилепите не са никак страшни, а напротив различни и симпатични. В България се срещат 33 вида от възможните 35 в Европа и всички те са насекомоядни. Прилепите са много полезни, защото голяма част от насекомите, с които се хранят са вредители в селското стопанство, а пък прилепите в градовете помагат в борбата с комарите, като едно малко кафяво прилепче може да изяде 1000 комара на вечер!  Целта на кампанията е и да съхрани колониите на прилепите в над 6000 български пещери. Много от тези пещери попадат в местообитание, което е обект на защита в мрежата НАТУРА 2000 по Директивата за хабитатите – местообитание 8310 Неблагоустроени пещери.\r\nИнициативата за честване на събитието е на Секретариата на EUROBATS – Споразумението за опазване на европейските видове прилепи.   Отбелязана за първи път през 1990 г. във Франция и Полша, днес Европейската нощ на прилепите се организира в повече от 30 държави, сред които и България. През 2012 г., за първи път към събитието се присъединиха и САЩ, Филипините, Азербайджан, Израел, Тунис, Украйна и Ливан. С това Нощта на прилепите се превръща в международна проява, надхвърляща мащабите на „Стария континент“, която цели да запознае повече хора с уникалния начин на живот и голямата значимост на едни от най-интересните животни на планетата - прилепите. Обичайно западните държави отбелязват нощта на прилепите в последния уикенд на август, но в България честването е след втората половина на септември, за да могат да се включат и деца в инициативите.    Днес в Стара Загора „Зелени Балкани“ ще очакват гостите си, за да им представят изложба с фотографии на 33-те вида прилепи, които се срещат в България. ", "date": "2019.09.20", "title": "Отбелязваме Нощта на прилепите "}
{"url": "https://www.actualno.com/business/puskaneto-na-tol-sistemata-moje-pak-da-se-otloji-news_1377224.html", "text": "      Има риск тол системата, която премиерът Бойко Борисов обяви за \"печатница на пари\", да не тръгне и догодина. В същото време правителството от бъдещите ѝ приходи за изграждането на магистрали и скоростни пътища.      Стартът на тол системата от 16 август 2019 г. за 1 март 2020 г. Причината е, че все още не се знае какъв ще е обхватът на платените пътища и таксите за тях. А сега се оказва, че и нормативно държавата не си е свършила работата с промени в наредби съгласно изискванията на закона. Не са готови и дигиталните карти за таксуване.\r\nТова става ясно от писмен отговор на министъра на регионалното развитие Петя Аврамова до депутатите от БСП Георги Свиленски, Димитър Данчев и Любомир Бонев, цитиран от Mediapool. Несъответстващи пътни знаци   Дигиталната карта за таксуване на камионите и автобусите все още не е готова. Причината за това се оказват поставените пътните знаци за начало и край на населеното място (Д11 и Д12).   Направена проверка на терен установила, че голяма част от тях се намират на места, които не съответстват на действащия общ или подробен устройствен план, се казва в отговора на министър Аврамова. Тя уверява, че е създадена необходимата организация за определяне точното място на пътните знаци и те да бъдат поставени където трябва. Въвеждане на нови пътни знаци за тола     Освен това предстои да се въведат нови пътни знаци, за които ще се изисква плащането на е-винетка или тол такса. За целта е предприета промяна в Наредба №18 от 23 юли 2001 г. за сигнализация на пътищата с пътни знаци.\r\n\"Те ще се поставят на мястото, от което възниква задължението за плащане на такса и съответно имат отношение към цялостната организация по въвеждането на електронната система за събиране на пътни такси\", се казва в отговора на Аврамова.\r\nПромените в наредбата за пътните знаци бяха публикувани на 9 септември и тепърва предстоят да бъдат приети. След това ще трябва да се обяви поръчка за изработването им. Към момента регионалното министерство няма яснота колко пари ще са нужни за това, защото не знае обхвата на платените пътища за тировете.    Правителството е на ход Обхватът трябва да бъде одобрен от Министерския съвет, както и таксите за ползването на трасетата. Едва след това пътните знаци ще могат да бъдат поставени на място, а платените участъци ще могат да бъдат нанесени и върху дигиталната карта за електронно таксуване.   Тогава тя ще бъде предадена на националните и европейските доставчици на услуги на база изминато разстояние, които имат договор с АПИ, става ясно от отговора на регионалния министър.\r\nКъм момента проект на дигитална карта с тестово покритие на пътища с тол такси е предадена на членовете на Обществения консултативен съвет по въвеждане в експлоатация на тол системата към министъра на регионалното развитие.\r\nПоради липсата на дигитална карта тестът на тол системата от камионите и автобусите се прави само с маршрутни карти от 16 август. Това крие риск, защото международните превозвачи предпочитат да използват бордови устройства и тракери.    Kapsch все още не е започнала да преоборудва 95 рамки Освен тези проблеми, изпълнителят на тол системата австрийската фирма Kapsch все още не е започнала преоборудването на 95 съществуващи рамки по пътищата, през които ще се засича тол таксуването. Това става ясно от прессъобщение на Министерството на регионалното развитие до медиите.\r\nСъгласно договора Kapsch трябва да ги дооборудва до 9 февруари 2020 г. От тези 95 трафик рамки около 50 са на автомагистрали. Това означава, че тестването на самата система не е в пълен обхват.\r\nВъзможно е австрийската фирма Kapsch да се бави с оборудването на рамките, защото те не отговарят на определени изисквания, както е заложено по договор. Отговорност на държавата е да ги изпълни, като например да има електрическо захранване.\r\nВ прессъобщението на МРРБ няма информация колко от т.нар. пътни кантари, които се монтират в пътното платно и имат за цел да претеглят в движение тежестта на автомобила, са монтирани. ", "date": "2019.09.20", "title": "Пускането на тол системата може пак да се отложи"}
{"url": "https://www.actualno.com/america/strelba-vyv-vashington-vze-jertva-i-rani-naj-malko-petima-news_1377257.html", "text": "      Един човек загина, а най-малко петима са ранени  при стрелба във Вашингтон, съобщи Фокс.      Телевизионният канал NBC от своя страна съобщава, че всички пострадали са откарани в болница. А те са четирима мъже и една жена.   \"По време на разследването установихме, че шест души са получили огнестрелни рани. По-късно един от тях почина, останалите петима бяха откарани в местни болници с наранявания с различна тежест: от лека до критична\", заяви Стюарт Емерман, говорител на американската полиция.\r\nВ момента полицията установява причините за стрелбата. Издирва се стрелецът.   ", "date": "2019.09.20", "title": "Стрелба във Вашингтон взе жертва и рани най-малко петима "}
{"url": "https://www.actualno.com/chronicles/fernando-magelan-poteglja-ot-ispanija-na-okolosvetsko-pyteshestvie-news_1377049.html", "text": "      На 10 август 1519 г. флотилията от пет кораба под командването на Магелан напуска Севиля и отплава на юг по река Гуадалкивир до Санлукар де Барамеда в устието ѝ, където остава повече от пет седмици. Испанските власти са подозрителни към португалския адмирал (донякъде заради немалкия брой португалци сред екипажите на корабите) и едва не го спират, но на 20 септември Магелан все пак потегля. Когато научава за заминаването на Магелан, португалският крал Мануел I нарежда да го заловят, но Магелан успява да се изплъзне.      По време на прехода през Атлантическия океан Магелан изработва много добра система за сигнализация, която спомага разнотипните кораби от флотилията му нито веднъж да не се изгубят един друг. Но разногласията между капитаните на отделните кораби започват много скоро: след Канарските о-ви капитанът на „Сан Антонио“ Хуан де Картахена настоява Магелан да се съветва с останалите капитани при всяка промяна на курса. Португалецът гордо и спокойно отговаря: „Ваше задължение е да плавате през деня зад моя флаг, а през нощта – зад моите фенери.“ След няколко дни Де Картахена отново повдига темата, но Магелан, който е нисък на ръст, но физически силен, го хваща за реверите и заповядва да бъде държан под стража на „Виктория“, а за капитан на „Сан Антонио“ назначава своя родственик Алваро Мишкита.\r\nДневникът на Антонио Пигафета е основният източник на информация за пътешествието на Магелан и Елкано. Другото пряко свидетелство е официалният дневник на Франсиско Албо, последният лоцман на „Виктория“. Въпреки това околосветското пътешествие става известно в Европа не чрез записките на Пигафета, а благодарение на разказа за него, написан от Максимилиан Трансилван, родственик на спонсора на експедицията Христофор де Харо, и публикуван през 1523 г. Трансилван използва в книгата си разговори с някои от завърналите се с „Виктория“ през септември 1522 г.\r\nСлед смъртта на Магелан и Дуарте Барбоса под авторството на Дуарте Барбоса излиза книга с описание на страните в Южна и Югоизточна Азия: „Livro de Duarte Barbosa“ („Книга на Дуарте Барбоса“). Обаче в архивите съществуват екземпляри на този труд, където за автор е посочен Магелан. За това има различни обяснения. Възможно е дадените екземпляри да са поднесени на крал Карл I под името на Магелан, за да се укрепи неговия авторитет. Вероятно е също книгата да е съвместен труд на Магелан и Барбоса.  През 1525 г., малко след завръщането на експедицията на Магелан, Карл V изпраща флот, воден от Гарсия Хофре де Лоайса, който трябва да завземе Молукските острови, като твърди, че те попадат в испанската зона, според Договора от Тордесиляс. В експедицията взима участие Хуан Себастиан Елкано, който губи живота си, както и бъдещият ръководител на второто околосветско пътуване, Андрес де Урандета. Те достигат със затруднения до Молукските острови и се установяват в Тидоре. Конфликтът с португалците, утвърдили се от дълго време в близкия Тернате, води до почти десетилетие спорадични сблъсъци.\r\nТъй като Договорът от Тордесиляс не установява испанско-португалска граница на изток, през 1524 г. двете държави се опитват да открият точното местоположение на антимеридиана на меридиана от Тордесиляс, който би разделил света на две равни полукълба и да разреши Молукския въпрос. След няколко съвещания по въпроса не се стига до съгласие, тъй като техниката по това време не дава възможност за точно изчисление на географската дължина, а всяка от двете страни настоява, че Молукските острови попадат в нейната сфера на влияние. Съгласие е постигнато едва със Сарагоския договор от 1529 г., който дава Молукските острови на Португалия, а Филипините – на Испания.\r\nЕкспедицията на Магелан е първата, успяла да обиколи света, и първата, преминала през протока в Южна Америка, известен днес като Магеланов проток. Името на Тихия океан също води началото си от Магелан, който му дава наименованието Мирно (тихо) море (Mare Pacificum). През следващите десетилетия пътят, изминат от експедицията на Магелан, е следван и от други мореплаватели, като англичанина Френсис Дрейк през 1577 – 1580 г. През 1565 г. Андрес де Урандета открива пътя за пресичане на Тихия океан от запад на изток, по направлението Манила – Акапулко.    Пътуването дава представа и за общия размер на Земята, тъй като изминатото разстояние е измерено като 14 460 испански левги (60 440 km). Установява се и нуждата от линия на смяна на датата – обикаляйки Земята на запад се губи един ден: при завръщането си участниците в експедицията установяват разлика от един ден между своите календари и тези на хората, които не с ", "date": "2019.09.20", "title": "Фернандо Магелан потегля от Испания на околосветско пътешествие"}
{"url": "https://www.actualno.com/society/prognoza-za-vremeto-20-septemvri-petyk-news_1377187.html", "text": "      Днес валежите ще спират, най-късно в крайните източни райони. Облачността в повечето места ще намалее до предимно слънчево. Ще духа слаб до умерен северен вятър. Минималните температури ще са от 8° до 13°, максималните – между 17° и 22°. Атмосферното налягане е по-високо от средното за месеца и ще се задържи без съществена промяна. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ).      Над Черноморието ще бъде предимно облачно и дъждовно. До вечерта валежите ще отслабнат и спират. Ще духа умерен вятър от север-североизток. Максималните температури ще са между 20° и 23°. Температурата на морската вода е около 23°. Вълнението на морето ще е 2-3 бала.\r\nНад планините ще бъде облачно, по билата и високите части - мъгливо. Преди обяд ще има превалявания от дъжд, в Стара планина над 2000 м - от сняг. След обяд валежите ще спрат и облачността ще се разкъса, над масивите от Западна България до предимно слънчево. Ще духа умерен, по високите и открити части – временно силен, вятър от север-северозапад. Максималната температура на височина 1200 метра ще е около 12°, на 2000 – около 4°.\r\nПрез празничните почивни дни ще преобладава слънчево време, главно в събота преди обяд над източната половина от страната с временни увеличения на облачността. Вятърът ще отслабне, постепенно ще се ориентира от изток, в неделя-понеделник - от юг-югоизток, в нощните часове ще стихва. Сутрешните температури ще се понижат и в повечето места ще са между 5° и 10°, в котловинните полета и в североизточните райони в събота и неделя, ще бъде с малко по-ниски минимални и на отделни места там са възможни и първите есенни слани. В събота ще бъде все още по-хладно от обичайното, от неделя дневните температури ще се повишават и към понеделник в низините отново ще достигат и надхвърлят 25°.   ", "date": "2019.09.20", "title": "Прогноза за времето - 20 септември (петък)"}
{"url": "https://www.actualno.com/crime/ubiha-18-godishen-bylgarin-v-germanija-news_1377548.html", "text": "      18-годишен българин беше убит в германския град Карлскрон. Младежът е бил намерен с тежки рани от хладно оръжие  в областта на корема на една от главните улици в града, информира Нова Телевизия.      Българинът незабавно е бил откаран в болница. Лекарите обаче не са успели да го спасят и няколко часа по-късно е починал. До момента не е ясно кой и при какви обстоятелства е намушкал сънародника ни. Полицията призовава за съдействие гражданите, които може да са станали свидетели на убийството, уточнява БГНЕС.    ", "date": "2019.09.20", "title": "Убиха 18-годишен българин в Германия "}
{"url": "https://www.actualno.com/europe/makron-prizna-za-polza-ot-jyltite-jiletki-news_1377206.html", "text": "      Френският президент Еманюел Макрон разкри, че кризата с гражданското движение „Жълти якета“ e оказала и благотворно влияние върху него, защото го накара да промени отношението си към французите.      \"По някакъв начин ситуацията с \"жълтите жилетки \"беше много добра за мен ... Напомниха ми какво трябва да направя\", каза Макрон пред US Times.\r\n„Вероятно оставих впечатление, че искам реформи срещу народа. Понякога моето нетърпение се тълкува като нетърпимост към французите, което не е така “, казва Макрон в интервюто.\r\nФренският президент добави, че е на половината от своя петгодишен мандат и е в разгара на провеждането на реформи и постигането на резултати.  \"Слушам хората по-добре, отколкото в началото на мандата\", каза Макрон.\r\nЕвропейското издание на American Times посвети основната страница на Макрон за втори път от началото на мандата му през май 2017 г. ", "date": "2019.09.20", "title": "Макрон призна за полза от „жълтите жилетки” "}
{"url": "https://www.actualno.com/business/temenujka-petkova-ochakvame-nad-9-mlrd-lv-prihodi-ot-turski-potok-news_1377259.html", "text": "       . Това каза министърът на енергетиката Теменужка Петкова в интервю за предаването \"Тази сутрин\" по bTV.      По думите ѝ по време на провелото се 17-о заседание на Междуправителствената комисия между България и Русия за икономическо и научно-техническо сътрудничество    \"По време на заседанието бяха обсъдени абсолютно всички въпроси от двустранен интерес. По никакъв начин тези събития не са повлияли на нашите отношения\", посочи тя.\r\nТя добави, че са били обсъждани важни въпроси в областта на енергетиката, транспорта. \"Беше проведено и първото заседание на работната група в областта на транспорта\".  Петкова припомни, че още миналата година при заседанието на същата тази комисия в Москва е било взето решение за създаване на такава работна група. Петкова посочи, че други теми, които са били обсъждани са селското стопанство и туризма.\r\n\"Решенията, които се взимат в рамките на тази комисия и това, което ние желаем, е да получим най-доброто за България. Така че ние сме длъжни да защитаваме и защитаваме своите национални интереси\", каза Петкова. уточни тя        \"По трасето се работи, първите 11 км - входната точка от турската граница, се изграждат от \"Булгартрансгаз\" и , каза Петкова. След това има готова мрежа от 140 км и после ще започне по-нататъшното строителство към Сърбия. . категорична е Петкова. Тя очаква, че . В момента \"Булгартрансгаз\" получава около 200 млн. лв. До 2020 г. тези приходи ще достигнат до 420 млн., каза Петкова. , каза енергийният министър.\r\nПо повод АЕЦ \"Белене\" Петкова обясни, че има 13 заявления за участие в процедурата за стратегически изпълнител. През всичките изминали години обаче Толкова ще се дадат и за строежа на Турски поток.      в проекта Белене. Северна Македония също е заявила за участие с 10%.\r\nПо отношение на АЕЦ \"Козлодуй\", Петкова обясни, че екипът е участвал в руската инициатива на \"Росатом\" \"Песен на ядрените градове\". Знам, че са спазени всички изисквания за обществените поръчки, разходите за клипа са под праговете за ЗОП, така че той очевидно е струвал под 20 000 лв., каза Петкова.\r\nМеждувременно Тогава ще му бъде издаден лицензът. Същото се е случило и с 5-и блок, но още през 2017 г. Така на практика и двата блока на ядрената централа получават по 60 години живот всеки\", добави тя. ", "date": "2019.09.20", "title": "Теменужка Петкова: Очакваме над 9 млрд. лв. приходи от \"Турски поток\""}
{"url": "https://www.actualno.com/society/shte-ima-li-shokovo-poskypvane-na-gorivata-u-nas-news_1377267.html", "text": "      Шефът на Българската петролна и газова асоциация Андрей Делчев успокои всички, че       В студиото на \"Тази сутрин\" по bTV той обясни, че цената на суровия петрол върви надолу заради кризата в Саудитска арабия, забавянето на икономическия растеж и свръхпредлагането на петролни продукти на пазара.   \"Предлагането надвишава търсенето, при което цените стоят на едно стабилно ниво и се наблюдава успокояване на пазара\", посочи Делчев.\r\nЗапитан от Биляна Гавазова да очакваме ли повишаване на цените на горивата, Делчев каза: \"Може да направим предпазливи прогнози, че ще се стабилизира цената на суровия петрол и не трябва да очакваме шок, шокови цени и шоково поскъпване на горивата на пазара у нас\".  Той отказа да направи сравнение със случилото се през 2012 г., защото поясни, че много неща са се променили от тогава.\r\nИначе Андрей Делчев заяви, че българският бизнес не се е възползвал от по-високите цени на световните пазари.   Делчев заяви също така, че . \"Качеството е еднакво, има стандарти и наредба. Безспорно има нарушения, но като маса горивата са в стандартите, които се изискват\", каза още изп. директор на БПГА.    Цената на петрола нараства по време на търговията в Азия в четвъртък след дни на силна волатилност. Балансът се завърна, след като властите в Саудитска Арабия обещаха до края на септември да възстановят след в страната миналата седмица.\r\nМеждународният еталонен сорт Брент поскъпва с близо 0,1% до 63,66 долара за барел. ", "date": "2019.09.20", "title": "Ще има ли шоково поскъпване на горивата у нас?"}
{"url": "https://www.actualno.com/celebrate/sv-velikomychenik-evstatij-news_695654.html", "text": "      Св. великомъченик Евстатий живял през втората половина на първия и първите десетилетия на втория век.      Като езичник носел името Плакида. Бил прославен римски пълководец при царуването на императорите Тит и Траян.\r\nНеговият жизнен път изглежда твърде необикновен. Като праведния Иов в Библията той минал през много изпитания, но не паднал духом. Напротив – колкото повече бил поразяван от удари в живота, толкова повече крепнел и растял духом. По своите нещастия, като по стъпала, се изкачвал все по-нагоре, докато стигнал до мъченическия венец.\r\nЕвстатий расъл в езичество. По природа със здрав разум и чиста душа, той скоро разбрал цялата суетност и лъжовност на езичеството. Спасителят е казал: “Блажени чистите по сърце, защото те ще видят Бога”. И чистият по сърце Евстатий, осенен от особено небесно откровение, познал истинския Бог.  Той приел свето Кръщение заедно с жена си Теопистия и синовете си Агапий и Теопист.\r\nПрекарвал живота си в благополучие.\r\nСкоро обаче се заредили и изпитания.    Историята на благочестието свидетелства, че никой не е удостояван с Небесното царство без венеца, изплетен от тръните, с които е осеян земния път. По трънлив път трябвало да мине и Евстатий със семейството си, за да се спаси.\r\nПървото изпитание у него било това, че изгубил цялото си богато имущество и измрели всичките му слуги. За него било особено тежко да изпадне изведнъж в крайна бедност и да се лиши от помощниците си.\r\nКъм големите материални лишения се прибавили оскърбленията от предишните му приятели. Станал последен бедняк, той узнал, че повече от тях са обичали в него само богаството му. Те го изоставили в нещастието. Готови били да обвинят него за постигналите го беди.\r\nЕвстатий преживял това много тежко. Не възроптал против Бога. Решил да напусне родината си заедно с цялото си семейство. Не искал да живее повече там, гдето станала печалната промяна в живота му. Не можел да понася това, че хората изменили коренно отношенията си към него, към жена му, към синовете му.\r\nТой заминал за Египет, гдето можел да скрие своя сан. Заел се с надничарска работа, за да прехранва семейството си.   Тук обаче го сполетяла още по-голяма беда: разбойник отвлякъл жена му, а синовете му се изгубили в пустинята.\r\nЕвстатий прекарал в Египет 15 години в мъки, лишения и труд. С постоянна молитва уталожвал скръбта по загубените скъпи същества. С устойчива покорност на Божията воля, с несъмнена надежда на Бога и със съзнание за краткостта на земните изпитания и с вяра в обещаната блажена вечност Евстатий водел живот, достоен за званието християнин. И Бог го възнаградил щедро за високите му добродетели.\r\nВ това време варвари застрашавали столицата на империята – Рим. Император Траян си спомнил за бившия военачалник Плакида, който не веднъж отблъсквал с успех враговете. Заповядал да го намерят, за да му повери наново командването на войската. Евстатий бил открит и доведен в Рим. Императорът го приел с почести и го назначил за върховен началник на римската войска.   Походът срещу варварите завършил с блестящ успех.\r\nЕвстатий се връщал тържествено в Рим начело на победоносната войска. При това завръщане той имал голямо щастие: в лицата на двама прекрасни момци – войници открил своите синове, а в лицето на една жена, която прислужвала във войската – своята съпруга. Овчари били отървали синовете му от нападналите ги в пустинята зверове и ги отгледали като свои чеда. Бог бил избавил жена му от нейния пленител, като го наказал със смърт. Вестта за това чудно събитие се разпространила бързо измежду войниците. И цялата войска споделила радостта на своя любим военачалник.\r\nКато че ли нищо вече не могло да помрачи тая радост – радостта на събралите се наново след толкова тежки години съпруг, съпруга и синове.\r\nНо кратко е земното щастие. Кратко се оказало то и сега за тия Божи човеци. То блеснало за миг, за да ги укрепи за още по-голямото изпитание, което им предстояло, за да направи още по-скъпоценна пред Бога и човеците тяхната жертва.\r\nВойската пристигнала в столицата. Новият император Адриан, който наследил умрелия Тит, приел с големи почести удържалите славна победа над варварите и пожелал да отпразнува това събитие чрез тържествено жертвоприношение на езическите богове. Насъбрали се за вземат участие в това празненство всички войници, всички граждани на Рим, които все още вярвали в езическите богове. Само Плакида, главният виновник на честваното събитие, не се оказал в храма ...   - А къде е Плакида? – запитал императорът, който веднага забелязал отсъствието му.\r\nАдриан наредил веднага да го извикат. Запитал го:\r\n- Защо не вземаш участие в благодарственото жертвоприношение на боговете?\r\n- Аз съм християнин - отговорил Евстатий. – Почитам единия мой Бог – Господ Иисус Христос. Нему благодаря. Него славя. Аз знам, че Той изпрати Своята помощ за победа над враговете ...\r\nРазгневен от тоя отговор и разярен до крайност от съпротивата на Евстатий да вземе участие в езическото празненство, тоя жесток гонител на християните, император Адриан, не пощадил прославения с победи и любов от народа военачалник. Лишил го от военен сан и заповядал да го предадат заедно с цялото му семейство на зверовете в цирка.   За изумление на многобройните посетители в цирка зверовете не се допрели до Евстатий, до жена му и синовете му. Тогава тия твърди и неустрашими изповедници на името Христово, укрепени от вярата, че временната нова среща на тяхното семейство е само начало на тяхното вечно съединение в обителите на Небесния Отец, с радост приели следващото наказание – да бъдат хвърлени в нагорещена пещ. Тук те се сдобили с блажена мъченическа смърт. Телата им останали невредими в огъня.\r\nБлагочестиви християни ги погребали с почести.\r\nТова станало в 126 година.\r\nСветите мощи на тия великомъченици – Евстатий, жена му и синовете му, се намират в Рим, в църквата \"Св. Евстатий\". . ", "date": "2019.09.20", "title": "Св. великомъченик Евстатий"}
{"url": "https://www.actualno.com/viewpoint/azbuchnik-na-bylgarskija-haos-vampir-news_1376614.html", "text": "      Вампирите са възкръснали мъртъвци, които пият човешка кръв. Според славянските вярвания, когато умрелите приживе са живели по непристоен начин, боговете не са ги допускали в света на мъртвите и са оставали при хората като зли духови кръвопийци.      Вампирясването обаче може е да има съвсем друг смисъл. Сещате се. Говорим за хора вампири, такива които пият обществена енергия, време и ресурси; хора, които в преносен смисъл изпиват кръвта ни. Те нито са малко, нито имат насищане, затова, както беше казал поетът: „Край нас бродят милиони бледи сенки”.\r\nСпоменатите вампири най-добре могат да бъдат забелязани на онези места, където тяхната алчна, хищна природа може да задоволи необузданата им страст. А могат и да не бъдат забелязани, защото подобни места обикновено са потайни.\r\nНай-видими с невъоръжено око са вампирите  дребни и средни работодатели. Тези, които не само не плащат заслужени възнаграждения на своите работници, не само не им правят пенсионни и здравни осигуровки, но задържат заплатите им, често не им ги дават въобще, уволняват ги безпричинно. Лично съм разговарял не веднъж с такива хора, най-често от фабрики в сферата на леката промишленост. Видът им е сякаш са нощували с вампир. Не бива да забравяме, че обикновено такива хора имат и семейства, което прави нещата още по-драматични. След колебливата и обикновено закъсняла намеса на властта собствениците – вампири обикновено закриват фирмите си и продължават да смучат кръв под друга форма и на друго място. Характерно за подобни вампири, е че напоследък една част от тях са вносни – гърци и турци. Причината за тяхната миграция е, че у нас климатът за вампирясване е твърде благодатен – стандартът на живот е нисък, а контролиращите органи безхаберни и подкупни.  На по-високо стъпало са вампирите едри работодатели. Те са превърнали вампирясването не в пладнешки обир, а в законна индустрия. Нещо повече. Много от тях си купуват законодателната власт, която в тяхна вампирска чест приема специални закони и дори ги подпомага, като им отпуска специални заеми, поръчки, парчета от резерва и други финансови инжекция.\r\nСред по-невидимите вампири трябва да споменем на първо място служителите в държавната администрация, както и народните представители и още поредица лобисти от подобни учреждения.\r\nПолитическият елит, партиите в своята дълбока същност представляват една еманация на вампирите. Особено тази партия, която е на власт. Нейните остри зъби са се впили в снагите на българския бизнес и на обикновения българин. Когато властимащите забележат, че природонаселението е позачервило бузи, следват поредица от нови налози и данъци кръвнина.    Най-страшното на вампирясването е обаче веригата, която се получава. Колкото повече хора биват ухапани от вампир, толкова повече вампири се явяват на сцената. Навярно ще дойде ден, в която ще се превърнем в страна на вампири. Ще плъзнем по всички европейски и световни друмища и ще забиваме острите си зъби във всеки, който ни попадне.\r\nПо случай първия учебен ден по една от телевизиите показаха интервюта с първокласници. Питаха ги какви искат да станат, когато пораснат. Шеговитият отговор на едно от тях беше: „Искам да стана вампир!”\r\n…. Автор:       ", "date": "2019.09.20", "title": "Азбучник на българския хаос: ВАМПИР   "}
{"url": "https://www.actualno.com/showbusiness/miki-rurk-iska-da-byde-pogreban-v-ukrajna-news_1377275.html", "text": "      Холивудският актьор Мики Рурк иска да бъде погребан в украинското село Загорци, съобщава Сегодня.ua.      \"Казах на Дима: когато умра, не искам да бъда погребан в САЩ. Той ми показа къде е погребан дядо му и аз също искам да бъда погребан там\", призна актьорът в интервю за украинското издание, предаде БГНЕС.   Дмитрий Корнейчук е асистент и близък приятел на актьора.\r\nМики Рурк е американски актьор и сценарист. Зад гърба му стоят повече от 50 филма, включително „Девет седмици и половина“, „Ангелско сърце“ и други. На 16 септември Рурк навърши 67 години.   ", "date": "2019.09.20", "title": "Мики Рурк иска да бъде погребан в Украйна "}
{"url": "https://www.actualno.com/curious/4-te-zodii-koito-njamat-doverie-na-nikogo-news_1377317.html", "text": "                   - Представителите на този зодиакален знак изобщо не осъзнават, че нямат доверие на половинките си. Това продължава докато не се случи нещо, което да ги накара да се замислят сериозно. След този момент, Девите се превръщат в изключително обсебващи половинки, които задушават партньорите си. Ние ви съветваме да бъдете изключително внимателни с Девите, защото определено знаят как да си отмъщават. Те ще направят всичко възможно да разберат какво криете, след което ще се погрижат истински да съжалявате.    - Представителите на този зодиакален зкак са изключително неуверени в себе си. Поради тази причина, те нямат доверие и на никого друг, особено на половинките си. Скорпипните много трудно успяват да покажат истинското си лице пред някого. Те не могат да се доверят до такава степен и обикновено не показват истинските си лица. Мисълта, която постоянно ги тормози е, че партньорите им им изневеряват и ги лъжат. Това им се е случвало и изключително много се страхуват, че ще се повтори.         ", "date": "2019.09.20", "title": "4-те зодии, които нямат доверие на никого"}
{"url": "https://www.actualno.com/curious/kak-da-ostanem-pozitivni-v-trudni-situacii-news_1376610.html", "text": "                   - Когато сте ядосани, не бързайте да говорите. В повечето случаи казвате неща, за които след това съжалявате. Научете се да се сдържате в такива моменти. Поемете дълбоко въздух и дишайте бавно. Намерете енергия да се успокоите и чак след това проведете разговор. Така ще си спестите много неприятности.   - Независимо колко сте ядосани и разярени, говорете тихо. По този начин ще успокоите и събеседника си и разговорът ще бъде доста по - полезен и за двама ви. Крясъците никога не са помогнали на никого. Ето защо е важно да запазите спокойствие и да не си позволявате да повишавате тон. - Всяка една ситуация крие не само негативи, но и позитиви. Независимо колко ви е трудно, трябва да се научите да поглеждате и от друг ъгъл. Намерете нещо позитивно. Всяка трудна ситуация ви дава някакъв урок. Вместо да се разгневявате, наблюдавайте внимателно какво се случва в живота ви и взимайте поука.    - За момент спрете да мислите за всичко негативно. Замислете се колко много позитивни неща са ви се случили и не сте ги оценили, а след това се усмихнете широко. Бъдете благодарни за всичко, което имате, дори в момента нещата да се объркват. Не позволявайте на негативните емоции да разрушат щастието ви. Намерете начин да се оттърсите от тях.     - Важно е да бъдете реалисти. Ако сте сбъркали, по - добре признайте и се постарайте следващия път това да не се случва. Не се фокусирайте върху това, че сте сбъркали, а поправете грешката си. Помнете, че няма перфектни хора и не се самообвинявайте. - Правете всичко, което ви зарежда с позитивна енергия. Прекарвайте времето си с хора, които ви помагат да се оттърсите от негативните мисли и емоции. Отделяйте време за хобитата и приятелите си. Започнете да приемате всяка трудност като ново предизвикателство, с което трябва да се справите. Вместо да се чудите защо живота ви наказва, опитайте се да приемете тези моменти като начин да израстнете, да се развивате и да постигнете нещо повече.    - Важно е да имате човек до себе си, който да ви подкрепя и да ви дава сила постоянно. Достатъчно е да имате само един такъв приятел в живота си. Той никога няма да ви позволи да се откажете и да сведете глава. ", "date": "2019.09.20", "title": "Как да останем позитивни в трудни ситуации "}
{"url": "https://www.actualno.com/actualno/kojto-se-uchi-toj-shte-spoluchi-news_1377096.html", "text": "      Япония поддържала цяла гара, за да може едно дете да ходи на училище. Докато малката Кана не завършила, влакът всеки делничен ден отварял вратите си за нея точно в 07:04ч. Едва след като ученичкана се дипломира, компанията Japan Railways се решава да закрие тази точка от мрежата си.      В Гърция пък класната стая на остров Арки продължава да бъде отворена само за двама ученика. Преподавателката им Силия с много търпение им разяснява не само традиционни предмети граматика и математика, но и как се ползва автобус, например. Умения, които ще им бъдат необходими, когато се преместят в града. Който може да е далеч от тях, но не ги е забравил.\r\nСега минете през произволно българско село и проверете дали училището е с открехнати двери. Някъде, например в моето Лесново, звънецът все още бие на 15-ти септември. Обаче в село Мечка нямат нужда от обучение. Както и в десетки други малки градчета и села. А деца все пак там има.\r\nПо данни на Националния статистически институт (НСИ) от 24 април тази година в страната работят 1 964 общообразователни училища. Преди 10 години същият институт казва, че учебните общообразователни заведения са били 2171, тоест с 207 повече. А колко ли ще бъдат след още едно десетилетие?  Според националния институт за статистика, броят на учащите между 1 и 12 клас през учебната 2000-2001 г. е 1.069.835. За 2008-2009 г. Той вече е 815 842. Логично, бихме помислили, да бъдат закривани училища, след като за 8 г. Учениците са намалели с близо 254 000. (Още весели статистики - .)\r\nСтава дума обаче за друго. За правото на всяко дете, независимо къде живее, да има достъп до образование. Независимо дали е единственото първолаче в своето родно мясно или не, то трябва да се образова, за да има шанс за пълноценен живот. Независимо от семейната си среда, която може да няма възможност да финансира обучението му, особено ако то включва пътуване от 100-150 км до най-близкото училище. Тук държавата, социален конструкт, изграден, за да улеснява живота на индивидите, които го съставляват, е длъжна да се намеси.\r\nПрави ли го обаче и как?    Помните ли една новина от юни тази година, която съобщаваше, че пет села от община Сатовча са откъснати от цивилизацията заради обилни валежи и свлачища? Че училищните автобуси в областта едва минават през пропадащия асфалт, защото шофьорите не искат за рискуват живота на учениците? Припомням ви нея и налагащият се извод - ето така го прави България.\r\nКак ще стигнем японците, които практикуват тотално различна от нашата култура и с които вероятно е безсмислено да се сравняваме, не знам. Трагикомичното е, че не виждам как ще настигнем съседите ни гърци, уж фалирала, спасявана, неблагонадеждна държава (тя беше част от прословутата снизходителна абревиатура PIGS*, тоест буквално \"прасета\", която обозначаваше икономически рисковите държави в ЕС). Ние, \"отличниците\" по икономическа дисциплина (по Борисов), май сме такива само формално. Защото трябват не само празни приказки, а и акъл. Който го няма, може поне да се помъчи да го придобие в училище. Който учи, той ще сполучи, не е ли така, г-н премиер?\r\n__\r\n*PIGS: Portugal, Italy, Greece, Spain - Португалия, Италия, Гърция, Испания   Автор:   ", "date": "2019.09.20", "title": "Който се учи, той ще сполучи"}
{"url": "https://www.actualno.com/analysis/kristin-lagard-svetovnijat-rastej-e-zastrashen-news_1377250.html", "text": "      Бившата ръководителка на Международния валутен фонд Кристин Лагард предупреди, че глобалният растеж е \"крехък\" и \"застрашен\", а политиците трябва да работят за намаляване на уязвимостите, предизвикани от хората.      Лагард, която се очаква да поеме ръководството на Европейската централна банка по-късно тази година, посочи, че въпроси като Brexit и търговски търкания „са създадени от човека и могат да бъдат оправени от човека“.   Тя призова световните лидери да водят диалог за преодоляване на несигурностите, завладели света, имайки предвид търговската война между САЩ и Китай, оказваща тежест върху световната търговия, и Брекзит, вещаещ несигурно бъдеще за Европа.\r\n\"Независимо дали става дума за търговски отношения, Брекзит или технологични заплахи, това са проблеми, създадени от човека, които могат да бъдат решени от човека\", каза тя.  Лагард добави, че в тази ситуация \"малко женственост няма да навреди\".\r\nМВФ понижи през юли прогнозите си за световния растеж до 3,2 процента.   Организацията за икономическо сътрудничество и развитие пък преразгледа към силно понижение прогнозата си за световния икономически растеж през 2019 и 2020 година, свеждайки я до най-ниското равнище от финансовата криза през 2008-2009 година.     ", "date": "2019.09.20", "title": "Кристин Лагард: Световният растеж е застрашен"}
{"url": "https://www.actualno.com/curious/4-te-zodii-koito-sa-mamini-sincheta-news_1377319.html", "text": "                     Основният проблем, с който ще се сблъскате, когато се занимавате с Телец, е тяхната неспособност да се отричат от себе си. Много често, дори най-разумните представители на този знак, не могат да устоят на изкушенията под формата на любимата си храна, дрехи, екипировка. И дори ако финансовото положение е твърде несигурно и нестабилно, това няма да попречи на повечето мъже Телец. Те с чиста съвест ще отидат в любимия си италиански ресторант за вечеря или ще си купят чисто нов костюм, който се появява на витрината на магазин за маркови облекла. Такъв мъж е абсолютен потребител. Той ще ви бъде много благодарен, че сте готови да се отречете от нещо, виждайки реалната финансова ситуация. Тяхната логика е следната: щом спестявате, това означава, че има жизненоважни ресурси, които могат да се разрешат с нещо изискано и скъпо.\r\nНай-лошото е, че почти всички мъже Телец са алчни. Те никога няма да признаят това, но има неща като теореми, които не се нуждаят от аргументи. Просто от време на време ще започнете да забелязвате, че преди празниците, за които е обичайно да давате нещо, вашият любим Телец ще изчезне някъде, без следа. Ако сте получили подарък, няма да се разминете с обикновена благодарност. Телецът дълго ще ви напомня, какво е направил, заради вас.         Мъжът Риба е едно от най-големите разочарования, което може да се случи на абсолютно всяка жена. Брутален на външен вид, но абсолютно не е адаптиран по вземането на важни решения. Когато, все пак се налага да вземете важни решения, дори няма да мисли. Такива партньори не са особено издръжливи. За някои представители на тази зодия, дори се казва, че не са „нито риба, нито месо“. Може би сред Рибите най-вече, можете да намерите слаби мъже.\r\nРодени в началото на пролетта, Рибите са много изстрадали. Имунитетът им винаги е леко отслабен на фона на други мъже, а е най-лошото от всичко е, че на тях им се харесва. Защо не? Свикнали са с това, че от ранна детска възраст, любяща майка тичала след тях, избърсвайки хремавия нос, а сега жените го правят, заради тяхната красота! Слабите мъже Риби се възползват от това, понякога умишлено се преструват, че са много болни. Въпреки че, като цяло, техният праг на болка е много по-висок от на всички останали.        ", "date": "2019.09.20", "title": "4-те зодии, които са МАМИНИ синчета"}
{"url": "https://www.actualno.com/crime/obrazuvano-e-proizvodstvo-za-unishtojavane-na-zastrashen-vid-ptici-news_1377329.html", "text": "      Под надзора на Окръжна прокуратура - София се води разследване по досъдебно производство, образувано на 17.09.2019 г. за това, че за времето от неустановена дата до 17.09.2019 г. в района на с. Бов, общ. Своге, Софийска област, противозаконно са унищожени екземпляри - 3 птици от вида Белоглав лешояд с номера W0393, W0315 и W0323, от вид по приложение № 3 към Закона за биологичното разнообразие, означен със знак (*) , съобщиха от прокуратурата.      Извършен е оглед на местопроизшествието и е иззет биологичен материал от намерените мъртви екземпляри. Назначени са съответните експертизи, които да установят причината за смъртта на животните. Разследването по делото продължава.    ", "date": "2019.09.20", "title": "Образувано е производство за унищожаване на застрашен вид птици "}
{"url": "https://www.actualno.com/society/ekspert-po-kibersigurnost-poiska-po-tejki-nakazanija-za-narusheni-avtorski-prava-news_1377261.html", "text": "      Разбитата международна мрежа за нелегално разпространение на телевизионен сигнал е действала на територията на редица европейски държави, сред които Италия, Франция, Германия, Холандия, Гърция и България.      Двама гръцки студенти в Петрич регистрират компания, която излъчва телевизионни канали на европейски компании, без да плаща съдържание.   Това коментира в Сутрешния блок на БНТ експертът по киберсигурност Любомир Тулев.\r\nНа практика компанията не е представяла услуга на крайни клиенти, а на оператори. Дейността на сектор ГДБОП през последните месеци е част от много общоевропейски координирани кампании срещу подобни измами.  От много години престъпленията срещу авторските права не са адекватно наказуеми , коментира Тулев и призова за по-добра защита на интелектуалната собственост. По думите му глобата не е достатъчно възпираща. ", "date": "2019.09.20", "title": "Експерт по киберсигурност поиска по-тежки наказания за нарушени авторски права"}
{"url": "https://www.actualno.com/healthy/ananiev-nzok-shte-byde-registrirana-i-kato-zastrahovatelno-drujestvo-news_1377320.html", "text": "      Националната здравноосигурителна каса ще бъде регистрирана не само като фонд, но и като застрахователно дружество.      Това уточни по време на парламентарния контрол министърът на здравеопазването Кирил Ананиев в отговор на въпрос за предложения нов здравен модел, който предвижда премахване на монопола на Здравната каса.  Министър Ананиев посочи:   „НЗОК ще се лицензира и като застраховател, така че да има всички условия за конкуренция с останалите фондове. Няма да я оставим с ограничена дейност и да не може да влиза в конкуренция с останалите фондове, нито ще допуснем в НЗОК да отидат болните, старите, нуждаещите се от, да речем, с тежко заболяване с висока стойност на финансиране. Здравната каса ще бъде равностоен партньор с всички останали фондове“.\r\nЗдравният министър Кирил Ананиев подчерта, че има изготвени правила, по които министерството ще регулира движението на пациентите и увери, че няма да има разделение по пол, възраст и заболявания.   ", "date": "2019.09.20", "title": " Ананиев: НЗОК ще бъде регистрирана и като застрахователно дружество"}
{"url": "https://www.actualno.com/america/burjata-imelda-v-hustyn-bedstveno-polojeniejertvi-i-geroi-video-news_1377321.html", "text": "      Тропическата бурята \"Имелда\" връхлетя Хюстън, Тексас, и взе две жертви, над 1000 души са евакуирани. Стихията остави десетки хиляди без електричество. Близо хиляда полета бяха отменени или се изпълняваха със закъснение на летище \"Джордж Буш\". Властите обявиха извънредно положение, пише The Guardian.        19-годишен мъж се e удавил докато се опитвал да спаси коня си. Според съобщение на семейството му, момчето е починало по време на гръмотевична буря и върху него е паднал скъсан електрически кабел.\r\nВтората жертва е мъж на около 40 години, който се опитал да стигне през огромно наводнение до летище Буш в Хюстън. Според властите нивото на водата стигала до 8 фута.    Националната метеорологична служба заяви, че предварителните оценки предполагат, че е графство Джеферсън е залято с над 40 инча дъжд само за 72 часа, което превръща циклона в седмия по ред с най-обилни валежи в историята за територията на цялата страна. Това коментират от Националната метеорологична служба.      Според метеоролозите най-лошото е минало, но предупрежденията хората да останат по домовете си са в сила.  Хиляди автомобили остават под вода, магистралите са осеяни с изоставени коли.\r\nСпасителни лодки обикалят наводнените райони и търсят хванати в капана на водата хора и животни, за да ги спасят.\r\n„Където и да се намирате, моля ви, останете си там. Недейте да мислите, че е безопасно да се приберете в къщи. Така ще напуснете сигурно място и ще се озовете на пътя, където има много вода и ще попаднете в опасни условия”, призова кметът на града Силвестър Търнър.    Социалните мрежи се изпълниха с видиа, показващи обикновени хора, спасяващи хванати от стихията хора и животни.   ", "date": "2019.09.20", "title": "Бурята \"Имелда\" в Хюстън - бедствено положение,жертви и герои (ВИДЕО)"}
{"url": "https://www.actualno.com/interest/kak-horata-se-prevryshtat-v-chudovishta-news_1377324.html", "text": "      Около 20% от затворниците са психопати. До 40-годишна възраст те извършват средно четири престъпления с насилие. 80% в близките три години след освобождаването им извършват друго престъпление. Учените се опитват да разберат как се различава от нормалния и какво превръща човек в сериен убиец.  Тази интересна тема засяга РИА Новости.       Недостиг на сиво и бяло вещество    Американският невролог Джеймс Фелън от десетилетия изследва мозъците на най-жестоките психопати и убийци с помощта на ЯМР. Той отбелязва, че за разлика от здравите хора, у психопатите е по-малко активна орбитофронталната кора – областта със сиво вещество непосредствено над очните дъна. Тя отговаря за навиците в живота, етиката, морала, вземането на решения, контрола над импулсивността и агресията.\r\nНо това все още не прави от човека сериен убиец. Решаващият фактор е психичната травма, насилието, преживяно в детството, смята ученият.  Пример за това е самият той. Както Фелън признава в книгата „Психопат отвътре: Личното пътешествие на невролог в на мозъка“, в далечното минало на семейството му е имало убийци, затова той е изследвал себе си и роднините си. Оказало се, че мозъкът му е подобен на мозъка на серийните убийци, имало и генетична предразположеност към агресия. Детството на учения обаче е било щастливо, той не е бил подложен на насилие или психологически натиск.\r\nПо-ранни изследвания показват, че психопатите реагират слабо на фотографии, които обикновено предизвикват силни чувства. Има хипотеза, че при тях са недоразвити малките участъци в бялото вещество на мозъка, където се обработва информацията за емоциите. През 2001 г. това предположение е потвърдено с помощта на Кент Кил, професор в университета в Ню Мексико (САЩ).\r\nКил и неговите колеги са изследвали сканиране с ЯМР на 903 затворници-психопати. В статия, публикувана през март тази година, учените отбелязват не само намалена активност на частите на мозъка, отговорни за емоциите, но и слаби невронни връзки между участъци, контролиращи чувства като съпричастност, вина, страх, безпокойство. Характерни психопатични черти при тях са егоизма, безочливостта, безмилостността. Мозъкът на тези затворници, на които тези черти на характера са присъщи, често се отличава със структурни аномалии.        Етикет на сериен убиец В човешката популация психопатите са не повече от 1%, но делът на насилниците-убийци сред тях е много по-висок. Освен това те са склонни да извършват престъпления многократно.\r\nСред сексуалните серийни убийци повечето са психопати. Те добре знаят какво правят, ясно възприемат реалността. Някои действат импулсивно, когато им се предостави възможност, други планират престъпления, следят си, крият следи. Обикновено те се представят за нормален член на обществото като понякога имат семейство, деца. Такъв пример е Андрей Чикатило, един от най-бруталните серийни убийци и най-изучаваният в света.\r\nСерийните убийци често имат добри умствени способности, но са напълно лишени от емоционална връзка с хората. Често страдат от нарцистично разстройство на личността, перфектно манипулират от другите и се отличават със садистични наклонности. Убиват, защото им харесва, не изпитват вина и угризения.\r\nСмята се, че мозъкът на серийните убийци е подложен на органични промени. Например, изследователи от Калифорнийския университет сравняват маниаците с епилептиците: при вторите увеличаването на невронната активност на мозъка води до припадък, а при психопатите - до убийство.      Създавайки математически невронен модел на мозъка на Чикатило, учените се опитали да обяснят „дяволската стълба“ - график на зависимостта на броя на убийствата от времето, от което става ясно, че активността на маниака се увеличава, а интервалът между престъпленията се съкращава.\r\nФилип Часи от университета в Ливърпул Хоуп (Великобритания) предполага, че мозъка на серийните убийци  е закодирана определена схема от действия в отговор на сексуални фантазии, предизвикваща силен емоционален изблик.\r\nИзвестно е, че престъпниците знаят как да заблудят полиграф, потискайки външните признаци на възбуда: учестяване на пулса, кожна проводимост. Но те едва ли могат да контролират , отбелязва Часи. Затова сканирането може да разкрие „невронен подпис“ на сериен убиец - едновременно възбудени мозъчни участъци с автобиографична памет, регулиращи сексуалното удоволствие, хищната агресия и емоционалния контрол. Факторът Брейвик Не всички психопати или жертви на насилие в детството си, стават серийни убийци. Така че има редица условия, които водят до трагични последици за индивида и обществото. Учени от Великобритания и Швеция смятат, че това могат да бъдат травми на главата, различни неврологични и психични разстройства - например, разстройство от аутистичния спектър.   Връзката между аутизма и престъпните наклонности се изучава активно след масовото убийство, извършено от Андерс Брейвик през 2011 г., външно напълно нормален гражданин.\r\nНякои подозират признаци на синдром на Аспергер - разстройство на личността, при което, за разлика от аутизма, се съхранява интелекта.\r\nСпециалистите анализирали историите на 239 брутални убийци, попаднали на вниманието на закона след 1985 година. От тях 48 са серийни, а 58 са масови. Само 10% са имали разстройство от аутистичния спектър, а толкова са и с травмите на главата. Вероятно, казват авторите на проучването, тези фактори играят роля във формирането на престъпника, но само в комбинация със социални и биологични причини.\r\nИзучаването на серийните убийци е в начален стадий, но фактите бързо се натрупват. Ясно е, че този феномен не може да бъде обяснен само с едно: психически разстройства, мозъчни травми, детско насилие или генетика, като например наличието на неактивна версия на гена на MAOA (гена на воина), което рязко повишава нивото на агресия при мъжете. Все още не е напълно ясно кое е причина и кое следствие - нарушенията в развитието на мозъка водят до асоциално поведение или, обратно, социалните, семейни фактори, влияят негативно на формирането на мозъчните отдели. Продължаващите изследвания ще помогнат да се идентифицират индивиди, предразположени да се превърнат в серийни убийци, и да се предотврати навреме това. ", "date": "2019.09.20", "title": "Как хората се превръщат в чудовища?"}
{"url": "https://www.actualno.com/europe/rusija-iska-da-podnovi-direktnite-gazovi-dostavki-za-ukrajna-news_1377318.html", "text": "      На тристранната среща за газовия транзит с Европейската комисия и Украйна, Русия е предложила да възобнови директните доставки на газ, които не се осъществяват от ноември 2015 г. Това заяви пред журналисти руският министър на енергетиката Александър Новак, цитиран от ТАСС.      \"Обсъдихме, предложихме на нашите партньори вносът, който в момента Украйна от европейците, да бъде доставян директно от нас и това действително може да бъде и ефективно, и изгодно за европейските партньори от гледна точка на осигуряването на натоварването на газотранспортната система и обемите на транзита\", заяви той. По думите на Новак украинската страна ще разгледа това предложение.   \"Не обсъдихме конкретни обеми, тъй като сметнахме за необходимо първоначално да постигнем съгласие относно правната рамка. Що се отнася до конкретни обеми, това е предмет на търговски преговори. Те ще зависят от обема на доставките на газ директно за украинските потребители\", каза Новак.\r\nМинистърът добави, че в случай на прилагане на , запазването на капацитети в Украйна ще се извърши в съответствие с това законодателство въз основа на заявления, които организациите, включително \"Газпром\", ще подадат.  Руският министър оцени тристранните консултации като конструктивни. \"Разговорът бе много конструктивен. Чухме от украинските ни партньори заинтересованост да продължат работата след януари 2020 г. Те ни представиха нормативната база, която ще бъде приложена от 1 януари 2020 г.\", добави Новак.\r\nСпоред него Русия по време на срещата очерта необходимостта от \"разрешаване на (съдебните спорове с Украйна за газа) в рамките на цялостно споразумение\". \"Това е много важен момент за осигуряване на икономически целесъобразни доставки на газ през украинската газотранспортна система\", каза министърът.\r\n\"Нашата позиция е, че ако европейското законодателство наистина бъде приложено на украински през януари 2020 г., тогава сме готови да работим в съответствие с европейското законодателство. Това означава, че сме готови да резервираме капацитет от 1 януари 2020 г.\", каза той.       Новак също добави, че руската страна по време на срещата е посочила рисковете, които вижда \"по отношение на приемането на съответните закони\". \"Предложихме на колегите си, ако това не бъде направено (до януари 2020 г.), ще можем да удължим съществуващия договор или да сключим допълнително споразумение, докато не бъде готова цялата регулаторна рамка и законодателството на Украйна\", завърши той. ЕК, Русия и Украйна се договориха да продължат консултациите за газта след един месец. \"Ще се срещнем в тристранен формат след месец. Сигурен съм, че ще бъдем в контакт в течение на месеца\", каза Новак. Според украинския му колега Алексей Оржел срещата може да се състои на 20 октомври.\r\nЗаместник-председателят на ЕК за енергийния съюз Марош Шефчович също потвърди, че са планирани консултации.\r\nОт 2009 г. между \"Газпром\" и \"Нафтогаз\" са в сила два договора - за доставките на газ за Украйна и за . И двата изтичат в края на 2019 г. От 2012 г. \"Нафтогаз\" престава да избира изцяло договорения обем, а от ноември 2015 г. Киев изобщо не е закупувал руски газ, заменяйки го с реверсивен газ от Европа.      \"Газпром\" от своя страна не изпомпа договорения обем газ през Украйна. През 2014 г. компаниите започнаха съдебни спорове по двата договора. ", "date": "2019.09.20", "title": "Русия иска да поднови директните газови доставки за Украйна"}
{"url": "https://www.actualno.com/politics/borisov-razjasni-problemite-pred-energijnite-proekti-podkrepi-bsp-za-syzdavane-na-komisija-za-bnr-news_1377335.html", "text": "       България се стреми да води . Това обяви от парламентарната трибуна премиерът Бойко Борисов по време на парламентарния контрол в петък.      Той отговори на въпрос на депутата от БСП Антон Кутев, какви са взаимоотношенията между България и Русия. По думите на Борисов страната ни е в добри отношения с Москва и единственият нерешим проблем е липсата на разбирателство по отношение на оръжейните лицензии. България продължава да води преговори по този въпрос.   Свидетелство за добрите връзки между София и Москва е фактът, че шпионският скандал, който избухна на 9 септември с ареста на председателя на движение „Русофили“, не е сред темите в двустранни диалог, подчерта премиерът.\r\nПремиерът коментира и двата големи енергийни проекта - \"АЕЦ Белене\" и . По думите на Борисов, проектът за изграждане на втора атомна централа се е провалил преди години заради липсата на яснота за неговата цена.   Сега обаче хипотезата била друга - 12 компании кандидатстват за строителството на \"Белене\". Премиерът още веднъж заяви, че без Русия няма да може да бъде довършена централата, защото доставчик на реакторите за нея е именно руската държавна компания \"Росатом\". Борисов също така обясни, че строителството на българската част на Турски поток вече е започнала. Няма да бъде завършен проекта до Нова година когато се очаква да спре транзита на природен газ през Русия, но и самата Сърбия няма да е готова дотогава .\r\nПремиерът коментира и санкциите на Европа спрямо Русия. По думите му, не е по силите на България да се намеси в позицията на Европейския съюз.        „В Съвета на Европа всички гласуват за тях без изключение. Сиреч има малко лицемерие. Опитах такова посредничество и видяхте какво ще се случи. Може би един ден вие ще успеете. Текат много процеси. Мисля, че отношенията между новия президент на Украйна и Руската федерация се нормализират.\r\nАко Минските споразумения се спазят, тогава ще паднат санкциите. Виждате, че в момента големите държави се бомбандират със санкции една срещу друга. Това влияе страшно много на търговията и отношенията“, допълни Борисов. „Ние винаги сме казвали, че Европа и НАТО са нашите стратегически партньори . Още доста неща сме направили в полза на Руската федерация и тяхното ръководство високо ги оценява. Прагматично, точно на базата на взаимната изгода продължаваме да работим с Руската федерация“, добави още премиерът. ГЕРБ ще подкрепят предложението на БСП за съставяне на парламентарна , при който излъчването на програма „Хоризонт“ на националното радио беше спряно за няколко часа. Това обяви в кулоарите на парламента премиерът.\r\n„Ще помоля нашата парламентарна група да се присъедини към анкетната комисия, която искат колегите от БСП. Ще поискам също Сметната палата да влезе и да провери цялото управление на БНР“, каза министър-председателят. С този ръководител на БНР никога не съм се чувал и не съм говорил за него, у вери за пореден път Борисов.      „ Като премиер не мога да си позволя да коментирам решение на български съд, каквото е това за , всички знаем какъв е отговорът, но аз не мога да си позволя да го кажа“, коментира още министър-председателят.\r\nВъпреки това той заяви, че , което по-рано изразиха представители на други политически групи, обявявайки се против решението на българския съд.\r\nБорисов разкри още, че следващата година се подготвя посещение на руския президент Владимир Путин у нас във връзка с отбелязването на 140 години от установяване на нашите дипломатически отношения. ", "date": "2019.09.20", "title": "Борисов разясни проблемите пред енергийните проекти, подкрепи БСП за създаване на комисия за БНР"}
{"url": "https://www.actualno.com/society/spirat-dvijenieto-na-tir-ove-po-magistralite-v-pikovite-chasove-na-20-septemvri-news_1377183.html", "text": "      В петък, последният работен ден преди трите почивни дни около Деня на Независимостта, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища, съобщиха от пресцентъра на Агенция \"Пътна инфраструктура\". Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.      Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:\r\n- автомагистралите;   - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;  - път I-1 - от Благоевград до ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;    - път I-8 ГКПП „Калотина“ - София;   - път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nТежкотоварните превозни средства ще бъдат спрени и в последния почивен ден 23 септември (понеделник) от 14 ч. до 20 ч.   Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).   От 14 ч. на 20 септември, до 10 ч. в понеделник – 23 септември, в участъка от АМ „Струма“ край Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в понеделник до 14 ч. в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.\r\nПревозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“.\r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.\r\nНа АМ „Хемус“ продължават ремонтно-възставителните работи на съоръжението при 19-ти км /виадукт „Потоп“/ и 36-ти км /виадукт Коренишки дол/, както и на тръбата за София на тунел „Витиня“. На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от петък в отсечките с ремонт на автомагистралата ще има две ленти за пътуващите за Варна и една за София, а в понеделник съответно две за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.\r\nЗа улеснение на трафика през Владая и повишаване на пътната безопасност на 23 септември ще има две ленти за влизащите в София по път I-1 (Е-79) София - Перник. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. ", "date": "2019.09.20", "title": "Спират движението на ТИР-ове по магистралите в пиковите часове на 20 септември"}
{"url": "https://www.actualno.com/society/svetoslav-kostov-e-otkaran-v-bolnica-news_1377373.html", "text": "      Директорът на БНР Светослав Костов е бил откаран с линейка на \"Бърза помощ\" в болница около обяд в петък - 20 септември, написа Dariknews.      Прилошало му и колегите му се обадили на 112.   Според медията, Костов е вдигнал кръвно заради стреса от последните дни. Името му е във центъра на скандала БНР. \r\nВчера редакционната колегия пред СЕМ, а контролният орган обяви, че заради безпрецедентното спиране на ефира на програма \"Хоризонт\". Глобата може да бъде до 27 хил. лв. за нарушение на медийния закон, както и на индивидуалната лицензия на радиото.  В същото време приключилата видя основната вината за това в техническия директор.\r\nПаралелно с това се развива и скандала с уволняването и връщането на работа на дългогодишния журналист на радиото Силвия Великова.    ", "date": "2019.09.20", "title": "Светослав Костов е откаран в болница"}
{"url": "https://www.actualno.com/balkani/pojaryt-na-o-zakintos-e-izgoril-nad-700-hektara-zemja-news_1377365.html", "text": "      Пожарът от миналата седмица на гръцкия остров Закинтос е изгорил 747 хектара земя, съобщи Центърът за наблюдение на природни бедствия „BEYOND“ към  Гръцката национална обсерватория.      Според доклада са изгорели 580 хектара (78% от унищожената земя) храсти и трева, 89 хектара (12%) маслинови дървета и 61 хектара (8%) иглолистни гори.     Преди дни с. Катимерини обяви, че той е Фронтът беше дълъг над 10 км, много жилищни сгради бяха унищожени, а хора евакуирани.  Все още се разследват причините за пожара. Според огнеборците той е умишлен.\r\nЧаст от остров Закинтос беше засегната от пожар и през 2012 г, припомня БГНЕС.    ", "date": "2019.09.20", "title": "Пожарът на о. Закинтос е изгорил над 700 хектара земя "}
{"url": "https://www.actualno.com/health/kak-studenata-voda-ni-kaljava-news_1377291.html", "text": "      Известният руски специалист по кинезитерапия проф. д-р Сергей Бубновски препоръчва прост метод за заздравяване на имунната система – потапяне на краката в студена вода.      Студената вода и студеният душ имат различна традиция в много култури и най-вече в Русия, и то с добра причина - те осигуряват много ползи за здравето.   „Всяка вечер, когато се приберете вкъщи след тежък ден, напълнете ваната или по-дълбок съд с напълно студена вода. Изобщо не добавяйте топла вода. След това влезте боси във ваната, потопете краката си само за 15 секунди и се опитайте да направите 48 бързи кратки стъпки през това време. След това излезте от ваната, избършете краката си с кърпа и обуйте вълнени чорапи. Правете го всяка вечер и това ще повиши имунитета ви. Ако имате грип, тогава топвайте краката си почти замръзнала вода на всеки четири часа“, съветва д-р Бубновски.   Че студената вода има многобройни ползи за здравето и че руснаците често се възползват от нейните ползи, потвърждава д-р Наталия Гушло Петрич, анестезиолог и терапевт.\r\n„По времето на Съветския съюз държавна задача беше съветските деца да бъдат най-здравите в света. Ето защо в много училища се появиха методи, които да помогнат за изпълнението на тази задача. Майка ми, която е завършила медицина преди 60 години, застъпи тезата, че след раждането детето веднага трябва да започне да се калява. Че никога не трябва да се отоплява прекалено помещението, в което детето спи и се къпе. Така майка ми ме къпеше в помещение, където температурата никога не надвишаваше 18 градуса. От 3-годишна ходех на басейн, въпреки че навън беше -30 градуса. Вятърът и студеното време не ми пречеха“, разказва лекарката.        Студеният душ не трябва да е само дейност за ексцентрични руски авантюристи, показват съвременни изследвания, подчертаващи ползите за организма от него. Холандско проучване установява, че хората, които се къпят със студена вода сутрин, се разболяват по-малко и по-малко отсъстват от работа. Те имат повече енергия от тези, които се къпят с гореща вода. ", "date": "2019.09.20", "title": "Как студената вода ни калява"}
{"url": "https://www.actualno.com/society/novini-ili-novini-kartinata-na-pechata-za-20-septemvri-news_1377225.html", "text": "      Редакционният екип на представя кратък преглед на печата от днешния 20 септември.       Седмици преди предстоящите местни избори пътната агенция се отличи с ударно сключване на договори за строеж на пътища към Северозападна България, за които се говори от години. За рекордно кратък за стандартите и начина си на работа срок Агенция \"Пътна инфраструктура\" (АПИ) приключи търга за модернизация на пътя от Видин до Ружинци. Парите за него се осигуряват от бюджета. В рамките на само две седмици през септември правителството \"намести\" и от все още неработещата тол система за ремонт на пътища, засегнати от свлачища, за Околовръстното на София и за участъка от Ботевград до Мездра. Очаква се скоро да бъдат подписани още договори за търгове, в които кандидатстват обичайни фирми. Всички пътни ремонти се финансират с държавни средства, а пътната агенция ще се разплати със строителите чак когато проектът е завършен.   Иска гаранцията на строителните обекти да започва да тече от издаването на акт 15 за завършване на обекта, а не както е сега – от акт 16, който е за експлоатация. Това предлагат от Камарата на строителите в България, като въпросът е бил поставен на среща с регионалния министър Петя Аврамова във връзка с проект на нова наредба.\r\nМотивът е, че в практиката често се случва строителят и възложителят да започнат да се съдят след завършване на обекта и делата да се точат почти за цялото време на гаранцията. Има строителни обекти, по които гаранцията е едва 3 до 5 години. 10 години е срокът само за големи обекти от рода на пътища и мостове.     Държавата инвестира 0,1% от Брутния вътрешен продукт (БВП) за електронно управление. В сравнение, страните от Западна Европа инвестират между 0,6% и 0,8% от БВП, заяви директорът на държавна агенция \"Електронно управление\" Атанас Темелков по време на заседание на временната парламентарна комисия за установяване на хакерската атака в НАП\r\nОт агенцията са направили проверка на НАП, но тя е била само по документи, тъй като е такава ролята на одитора. В хода на проверката са забелязани пропуски, за които са отправени и съответни препоръки.\r\nТемелков посочи неправилното надграждане на системата на данъчните като основната причина за изтичането на лични данни на 5 млн. българи. Той допълни, че пробивът в системата на агенцията не се дължи на това, че датира от 2008 г., а произлиза от грешна поддръжка. Най-често хората затъват в дългове заради покупката на джаджи като лаптопи и скъпи мобилни телефони. Профилът на длъжника е млад човек, образован, с добра професия, най-често в IT бранша. Той си купува скъпи джаджи, като смята, че веднага има нужда от тях, но не може да си направи сметката. Затова трябва да се научи парите да му стигат до следващата заплата. Това каза Райна Миткова, управител на EOS за България и председател на Асоциация на колекторските агенции. Над 50% от просрочените задължения на хората са към банки и фирми за бързи кредити.    ", "date": "2019.09.20", "title": "Новини или Novini – картината на печата за 20 септември"}
{"url": "https://www.actualno.com/politics/borisov-ne-vyznamerjava-da-iska-razpechatki-ot-razgovorite-na-shefa-na-bnr-news_1377388.html", "text": "      Помолен да конкретизира казаното от него, че в скандала с БНР вижда към правителството, Борисов съобщи в кулоарите на парламента, че прокуратурата извършва пълна проверка в БНР и че ще предложи парламентарната група на ГЕРБ да се присъедини към исканата от БСП , а парламентът да приеме решение Сметната палата да провери цялото управление на националното радио.      „И аз като бивш спортист използвам думи, които после малко си ги преглъщам, ама така ми дойде отвътре“ - така Борисов обясни репликата си „Главанаци“ по адрес на ръководството на БНР.   „Защото съм действително възмутен от това,  което са направили“, поясни Борисов и подчерта: „Затова Сметната палата ще влезе и ще провери всичко. Убеден съм, че и прокурорите ще намерят виновниците“.\r\nВ отговор на журналистически въпрос дали приема обвиненията в еднолична власт и че се опитва да се измъкне от този скандал, Борисов отсече: „Това прави прокуратурата не аз. Аз този ръководител на националното радио за радост никога не съм го чувал и не съм говорил с него“.  За ролята на ГЕРБ, Борисов уточни: „Парламентарната група на ГЕРБ гласува членовете на СЕМ, а СЕМ - директора. Това са направили колегите“  и добави: „Ако не бяха направили това, което помолих, щях да поискам парламентарната група да излезе на трибунка с декларация в защита на г-жа Великова“.\r\nЗапитан дали ще поиска разпечатка на телефонните разговори на директора на БНР за да се установи кой му е звънял, за да го притиска, Борисов изрази недоумение: „Аз като какъв да поискам разпечатките?“ и добави:   „Прокуратурата е независим орган, какво ще им пиша аз? Аз мога да поискам и това подкрепям – анкетна комисия на парламента, да влезе Сметната палата и като свърши прокуратурата проверката - ще излезе и ще каже“.     ", "date": "2019.09.20", "title": "Борисов не възнамерява да иска разпечатки от разговорите на шефа на БНР"}
{"url": "https://www.actualno.com/asenovgrad/momichence-e-s-10-sheva-na-glavata-sled-kato-katerushka-padna-otgore-mu-news_1377414.html", "text": "       Инцидентът се е случил докато възпитаниците на ДГ \"Бако Динчо\" са били изведени навън в двора на учебното заведение. Децата си играели, когато изведнъж катерушката се наклонила и паднала върху главата на 4-годишното момиченце. То е пострадало тежко, като се наложило раната, която е в областта на веждата и е около 2 сантиметра дълбока, да бъде обработена с пълна упойка. Веднага след инцидента малката асеновградчанка е била откарана в пловдивската УМБАЛ „Свети Георги“. Вследствие на нараняването, детето има десет шева на главата си и посещава болница всеки ден, за да се сменя превръзката.       Те обясняват, че това не е всичко - заради преживяното, детето се буди нощем, крещейки: \"Тате, дръж ме пада“. Други родители, чиито малчугани също посещават учебното заведение, казват, че неколкократно са сигнализирали ръководството на градината с молба опасното съоръжение да бъде премахнато. Те разказват, че катерушката е стара и опасна. Вместо да бъде отстранена от територията на детската градина обаче, тя била оставена в задния двор, който децата не употребявали. В този ден било преместено там, където децата излизат, за да се забавляват навън.    Още на следващия ден, след инцидента, опасните съоръжения били премахнати. Въпреки това, родители са подали сигнал за случилото се до Районната прокуратура-Асеновград  и до общината. В писмото си те поставят искане виновните да бъдат наказани, а катерушките - укрепени. ", "date": "2019.09.20", "title": "Момиченце е с 10 шева на главата, след като катерушка падна отгоре му"}
{"url": "https://www.actualno.com/crime/opasnostta-za-zdraveto-na-marinela-arabadjieva-bila-realna-news_1377398.html", "text": "      Хипертония втора степен, създаваща реална опасност за живота, спиране на моторните функции на жизненоважни органи, многократно колабиране са част от сериозните здравословни проблеми, засегнали бизнесдамата Маринела Арабаджиева.      В официално становище на болницата на затвора се казва, че там не могат  да положат необходимите грижи предвид критичното й състояние.   Експертните лица също потвърждават, че жената е с реална опасност за живота й.\r\nСъпругата на Ветко Арабаджиев от Специализирания наказателен съд на 18 сетпември 2019г. Спецпрокуратурата   В края на юли наблюдаващият прокурор е разпоредил Арабаджиева да бъде настанена за терапия в болница „Лозенец“, но тя е отказала в собственоръчно написана декларация заради унизителното третиране при предишния й престой в болница - жената е била непрекъснато вързана с белезници за леглото и това нехуманно отношение е възпрепятствало нормалното й лечение, припомня Darknews. ", "date": "2019.09.20", "title": "Опасността за здравето на Маринела Арабаджиева била реална"}
{"url": "https://www.actualno.com/crime/prokuraturata-razprostrani-materiali-po-shpionskija-skandal-s-nikolaj-malinov-news_1377357.html", "text": "      Специализираната прокуратура предостави на медиите нови доказателства, уличаващи председателят на движение \"Русофили\" Николай Малинов в .      От обвинението мотивират действията си по следния начин:\r\nПредвид големия обществен интерес относно хода на досъдебното производство за шпионаж, водено срещу Николай Малинов, Специализираната прокуратура предоставя допълнителна информация по случая.\r\nДосъдебното производство е образувано на 09.07.2019 г. по реда на чл.212, ал.1 от НПК за това, че на неустановена дата през януари 2014 г. до 03.07.2019 г., на територията на Република България, се поставя в услуга на чужда организация, за да й служи като шпионин, като не е извършил деяние по предходния член - престъпление по чл.105, ал.1, пр.2  от НК.  Към настоящия момент по разследването са проведени множество процесуално – следствени действия: разпитани са свидетели; извършено е претърсване, изземване и личен обиск; изготвени са две компютърно – технически експертизи; събрани са относими към предмета на доказване справки и документи.\r\nНа 10.09.2019 г. Николай Малинов е привлечен в качеството на обвиняем  за извършено престъпление по чл. 105, ал.1, пр.2 от НК. Определена му е мярка за неотклонение „парична гаранция“ в размер на 50 000 лева, която е внесена от обвиняемото лице.\r\nНа 12.09.2019 г., с разрешение на наблюдаващия прокурор, Прокуратурата на Република България разгласи д , в която в качеството на председател на „Национално Движение Русофили“ в Република България е и стратегия чрез която същата да бъде постигната.        Водени от разбирането, че българските граждани имат право на информация, което е тяхно конституционно право, представяме друга част от събраните по делото доказателства – приобщен екземпляр на докладната записка на български език, ведно с приложенията към нея, както и други документи, имащи пряко отношение по случая, заявяват от прокуратурата.\r\nРазгласяването на материали от досъдебното производство е разрешено по реда на чл.198 от НПК. Специализираната прокуратура ще продължи да информира българските граждани по дела с голям обществен интерес, при спазване на презумпцията за невиновност и без да застрашава хода на наказателното производство.            ", "date": "2019.09.20", "title": "Прокуратурата разпространи материали по шпионския скандал с Николай Малинов "}
{"url": "https://www.actualno.com/sofia/promenjat-dvijenieto-na-stolichnoto-okolovrystno-shose-news_1377237.html", "text": "      Променят движението на столичното Околовръстно шосе в петък през нощта.      От 23.00 часа на 20.09.2019 г. до 05.00 часа на 21.09.2019 г. се забраня и влизането на пътни превозни средства по централното северно и южно пътно платно на столичния околовръстен път в участъка от бул. „Александър Малинов“ до бензиностанция „ЕКО“, съобщиха от Столичната община. Движението на пътните превозни средства ще се извършва в локалните пътни платна в същия участък.   От 23.00 часа на 21.09.2019 г. до 05.00 часа на 22.09.2019 г. се забранява влизането на пътни превозни средства по централното северно пътно платно на столичния околовръстен път в участъка от бензиностанция „ЕКО“ до бул. „България“. Движението ще се извършва в северното локално пътно платно в същия участък.\r\nОт 23.00 часа на 22.09.2019 г. до 05.00 часа на 23.09.2019 г. се забранява влизането на пътни превозни средства по централното южно пътно платно на шосето в участъка от бул. „България“ до бензиностанция „ЕКО“. Движението на превозните средства ще се извършва в локалното южно пътно платно в същия участък.   ", "date": "2019.09.20", "title": "Променят движението на столичното Околовръстно шосе "}
{"url": "https://www.actualno.com/help/andi-ima-nujda-ot-jivotospasjavashta-operacija-news_1377422.html", "text": "      Анди е едва на 4 и има спешна нужда от животоспасяваща бъбречна трансплантация!      \"Анди е много желано и дългоочаквано дете. Зачената е след 5 опита инвитро и 11 години борба. Роди се с един бъбрек, който функционираше перфектно. След неадекватна венозна манипулация се появи аневризма на ръчичката ѝ. Наложи се спешна операция, по време на която Анди претърпя голяма кръвозагуба. Това увреди фатално единствения ѝ бъбрек. Налага се спешно да бъде трансплантирана, защото състоянието ѝ се влошава с всеки изминал ден. Имаме дата за операция на 05.10.2019.\" Това разказва майката на Анди в зов за помощ за набиране на средства за операцията на детето.\r\nВ момента кръвните показатели са в пъти над нормата. Креатининът ѝ е 615 (при норма 72). Няма никакво време за чакане.\r\nСемейството е опитало да подаде документи за Франция, за да бъде безплатно лечението, но след няколко месеца борба с институциите се е отказало от чакането, тъй като състоянието на Анди се влоши още повече.  Вижте как може да помогнете на  ", "date": "2019.09.20", "title": "Анди има нужда от животоспасяваща операция"}
{"url": "https://www.actualno.com/politics/za-uslojnena-situacija-s-migrantskija-natisk-prizna-vytreshnijat-ministyr-news_1377389.html", "text": "      Ситуацията, която наблюдаваме, може да се каже, че е усложнена, тъй като преди да дойда тук, имах среща с гръцкия министър по въпросите на миграцията и обсъдихме, че .       Това заяви министърът на вътрешните работи Младен Маринов пред журналисти в кулоарите на Народното събрание, предаде „Фокус“.   Младенов посочи, че , тъй като е външна граница и чисто географски, има ли нова вълна, тя ще мине през нас.\r\n„Когато съседна на нас държава има мигрантски проблем, то това означава, че той може . Срещата ни с гръцкия министър по миграцията премина в този дух за предприемане на адекватни съвместни действия“, добави Маринов.  Министърът допълни, че , но в случая става дума за политика на Европейския съюз, която трябва да е насочена към проблемните зони, които към момента са Източното Средиземноморие и сухопътната граница с Турция.\r\n„Естествено това не става без отношенията Европа – Турция, тъй като Турция е държавата, през която преминават мигрантите“, посочи той.\r\nОт думите му стана ясно, че позицията на България в Европейската комисия е да се вземат мерки в три направления: вътрешно, което касае вторичните движения в ЕС, сигурната охрана на границите и трето – работа извън границите на ЕС със страните на произход и транзит.       „Именно това обсъждахме и с гръцкия колега, включително и с Кипър, тъй като те са в същата ситуация, да се обединим около това нещо и да държим тази политика да се развива“, добави Маринов.\r\nПо отношение на предполагаема трета жертва на убийците от Негован, министърът не се ангажира с конкретна информация .\r\nМладенов заяви, че от МВР са се фокусирали и върху евентуални действия на тези лица в миналото и разследването продължава. „В момента, в който имаме категорични доказателства за извършено от тях престъпление, ще уведомим всички“, добави още той.\r\nКолкото до , обвинен за убийството на 20-годишния Андрей Монов, Маринов отказа да коментира.\r\n\"Никога няма да коментирам решение на български съд, това, което ние сме свършили като органите за разкриване и разследванe. Ние сме го свършили и лицето е получило съответната присъда, така че не бих се ангажирал с коментар по отношение на действията на съда.      Младен Маринов допълни, че със сигурност се въздържа от коментар във връзка с решението на съда. „Аз съм ръководител на МВР, а именно това са органите, които работят по разследването и коментарите ми на решения на съда няма да доведат до нищо хубаво. Всеки може сам да си направи изводите“, добави още той.\r\nНа журналистически въпрос относно какви действия ще предприеме МВР във връзка с нелегитимността на Полфрийман, че няма валидни документи Маринов отговори, че има процедура, при която при подадени молби, ще бъде спазена.  ", "date": "2019.09.20", "title": "За \"усложнена ситуация\" с мигрантския натиск, призна вътрешният министър"}
{"url": "https://www.actualno.com/politics/petja-avramova-prizna-magistrala-trakija-e-otesnjala-news_1377430.html", "text": "      Автомагистрала \"Тракия\" е отесняла в участъка между София и Пловдив в двете посоки и се налага да бъде разширена.      Това обяви от парламентарната трибуна министърът на регионалното развитие и благоустройството Петя Аврамова по време на днешния парламентарен контрол.   Аврамова допълни, че управляваното от нея ведомство е запознато с проблема, но разширението на пътя не е сред основните приоритети към този момент. В бъдеще обаче ще бъде направена реконструкция.\r\nМинистърът коментира и замърсяването на водата в Симеоновград с манган. По думите ѝ изследване на 7 август е показало, че водата е замърсена и се налага да бъде пречистена.  Докато това се случи местното ВиК дружество ще осигурява питейна вода с цистерни. В бъдеще предстои да бъде изградена и пречиствателна станция. Аврамова не се ангажира със срокове. ", "date": "2019.09.20", "title": "Петя Аврамова призна: Магистрала \"Тракия\" е отесняла"}
