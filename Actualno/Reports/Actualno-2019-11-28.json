{"url": "https://www.actualno.com/starazagora/shte-ima-dve-novi-svetofarno-regulirani-krystovishta-v-stara-zagora-news_1410737.html", "text": "       с изпълнението на дейностите по проекта „Модернизация и развитие на устойчив градски транспорт в град Стара Загора“. Едното ще бъде на а другото - на ул съобщават от пресцентъра на община Стара Загора.      Ще се подменят всички светофарни контролери в града и ще се направят за пресичане от пешеходци. Те ще са на бул. „България“ при магазин „Зора“, на ул. \"Алеко Константинов\" - по която се излиза към на пътя за Старозагорските минерални бани, и на бул. „Патриарх Евтимий“ до сградата на бившия месокомбинат „Родопа“. \r\nНовите светофарните контролери ще са свързани с Центъра за управление на трафика, откъдето ще следят състоянието им и Тези нововъведения ще позволят да се въведе координиран режим на работа и локално гъвкаво управление на движението, както пускане на в зависимост от автомобилния поток. \r\nВече са подменени контролерите по „Руски“, \"Патриарх Евтимий“, „Славянски“,  „Цар Симеон Велики“, „Ген. Столетов“, „Августа Траяна“, „Христо Ботев“, „Отец Паисий“ и други. Предстои въвеждането на координация на светофарните уредби по бул. „Славянски“ и ул. „Христо Ботев“.  На кръстовищата на бул. „Руски“ - ул. „Августа Траяна“, на бул. „Патриарх Евтимий“ - ул. „Августа Траяна“ и на бул. „Цар Симеон Велики“ - ул. „Ангел Кънчев“ вече има . Такива ще се монтират и на други възлови кръстовища в Стара Загора. ", "date": "2019.11.28", "title": "Ще има две нови светофарно регулирани кръстовища в Стара Загора"}
{"url": "https://www.actualno.com/football/eto-koga-shte-e-kongresyt-za-izbirane-na-nov-prezident-na-bfs-news_1410742.html", "text": "      Конгресът за избиране на нов президент на БФС ще се проведе на 7 юни. Това реши на заседание Изпълнителният комитет на централата и то бе обявено на специална пресконференция.      Това е 5 дни преди старта на Европейското първенство, за което националният ни тим все още се бори да се класира.   Преди дни вицепрезидентът Атанас Фурнаджиев каза, че в изпълкома се обсъждат три варианта - февруари, април и май.\r\n\"До 18 януари всички 665 клуба подлежат на прелицензиране и поради тази причина беше решено, че февруари няма да може да се проведе конгрес. След това през март имаме квалификации за Евро 2020.  След гласуване в Изпълкома беше решено да се насрочи за юни, когато ще бъде свободна и залата в НДК\", обясни Фурнаджиев.\r\nМеждувременно проверката от органите на реда в офисите на БФС продължава вече три дни.   Разберете .     ", "date": "2019.11.28", "title": "Ето кога ще е Конгресът за избиране на нов президент на БФС"}
{"url": "https://www.actualno.com/europe/deputati-ot-dps-podkrepiha-istanbulskata-konvencija-bylgarski-socialisti-edinstveni-protiv-ot-pes-news_1410736.html", "text": "      С огромно мнозинство – 500 „за“, 91 „против“ и 50 „въздържал се“, Европейският парламент гласува незаконодателна резолюция за присъединяването на ЕС към Конвенцията за превенция и борба с насилието над жени и домашното насилие, известна като Истанбулската конвенция .       Сред нейните вносители е и евродепутатът от ДПС Илхан Кючюк, съобщи БНР.   Одобреният текст призовава седемте държави, които са я подписали, но още не са я ратифицирали – България, Чехия, Унгария, Литва, Латвия, Словакия и Обединеното кралство, да го направят без отлагане.\r\nСправка на вота показва, че в подкрепа на документа са гласували само двама от българските евродепутати – един от съвносителите на документа Илхан Кючюк и Атидже Алиева-Вели от ДПС и „Обнови Европа“.   Асим Адемов, Андрей Новаков, Александър Йорданов от ЕНП, Ангел Джамбазки  и Андрей Слабаков от групата на европейските консерватори и реформисти са гласували против. В ъздържали са се Радан Кънев, Андрей Ковачев, Емил Радев, Ева Майдел от ЕНП, Елена Йончева и Сергей Станишев от социалистите.    Гласуването на Станишев изглежда учудващо, защото той като председател на ПЕС неведнъж се е изказвал в подкрепа на конвенцията и е критикувал .     От Прогресивния алианс на социалистите и демократите има единствено 3-ма против и това са българските евродепутати Иво Христов, Цветелина Пенкова и Петър Витанов. Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.\r\nЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности“ на ЕС.    ", "date": "2019.11.28", "title": "Депутати от ДПС подкрепиха Истанбулската конвенция, български социалисти единствени против от ПЕС"}
{"url": "https://www.actualno.com/bgfootball/lechkov-komentira-v-harakteren-stil-osvobojdavaneto-si-ot-bfs-news_1410744.html", "text": "      Преди по-малко от час излезе информацията, че Йордан Лечков вече не е вицепрезидент на БФС. На днешното заседание на Изпълкома останалите членове са гласували за освобождаването му.      Също така Лечков няма да е вече отговорник и за представителния тим на националния отбор, като и двете освободени от бившия кмет на Сливен позиции ще бъдат заети от Емил Костадинов.   Самият Лечков коментира новината за освобождаването си по следния начин: \"Аз съм подал жалба в съда за предните решения на предния Изпълком. Оттук нататък няма какво да коментирам повече.\r\nНа 14 октомври се случи нещо на мача. Никой не говори за това нещо. На 18 октомври пак се случиха някакви неща. Има проверка на държавата. Доколкото знам, утре е крайният срок. Има досъдебно производство. Има си ред. Запазих дълго време мълчание.  Сега мога да говоря спокойно. Не съм казал нито една дума срещу мой колега. Към днешна дата няма да кажа нищо в тази насока. Нямам притеснения. Подал съм си в съда моите опасения. Според мен днешното решение е нелегитимно\".     ", "date": "2019.11.28", "title": "Лечков коментира в характерен стил освобождаването си от БФС"}
{"url": "https://www.actualno.com/haskovo/park-marica-v-dimitrovgrad-shte-byde-obnoven-s-31-mln-leva-news_1410753.html", "text": "      Общинският съвет на Димитровград реши на днешното си заседание да даде зелена светлина за кандидатстването по проект за реконструкция на парка \"Марица\" по програмата \"Региони в растеж\". Половината от средствата ще бъдат от програмата, а останалите ще са от собствено участие на общината. Предварителните разчети за прогнозната стойност на реконструкцията са около 3 млн. лева.      Проектното си предложение общината трябва да направи  до декември т.г., а докладна за това е включена в проект за дневен ред на предстоящото следващата седмица второ заседание на новия Общински съвет.\r\nРемонтните дейности в парка се предвижда да включват преасфалтиране на 50 000 км и полагането на нова настилка от вибропресовани павета около 2 декара. Нов асфалт ще бъде положен от 3-те централни алеи в парка, в пространството в началото му, където се разполага сцената за културни мероприятия.\r\nЗа децата се предвижда да бъдат изградени 3 детски площадки за възрастовите групи от 0 от 3 години, от 3 до 12 години и площадка за деца над 12 години. В парка ще се изгради нов атрактивен приключенски кът, а за спортистите ще има фитнес на открито. За отдиха на гражданите и гостите на града ще бъдат монтирани нови 200 пейки и ще бъде построена ротонда в края на главната алея, водеща към река Марица. Ще бъде изградено и ново осветление в парковите пространства.  Парк „Марица” е един от трите големи парка в Димитровград. Разположен е на десния бряг и е на площ 1 400 дка. Паркът е създаден през 1952 г. има чудни алеи, но се нуждае от обновяване. Освен че е едно от любимите места на димитровградчани за спорт и отдих,  в парка се провежда вече традиционният летен рок фестивал. Той посреща и национална среща на кемперисти. В него се намира и Алеята на новия живот. Срещу входа му e една от атракциите на града- алеята на гигантите. ", "date": "2019.11.28", "title": "Парк \"Марица\" в Димитровград ще бъде обновен с 3.1 млн. лева"}
{"url": "https://www.actualno.com/politics/prezidentyt-shte-poseti-botevgrad-news_1410717.html", "text": "      Президентът Румен Радев ще посети Ботевград за отбелязването на празника на града и 142-ата годишнина от неговото Освобождение.      На 29 ноември, петък, президентът Румен Радев е в Ботевград, където в 9.00 часа ще вземе участие в тържественото отбелязване на празника на града и 142-ата годишнина от неговото Освобождение. Румен Радев ще бъде придружаван от съпругата си Десислава Радева.   Преди церемонията президентът ще проведе разговор с кмета на Община Ботевград Иван Гавалюгов. ", "date": "2019.11.28", "title": "Президентът ще посети Ботевград "}
{"url": "https://www.actualno.com/politics/upravljavashtite-sa-sklonni-da-dadat-oshte-5-mln-za-zaplati-na-socialnite-rabotnici-news_1410747.html", "text": "      Управляващите направиха реверанс към социалните работници, но не и към специалистите в Агенцията за безопасност на храните и други недофинансирани професии при гледането на Държавния бюджет за 2020-та на второ четене в комисия, предаде репортер на .       Дора Янкова настоя да се намерят 5 млн. лева за увеличаване на заплатите на социалните работници чрез увеличаване на разходите за персонал на Социалното министерство с 5 млн. лева. Да бъде подкрепено предложението ѝ, настоя и председателят на КНСБ Пламен Димитров , а социалният министър Бисер Петков се ангажира, ако бъдат одобрени допълнително 5 млн. лева, те да бъдат целево насочени към Агенцията за социално подпомагане. Той увери, че така ще се гарантира увеличаването на заплатите социалните работници. В крайна сметка мнозинството се вслуша и прие  5 млн. лева да се намалят от текущи трансфери и помощи за домакинства и да се пренасочат за персонал, без да се променя баланса, с което искането бе прието.   Не случи така, обаче с ред  други искания на опозицията и синдикатите. „Медицинските сестри вече ги сравняваме с чистачките. От 1 януари заплатата на чистачката става 610 лева, а на медицинската сестра в същото училище - 680 лева“, посочиха от КНСБ като аргумент, че е наложително да се намерят средства за повишаване на заплатите им. Заради ниското им ниво в професията преобладават пенсионерки и от 3 години в колежите остават незаети бройките за медицински сестри. Професията е непривлекателна и никой не желае да работи за 700 лева, отбелязаха още синдикалистите. Пламен Димитров подчерта, че в училищата медицинските сестри нямат шанс да получат повече пари от клинични пътеки или бонуси и предупреди, че трябва да се носи отговорност пред тези хора.\r\n„Бюджет на инерцията“, „Бюджет – финансово судоку“ – така охарактеризира Бюджет 2020 Ваня Григорова от КТ „Подкрепа“.  „В крайна сметка не са отчетени отделните проблеми на секторите, не е отчетена и нуждата от засилена социална политика“, възрази на управляващите тя.  Пред журналисти Григорова посочи като особено остри проблемите в Агенцията за социално подпомагане и в Българска агенция за безопасност на храните. „Колегите ни там вече протестират ефективно. Вчера имаха едночасова стачка, вече планират влизане в постоянни стачни действия“, отбеляза тя.   В БАБХ има хронично недофинансиране и до голяма степен то беше причината африканската чума да се разпространи в сраната“, посочи още Григорова. „Въпреки че ние от години настояваме да има повече средства за консумативи и превенция, такива няма. Нашите колеги в БАБХ работят при унизителни условия и унизително заплащане, същевременно са подложени на агресията на българските стопани, чиито животни трябваше да бъдат избити“, добави тя. „Не планират никакви мерки за дофинансиране на дейността на БАБХ, същевременно се прехвърлят дейности на частни лаборатории“, посочи Григорова и уточни, че в бюджета са предвидени 20 милиона лева за изследване на нещата, които трябва да се изследват, но не в лаборатории на БАБХ, а в частни лаборатории. Това тя нарече „абсолютно порочен политически подход“.   „В момента имаме недостиг от 5 милиона за заплати, защото миналата година не бяхме включени в онези 10%, с които министър-председателят се похвали. Не можем да приемем такова пренебрежително отношение към работата на агро-министерството“, заяви Анелия Иванова от КТ „Подкрепа“. По думите ѝ БАБХ е мъртвородена. „Направихте я, но не дадохте пари“, каза тя на управляващите и съобщи, че разполага с разчети, които показват, че бюджетът за фонд „Работна заплата“ още от тогава е на минус. Тя изказа поредно разочарование на работещите в системата и предупреди мнозинството: „Когато го гласувате ще сме с вас, но на жълтите павета“. Иванова посочи още, че работна заплата в БАБХ д-р ветеринар – специалист, който извършва официален контрол, е от 850 до 1000 лева и че е изключително тежко е положението по отношение на оборудване, консумативи, капиталови издръжки. „Със судокуто, Ваня Григорова хубаво охарактеризира работата на Финансовото министерство“, коментира тя и се закани: „Министърът на финансите предлага, но вие приемате, ето защо ще държим вас отговорни“.     ", "date": "2019.11.28", "title": "Управляващите са склонни да дадат още 5 млн. за заплати на социалните работници"}
{"url": "https://www.actualno.com/asia/iran-kitaj-i-rusija-gotvjat-pyrvi-obshti-voenni-uchenija-news_1410752.html", "text": "      Иран, Китай и Русия ще проведат през следващите седмици своите първи по рода си съвместни бойни учения, за които лидерите казват, че имат за цел да изпратят \"послание до света\" за засилено военно сътрудничество между тези страни, съобщи The Washington Free Beacon.      Командирът на иранския флот контраадмирал Хосейн Ханзади заяви, че Ислямската република ще се обедини с Москва и Пекин в рамките на следващия месец за провеждане на мащабни военни учения.\r\n„Когато говорим за съвместни учения, ние говорим за две или повече държави с високо ниво на отношения в различни политически, икономически и социални области, които са кулминация в сътрудничеството във военния сектор, като най-високото ниво на такова сътрудничество са военните учения\", цитиран е  Ханзади от иранската преса.\r\n\"Съвместните военни учения между няколко държави, независимо дали по суша, в морето или във въздуха, показват забележително разширяване на сътрудничеството между тях\", каза контраадмиралът.     Съвместните военни учения ще бъдат насочени към изпращане на послание до света, особено към западните държави като САЩ, които се стремят да ограничат разширяващите се военни амбиции на Иран, отбелязва още БГНЕС.\r\n„Съвместните учения на Иран, Русия и Китай, които, надяваме се, ще се проведат следващия месец, носят към света посланието, че тези три страни са достигнали до значима стратегическа точка в отношенията си по отношение на техните споделени и несподелени интереси, а под несподеляни имам предвид уважението, което имаме към националните интереси на другия\", гласят думите на Ханзади.\r\nИранският контраадмирал подчерта важността на извършването на военни учения в морето, където Ислямска република създава особено трудности на западните държави. Иранските военни кораби обичайно създават главоболия на американските бойни кораби и, според западни медии,  са играли роля в различни опити за саботажи, насочени към прекъсване на международните морски пътища.      ", "date": "2019.11.28", "title": "Иран, Китай и Русия готвят първи общи военни учения "}
{"url": "https://www.actualno.com/crime/zapalena-cigara-ostava-vodeshtata-versija-za-pojara-v-pirogov-news_1410750.html", "text": "      Ден след пожара в болница \"Пирогов\", категорично е изяснено, че пламъците не са предизвикани от взрив на кислородна бутилка. Това съобщи шефът на Главната дирекция \"Пожарна безопасност и защита на населението\" главен комисар Николай Николов.      По неофициална информация от цигара, запалена от пациент. Според пожарната щетите не са причинени от взривена кислородна бутилка, каквато беше .   \"Гръмнала е някаква смес, запалима смес. Дали в резултат на не пълното горене, ако е имало такова, някой дюшек запален, след което допълнително обогатен с кислород и се е получило това, експертите категорично ще го кажат\", каза комисар Николов, цитиран от БНТ.\r\nОт \"Пирогов\" потвърдиха, че едната жертва е бил пушач, но отказаха да направят връзка с инцидента. Признават, че пациенти понякога нарушават правилата и пушат в болничните стаи.  \"Имаме много сериозен проблем с това, защото сами разбирате, че ние не можем нито да ги санкционираме, нито можем по някакъв начин да сме много настоятелни в своите искания\", каза и проф. Николай Габровски, изпълнителен директор на УМБАЛСМ \"Н. И. Пирогов\".\r\nИзяснени са всички щети от пожара. Няма засегната апаратура. \"Нарушена е целостта на една стена и тя е, буквално казано, почти съборена, почти унищожена е една стая, съседните са с доста щети\", добави проф. Габровски.   Проверка на експерти показала, че няма щети върху носещи конструкции. Това означава, че няма опасност за най-старата сграда на \"Пирогов\". От болницата заявиха, че нито един от евакуираните пациенти няма оплаквания или проблеми, свързани с пожара.    При трагичния инцидент във Второ вътрешно отделение в УМБАЛСМ „Н. И. Пирогов” починаха двамата пациенти, а десетки болни бяха евакуирани посред нощ. ", "date": "2019.11.28", "title": "Запалена цигара остава водещата версия за пожара в \"Пирогов\"  "}
{"url": "https://www.actualno.com/balkani/oon-evropa-trjabva-da-pomogne-na-gyrcija-v-krizata-s-decata-migranti-news_1410767.html", "text": "      Европа трябва да помогне за справяне с кризисната ситуация в Гърция, където около 5000 деца мигранти живеят в опасност от експлоатация и насилие. Това заяви върховният комисар по бежанските въпроси на ООН Филипо Гранди пред репортери, предаде БГНЕС.      \"Има спешна ситуация с децата в тази страна, това трябва да се реши\", поясни още експертът.       \"Честно казано, ако Европа не чувства, че трябва да споделя отговорността за децата, които нямат дом, семейства и бъдеще, аз се притеснявам за Европа\", посочи Гранди.\r\nПравозащитни групи критикуваха новото консервативно правителство на Гърция заради действията му. Кабинетът ускори процедурите за убежище и миналата седмица разкри планове за изграждане на по-големи затворени лагери на островите, което води до опасения, че хиляди ще бъдат затворени преди депортирането.\r\n\"Разясних на правителството, че политиката на ВКБООН е против задържането на търсещи убежище. Търсенето на убежище не е престъпление\", заяви Гранди, който се срещна с премиера Кириакос Мицотакис и министрите, ангажирани с въпроса.    Гранди каза, че намира условията за живот в лагерите, които посети на остров Лесбос, за „изключително тревожни“ с „генерализирано напрежение, което често води до насилие, особено срещу непълнолетни“. Тази страна трябва да обърне страницата в начина на работа\", счита експертът. ", "date": "2019.11.28", "title": "ООН: Европа трябва да помогне на Гърция в кризата с децата мигранти"}
{"url": "https://www.actualno.com/asia/erdogan-kritikuva-razdelenieto-v-musulmanskija-svjat-news_1410778.html", "text": "      Турският президент Реджеп Тайип Ердоган изрази съжаление от разделенията, основани на сектантството, в мюсюлманския свят, като призова за единство, информира вестник Sabah, цитиран от БГНЕС.      По време на шестото заседание на Съвета по вероизповеданията на Председателството на религиозните въпроси (DİB) в столицата Анкара в четвъртък, Ердоган също критикува мюсюлманските страни, че \"търсят отговори на Запад\".\r\n„Линиите на разлома сред мюсюлманите се изострят допълнително чрез подчертаване на различията в расите, езиците, сектите и темперамента“, каза Ердоган.   Турският президент също така отбеляза, че шиизмът и сунизмът се отразяват като отделни религии от някои хора.  Споменавайки, че сектантските и ориентираните към интересите подходи са попречили на мюсюлманите да намерят обща позиция, Ердоган подчерта, че разбирането, което вижда личните интереси над интересите на цялата мюсюлманска общност, няма какво да предложи на мюсюлманите.\r\n„За съжаление, ислямската общност  загуби мотивите да се събере, да прави общ бизнес и да произвежда общи решения на своите проблеми. Дори днес виждаме този недостатък в много от нашите проблеми, включително Йерусалим, Палестина, антиислямизъм, антитероризъм, справедливост и права на човека“, коментира още държавният глава.\r\n„Мюсюлманите търсят решения в западните столици за своите проблеми, вместо да се обръщат към своите братя и сестри мюсюлмани за помощ“, констатира турският президент.     ", "date": "2019.11.28", "title": "Ердоган критикува разделението в мюсюлманския свят "}
{"url": "https://www.actualno.com/europe/arabski-miliarder-kupi-roberto-cavalli-news_1410760.html", "text": "      Хусейн Сайвани, дубайският милиардер, който има връзки с американския президент Доналд Тръмп, е купил Roberto Cavalli. Това съобщиха световните агенции, цитирани от БГНЕС.      Сайвани  е председател на строителния гигант DAMAC Properties, водеща строителна фирма в Близкия изток, известна с луксозните си изпълнения, включително Trump International Golf Club, който бе открит в Дубай през февруари 2017 г.   Изявлението на компанията на бизнесмена, DICO, не уточнява колко е платила частна инвестиционна компания Sajwani Vision Investment за световно известната модна марка.\r\nПрипомняме, че луксозният бранд премина през многократни финансови кризи през последните години.  През октомври съдът в Милано потвърди споразумението за преструктуриране на компанията с нейните кредитори, което позволи на Сайвани да придобие фирмата.\r\n\"Вярвам, че марката отговаря на нашата идея за лукс\", е казал Сайвани според разпространеното изявление. ", "date": "2019.11.28", "title": "Арабски милиардер купи Roberto Cavalli "}
{"url": "https://www.actualno.com/balkani/nad-2000-postradali-sa-poluchili-lekarska-pomosht-sled-trusa-v-albanija-news_1410783.html", "text": "      Броят на жертвите от катастрофалното земетресение, което удари Албания на 26 ноември, нарасна до 46, пише македонското издание „Локално“, цитирано от агенция \"Фокус\".      Продължават спасителните операции в Туман и в Дуръс, които пострадаха най-много от земетресението и стотиците последвали вторични трусове. Според информация на Министерството на здравеопазването в Албания първа помощ са получили 790 души в Дуръс и в клиниката по травматология в Тирана.   „В момента има 62 ранени, чието състояние е стабилно, с изключение на трима души, които все още са в интензивно лечение и един в тежко състояние в Клиниката по травматология. Заедно с тях, още 886 жители, пострадали в земетресението, са получили медицинско лечение в денонощни здравни центрове, отворени близо до засегнатите райони, а други 335 са получили медицинска помощ в лагери в Туман и Дуръс“, твърдят от Министерството.\r\nНационалната служба за спешни случаи е отговорила на над 4 хил. обаждания за помощ след труса и е изпратила към пострадалите региони над хиляда линейки.  Министерството на отбраната потвърди, че над 5 хил. военнослужещи, полиция, лекари, медицински сестри, служители на местната власт и доброволци все още са на мястото и помагат в спасителните акции. ", "date": "2019.11.28", "title": "Над 2000 пострадали са получили лекарска помощ след труса в Албания"}
{"url": "https://www.actualno.com/bgfootball/ludogorec-e-na-tochka-ot-klasirane-za-eliminaciite-v-liga-evropa-news_1410738.html", "text": "      Българският шампион не успя да се класира за елиминациите в Лига Европа още в четвъртък вечер. \"Орлите\" не успяха да задържат аванса си от 1:0 срещу ЦСКА в Москва и завършиха наравно 1:1 срещу армейците, но въпреки това остават с едни гърди пред Ференцварош в битката за второто място в групата.      По-активен безспорно беше отборът на Виктор Гончаренко, но играчите в червени фланелки не успяха да реализират положенията си, докато Клаудио Кешеру с втората си възможност в мача материализира прекрасна контраатака на гостуващата селекция в 67'. \r\nСамо 8 по-късно обаче обща грешка на Вандерсон и Марселиньо доведе до бърза размяна на пасове пред наказателното поле, а Ахметов изведе Чалов на чиста позиция и №9 в състава на ЦСКА реализира - 1:1. \r\nГолемият герой на \"орлите\" беше Антон Недялков, който обра много центрирания и спря ключови нападения на ЦСКА, особено през първото полувреме. В края на мача пък на контраатака българите можеха да стигнат до гол, но неточните пасове провалиха опитите на гостите да се доберат до успеха. Ако \"орлите\" бяха спечелили, то Ференцварош щеше да търси невъзможното да спечели с 3 или повече гола в България.  Така в Разград след две седмици Лудогорец ще търси да не загуби от Ференцварош, като унгарците допуснаха късен изравнителен гол срещу Еспаньол, който вече се бе класирал за следващата фаза на Лига Европа.  С равенството Лудогорец събра 7 точки и води с 1 на унгарския шампион, който е с 6. ЦСКА отпадна от борбата в Лига Европа, а Еспаньол е №1 с актив от 11 точки.  ", "date": "2019.11.28", "title": "Лудогорец е на точка от класиране за елиминациите в Лига Европа"}
{"url": "https://www.actualno.com/society/novinite-naj-vajnoto-za-denja-28-noemvri-news_1410714.html", "text": "      Редакционният екип на ви представя най-важните новини за изминалия ден, 28 ноември.       С безпрецедентно мнозинство - 500 „за“, 91 „против“ и 50 „въздържал се“, Европейският парламент гласува незаконодателна резолюция за присъединяването на ЕС Конвенцията за превенция и борба с насилието над жени и домашното насилие, известна като Истанбулската конвенция. Това съобщиха от пресслужбата на европарламента. Сред вносителите е и българският евродепутат Илхан Кючюк.   Депутатите направиха малко по-трудно за банките да искат от съда заповед за изпълнение срещу своите длъжници, предаде в. Сега. Досега Гражданският процесуален кодекс (ГПК) им позволяваше да поискат такава заповед само въз основа на извлечение от своите счетоводни книги - също като държавата и общините. Кметът на столицата Йорданка Фандъкова твърди, че в предизборната си кампания не е обещала да не вдига данъците. \"Моля да ми се представи, ако някой намери такова твърдение\", заяви столичният кмет, която присъства на тестовете на първия от 13-те нови трамваи за градския транспорт в София, предаде БГНЕС.      Консерваторите във Великобритания са напът да спечелят най-голямото си мнозинство в парламента от 1987 г. на предстоящите избори на 12 декември, което ще даде мандат на премиера Борис Джонсън да изведе страната от Европейския съюз. Това показва проучване на YouGov, което се базира на анкета сред 100 000 души и детайлно анализира електоралните нагласи на Острова. Президентът на Франция Еманюел Макрон е отворен за руския план, който предвижда мораториум върху използването на ядрени ракети със среден обсег. Това става ясно от негово писмо до руския президент Владимир Путин, с което разполага редакцията на германския национален ежедневник Die Frankfurter Allgemeine Zeitung. Коментарът на изданието е, че за пореден път лидерът на Париж демонстрира разграничаване от партньорите си в НАТО, съобщи агенция Фокус.    \"Не бих желал да коментирам техния протест. Както всеки гражданин на България, и те имат право да протестират. Смятам, че първата фаза от техните протести беше успешна за тях – извиних се, бяха приети трите законопроекта, за които те настояваха\". Това заяви лидерът на НФСБ Валери Симеонов във връзка с новия протест срещу него, воден от майките на деца с увреждания от \"Системата ни убива\" – защото Симеонов беше избран за зам.-председател на Народното събрание. \"В пари очакванията са 18 млн. лева да има допълнителни приходи от данъка за моторните превозни средства и около 20 млн. лв. от данъка за възмездно придобиване.\" Това каза зам.-кметът на София Дончо Барбалов в интервю за БНТ. ГЕРБ и НФСБ се разбраха имотите за краткосрочно настаняване да не се категоризират, а само да се регистрират като туристически обекти. Според Менда Стоянова и Валери Симеонов предложенията, внесени от тях между първо и второ четене на Закона за бюджета, няма да засегнат потребителите, а само ще дадат възможност за регулация.  ", "date": "2019.11.28", "title": "Новините: Най-важното за деня, 28 ноември"}
{"url": "https://www.actualno.com/analysis/malofeev-i-planovete-mu-za-monarhija-otkyde-idvat-parite-mu-news_1410623.html", "text": "      Медиите извадиха на светло известния и в България руски олигарх Константин Малофеев след корпоративните войни в Русия от края на 2000-те. Той се превърна в един от най-мощните хора в телекомуникациите на Русия, но влезе в критичен за бизнеса му спор с руската държавна банка VTB (ВТБ) и в мометна \"православният олигарх\"  (както го наричат в Русия) е на път да загуби всичко. Така започва анализът си за произхода на парите на магната       В последните години за Малофеев се говори предимно като за \"православния олигарх\". Името му е тясно свързано с идеята за монархия и консервативното православие. Още в началото на бизнес възхода си той спонсорира православни организации, чрез собствената си фондация \"Св. Василий Велики\". Движението \"Двуглав орел\" е основният му политически проект. В началото на 2019 година, Малофеев се озовава като заместник-председател на самият патриарх Кирил във \"Всемирния руски народен събор\" – международна организация под егидата на Руската православна църква.\r\nОбратът в бизнес кариерата му става през 2014 г. Тогава той беше санкциониран от Запада за предоставяне на подкрепа на бунтовниците в Източна Украйна. ЕС го държи отговорен за финансирането на проруски сепаратисти в Източна  Украйна чрез фондацията \"Св. Василий Велики\". Срещу Малофеев е образувано наказателно производство в бившата съветска република. Той е в  черния списък на лицата, срещу които ЕС и САЩ наложиха санкции. Отскоро е и в черния списък на България, след като само неговото и името на Леонид Решетников бяха замесени в шпионският скандал с Николай Малинов - председателят на движение \"Русофили\". На кратко в аферата Малофеев се споменава като бизнесменът, който може и във връзка с \"овладяване на . Още за скандала можете да прочетете в От 2014г. изглежда, че бизнесимперията му затъва в неприятности: няколко от неговите компании са изправени пред фалит, а други имат големи данъчни задължения, пише The Moskow Time.  Въпреки това, Малофеев преследва амбицията си да ръководи монархическа политическа партия и да изгради консервативна медийна империя. Блогът за независими разследвания The Bell проучва бизнеса му, политическата му дейност и предполагаемото му участие в скандал с открадната криптовалута на стойност 450 милиона долара. Според източници на изданието, движението \"Двуглав орел\" е трамплин за нова дясна партия, подкрепяща монархията. В интервю пред The ​​Bell Малофеев заяви, че организацията отговаря на нуждите на обществото. \"В страната има политическа криза и има търсене на монархистка партия\", каза той. Според проучвания, около 30% от руснаците имат монархистки възгледи, но когато Малофеев говори за монархия, това не е абстрактно понятие. „Разбира се, тези хора, които обичат [президента] Владимир Путин, виждат продължаването на неговата власт именно в такава монархическа светлина\", подчертава пред изданието Малофеев.    Поне публично Кремъл не подкрепя подобни идеи. Създаването на монархическа политическа партия е лична инициатива на Малофеев, според Дмитрий Песков, говорителят на Путин. Песков каза пред The ​​Bell, че Малофеев не е търсил одобрение за подобно начинание.\r\nПрез март Малофеев се присъедини към \"Справедлива Русия\", бивша лявоцентристка политическа групировка. В момента прокремълската партия е с 23 места в парламента. Малофеев спонсорира партията и прокарва часто от идеите си чрез нея. В същото време той е ухажван и от националистическата политическа партия Родина, която не е парламентарно представена, посочва The Bell.\r\nСпоред анализаторите, Малофеев е искал да използва една от двете партии за основа на нова политическа сила с монархическа идеология - но не постигнали споразумение, заради свои грешки. За това признал лидерът на партия \"Родина\" Журавльов: \"Той смята, че партньорството в политиката е изградено по същия начин, както в бизнеса, но това не е така\". \"[В политиката] можете да отговаряте на условията и да се придържате към договореното, но вашите партньори са свободни да решат друго.\"\r\nПреговорите с политическите сили се разпадат на много напреднал етап. В началото на 2019 година се очакваше бизнесменът да бъде обявен за наследник на сегашния лидер на \"Справедлива Русия\" Сергей Миронов по време на партийна конференция през април. Съобщението обаче било отменено в последния момент, защото ръководството на партията се уплашило - Малофеев \"се държал като клиен на щанд за зеленчуци\", според описанието на в. \"Комерсант\" по онова време. \"Имаме различни гледни точки и различни пътища, така че се разделихме\", коментира пред The Bell този момент депутатът от \"Справедлива Русия\" Олег Шейн. Скоро след това Малофеев обяви, че напуска партията.\r\nТова не е първият опит на бизнесмена да влезе в политиката. През 2012 г., в разгара на корпоративната си битка с VTB, той се опита да стане сенатор в горната камара на парламента на Русия. Опитът му отново беше неуспешен, а място в Сената щеше да му даде имунитет от наказателно преследване на фона на съдебните дела от VTB.   Константин Малофеев е един от първите руснаци, които са обект на санкции от страна на САЩ И ЕС през 2014 г. Инвестиционният инструмент на \"православния олигарх\" Marshall Capital Partners бе почти парализиран, когато Министерството на финансите на САЩ замрази активите и сметките му де факто в целия свят. Оттогава компанията се ръководи от един от бившите бизнес партньори на Малофеев и е преименувана на Marshall Global.\r\nСанкциите са заради ролята на Малофеев в конфликта в района на Донбас, Източна Украйна. Александър Бородай, който беше нает като консултант и PR експерт от Малофеев, стана първият ръководител на самопровъзгласилата се Донецка народна република (ДНР) през лятото на 2014 г., а Малофеев не скри, че финансира групи в Крим и Донбас. Той обаче винаги е поддържал тезата, че участието му е чисто хуманитарно.\r\nЗапитан за въздействието на санкциите, Малофеев коментира действията на САЩ и ЕС като \"аматьорски\". \"Те не се открояват по никакъв друг начин освен с русофобията си, така че не са ми причинили никаква вреда\", каза той. Това не е съвсем вярно, посочва изданието. Например, веднага след налагане на санкциите, Малофеев все още имаше планове за създаването на  съвместен фонд с белгийския инвеститор . През 2014 г. Малофеев го определи като \"талантлив\" и \"смел\" и каза, че двамата ще управляват финансоф инструмент на стойност 2,2 милиарда долара. Няма съмнение, че именно санкциите са провалили тези планове, коментира The Moskow Times. А кой всъщност е Луврие и как опита да влезе във Vivacom, \"Дунарит\", \"Авионамс\" и НУРТС за 1 евро - припомнете си в !\r\nНай-голямата инвестиция на Малофеев беше дял в държавния телекомуникационен гигант \"Ростелеком\", оценен на стойност 1 милиард долара. Благодарение на притежанието си - и приятелството си с тогавашния министър на съобщенията Игор Щьоголев - Малофеев беше смятан за един от най-важните хора в руската телекомуникационна индустрия, посочва The Bell. Печалбата от продажбата на акциите му през 2013 г. трябваше да изплати дългове му към VTB след години корпоративен дела. Оттогава досега не се съобщава за значителни инвестиции от Малофеев в медиите.   Попитан за компаниите, които той в момента контролира, Малофеев посочва Царград. \"Целият ми бизнес днес е Царградският холдинг\", каза той. Според публично достъпна информация, сдружението Царград контролира 20 компании - но те нямат много активи. Най-големите са хотел Царград извън Москва, голяма ферма, медийната група Царград и курортен комплекс в Крим. Ако може да се вярва на финансовите отчети, всички тези компании са приключили 2018 г. със общи загуби от 700 милиона рубли (11 милиона долара). Между 2013 и 2017 г. компаниите на Малофеев са регистрирали годишни загуби от 550 милиона рубли до 1,8 милиарда рубли.\r\nПоне на хартия много от неговите бизнесинвестиции изпитват още по-сериозни проблеми. Финансовите отчети показват, че сметките на десетки компании от групата Царград са замразени по искане на руските данъчни власти. Сред тях е и компанията за управление на недвижими имоти \"Isma\", някога една от най-големите по активи в бранша. Разследване на The Bell показа, че фалитът на Isma е свързан с изплащане на дълг от 2 милиарда рубли на офшорна фирма, контролирана от съоснователя на рицарския орден на \"св. Йоан Кръстител от Йерусалим\" Леонид Гаврилов, океанограф и дългогодишен сътрудник на Малофеев. Говорител на Малофеев нарече това законна процедура по несъстоятелност.\r\nОсвен Царград, Малофеев е свързан с над 10 благотворителни организации. Сметките им показват, че щедрото му финансиране приключва след санкциите през 2014г.\r\nЛюбимият проект на Малофеев е медийната компания Царград, която генерира най-големи загуби именно след това. Царград медия не публикува финансови отчети, но между 2014 и 2018 г. тя е с дълг от 1 млрд. рубли. Телевизионната мрежа „Царград“, основана през 2015 г., може да се сравни с медиите, свързани с , магнат, близък до Путин, който е свързан с . Докато медийните проекти на Пригожин имат приблизителна аудитория от 5,5 милиона здрители, според услугата за наблюдение Yandex Radar телевизия Царград има над 7 милиона. Пресслужбата на Царград обаче заяви, че мрежата има 11 милиона уникални показвания на уебсайтове всеки месец.\r\nОт публично достъпните документи не е ясно как Малофеев успява да задържи бизнеса си над водата. Той отказа да даде директен отговор на въпроса откъде идват парите му, като каза просто, че печели достатъчно, когато се занимава с бизнес. Според говорителя му, част от капитала на Малофеев е инвестиран във инвестиционни фондове.    Сривът на борсата за криптовалута BTC-e през 2017 г. и арестът на собственика ѝ - руснакът Александър Винник в Гърция беше отразена в целия свят. Винник е с обвинения в САЩ за търговия и създаването на  нелегална криптовалута. Той отговаряше за финансите на борсата, докато неговият партньор от сибирския град Новосибирск Алексей Билюченко, известен с прякора Администратора, беше отговорен за технологичната страна на нещата, пише The Moskow Times. BTC-e стана популярна, тъй като не проверяваше потребителите, които търгуваха на платформата. Така привличаше основно играчи от сивия сектор и беше средище на измамници и пералня за пари, посочва The Bell.\r\nСлед ареста на Винник един от най-големите клиенти на BTC-e, белорусинът Дмитрий Василиев предложи своята помощ на Билюченко и двамата възобновиха обмена под името Wex. Миналото лято работата на борсата беше замразена и Василиев обяви, че продава платформата на украинския бизнесмен Дмитрий Хавченко, който се бори с подкрепяни от Русия бунтовници в Донбас под псевдонима Морячок (Малкия моряк). Медийното издание RBC свърза Морячок с Александър Бородай, бившият ръководител на ДНР - и бивш служител на Малофеев.\r\nМалофеев не отрича да е приятел с Бородай, но отрича връзка с търговията с криптовалута. „Дори забранявам на служителите си да купуват криптовалути, за да не губят пари“, каза той пред The ​​Bell.\r\nВ статия, публикувана миналата седмица, руската служба на BBC направи удивителни твърдения за случилото се с парите на BTC-e. Според аудиозаписи на човек, който звучи като Малофеев и показания, дадени от Билюченко по време на разпит, Малофеев действал като посредник за Билюченко и хора, които твърдят, че са близки до мощната Федерална служба за сигурност (ФСБ). BBC твърди, че след срива на BTC-e Билюченко се срещнал с Малофеев с посредничеството на Тимофей Мусатов, адвокат на арестувания основател на BTC-e Александър Винник. Билюченко каза, че в крайна сметка е предал ключовете за криптиране - и следователно цялата криптовалута на Wex (около 450 милиона долара) - на служители на FSB.\r\nМусатов не отговори на молба за коментар. \"Малофеев и неговите компании нямаха нищо и нямат нищо общо с Wex\", заяви говорителят на Малофеев.\r\nСпоред данни на криптовалутите Blockchain и Litcoin, парите, за които се твърди, че са се събрали от ФСБ, възлизат на 30 000 биткойни и 700 000 литкойни. Те са били изтеглени на 16 май. Група бивши клиенти на Wex се надяват на разследването в Русия да открие къде са се озовали парите.    Преди време Константин Малофеев седеше като заместник-председател до самия патриарх Кирил при откриването на 23 Всемирен руски народен събор – международна  организация под егидата на Руската православна църква. Организацията е тясно свързана с Кремъл. Владимир Путин участва в заседанията ѝ, припомня изданието. Влиятелният заместник-ръководител на президентската администрация Сергей Кириенко е член на президиума на организацията. Дългогодишният познат на Малофеев Щьоголев (сега пратеник на президента в Централния федерален окръг) беше също сред гостите.\r\nВ речта си пред присъстващите Малофеев обяви, че Съборът трябва да изпълнява функцията на парламент и описа ролята му - \"да наблюдава работата на експертите, [и] да развива международните отношения и правата на човека\". Думите му са свързани и с демографския проблем на Русия.\r\nНа същото събитие през 2020 г. ще бъдат представени поредица от предложения за руски програми за развитие. В момента Малофеев работи по едно от тях заедно със Сергей Глазиев, бивш помощник на Путин, известен с антилибералните си идеи, и Леонид Решетников, пенсиониран шпионин и бивш шеф на Руския институт за стратегически изследвания (RISI), подчертава изданието. \"Стратегията ще бъде отговор на фантастичното творчество на нашите либерални колеги\", каза Малофеев, като ясно препраща към така наречената Стратегия 2024 на бившия министър на финансите Алексей Кудрин. Малофеев нарича своята визия \"Руска мечта 2050\", но все още отказва да даде повече подробности за плана си.\r\nМеждувременно бизнесменът ще продължи работата си с Движението \"Двуглав орел\". Знае се, че групата има 90 клона в цяла Русия, а финансовите отчети сочат за скромна дейност, поне за сега. Най-големият им разход през миналата година е бил 3,8 милиона рубли за образователни дейности. В Москва монархическото движение \"Двуглав орел\" споделя обща регистрация на адрес с RISI.\r\nНа срещата на организацията през октомври присъстваха 200 души, включително синът на Малофеев Кирил, пред тях \"православният олигарх\" каза: „Човек трябва да критикува сегашното правителство. Знаете, че аз съм собственик на телевизионния канал Царград. И ние критикуваме властите”, каза Малофеев пред делегатите. \"Но не трябва да критикуваме Владимир Путин, това е абсолютно забранено\", посочва The Moscow Times. ", "date": "2019.11.28", "title": "Малофеев и плановете му за монархия. Откъде идват парите му?"}
{"url": "https://www.actualno.com/europe/makron-otreche-da-e-priemal-ruskija-moratorium-za-raketite-news_1410780.html", "text": "      Френският президент Еманюел Макрон отрече да е приемал руското предложение за налагане на мораториум на разполагането на ракети в Европа, но заяви, че е важно инициативата на Кремъл да не бъде отхвърляна веднага. Информацията предава Reuters, цитирана от агенция \"Фокус\".      Припомняме, че Русия по-рано призова САЩ и други страни да обявят мораториум на разполагането на ракети със среден и малък обсег на действие в Европа, след като договорът за забрана на такива ходове изтече формално през август 2019 г.   Макрон, който по-рано разговаря с генералния секретар на НАТО Йенс Столтенберг, заяви, че страната му „абсолютно не е приела“ предложението, както се говореше от германски източници по-рано.  „Но ние обмислихме това, на базата на дискусия, че не може просто да го отхвърлим. Нека сме сериозни, говорим за сигурността на Европа“, каза Макрон. Той добави, че европейските страни трябва да играят роля в преговорите след разпада на договора. \r\n„Споразумението беше отхвърлено от САЩ, но аз ви напомням, че нашата безопасност е заложена тук. Тази на нашите европейски съюзници. В него се казва, че европейците трябва да са включени в това бъдещо споразумение. Не можем да изнесем нашата безопасност на базата на двустранно споразумение, в което не участва никоя европейска страна“, добави френският лидер.  Той каза още, че страната му ще е „безкомпромисна“ в защитата на суверенитета на европейските си съюзници, ако те бъдат нападнати, благодарение на силите си в балтийските държави. „Но дали липсата на диалог с Русия направи европейския континент по-сигурен? Не мисля така“, подчерта Макрон. ", "date": "2019.11.28", "title": "Макрон отрече да е приемал руския мораториум за ракетите"}
{"url": "https://www.actualno.com/art/treta-bylgarska-izlojba-v-luvyra-dogodina-news_1410689.html", "text": "      \"Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех\", пише в писмото си до президент-директорът на       Той потвърждава в писмото, че Лувърът ще представи изложбата с работното заглавие към момента: ,,Изкуство и култури в България (16-18 век)” през лятото на 2020-а. \"Тази изложба, изцяло подкрепена от мен, ще представлява едно истинско събитие за Лувъра\", посочва в кореспонденцията президентът на френския музей.    ще бъдат изложени в залите на Лувъра в Париж от края на юни до края на ноември 2020 г. или до началото на януари 2021 г., в зависимост от възможностите на двете страни и на институциите, които работят за този проект, се посочва в писмото. В изложбата ще бъдат представени около 60 емблематични за периода експоната от различни области, които ще позволят да бъдат проследени основните тенденции и взаимодействия между материалната и духовната култура.\r\n\"Искаме да дадем възможност изложбата да бъде разгледана не само от многобройните посетители през лятото и от нашата обичайна публика, но и от любителите на есенните изложби\", подчертава президентът на Лувъра Жан-Люк Мартинез.  За организирането на изложбата ще бъде създаден официален научен комитет от експерти на двете страни, представители на министерства, музеи, галерии и културни институти, които са в неформален контакт от миналата година. Лувърът ще изработи и публикува и специален илюстриран каталог на всички представени произведения.\r\n„Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех, какъвто заслужава нейната научна амбиция“, се казва още в писмото до министъра на културата Боил Банов от президент-директора на музея „Лувър” Жан-Люк Мартинез.        ", "date": "2019.11.28", "title": "Трета българска изложба в Лувъра догодина"}
{"url": "https://www.actualno.com/interest/dinozavrite-smenjali-zybite-si-na-vseki-dva-meseca-news_1410681.html", "text": "      Учени установиха, че от рода на маджунгазаврите са сменяли начесто зъбите си. Резултатите от изследванията са публикувани в списание „PLOS ONE”, пише РИА Новости, цитирана от БГНЕС.      Американски палеонтолози от университета в Охайо и университета „Аделфи” в Ню Йорк са проучили изкопаеми останки от зъби на хищен динозавър от епохата Креда от рода Маджунгазавър, живял на остров Мадагаскар преди 70 млн. години.   Учените открили, че тези животни са обновявали всичките си зъби на всеки два месеца. Това е няколко пъти по-бързо, отколкото при останалите месоядни динозаври и приблизително толкова бързо, както при някои видове тревопасни динозаври и съвременни акули.\r\nТова означава, че зъбите им са се изтърквали бързо, вероятно защото са ядяли кости, уточняват учените. Независими доказателства за това са съответстващите на зъбите на маджунгазаврите драскотини и вдлъбнатини по костите на животни, които явно са били тяхна плячка.  Учените са изследвали микроскопичните линии на зъбите, отчитащи, подобно на годишните кръгове при дърветата, скоростта на растежа. За разлика от дърветата, новите слоеве на зъбна тъкан при динозаврите са се образували всеки ден.\r\nНякои животни, например гризачите, също ядат кости. За тях това е начин да получат важни хранителни вещества. За целта, обаче, е необходимо да имат изключително здрави зъби. Работната хипотеза на учените е, че при маджунгазаврите те не са били особено здрави, затова са сменяни толкова често.   С помощта на компютърна томография са осветени неувредени и са открити все още непробили зъби, формирани дълбоко навътре в костта.    Учените подчертават, че такива показатели за смяната на зъби не са характерна черта за всички динозаври. От няколкостотин вида месоядни динозаври, подобно явление се наблюдава при тероподите от късна Юра, чиито зъби са израствали приблизително на всеки 100 дни.\r\nАвторите на анализа смятат, че разработеният от тях неразрушителен метод може да стане основа за изследване на зъбите на динозаврите в глобален мащаб. ", "date": "2019.11.28", "title": "Динозаврите сменяли зъбите си на всеки два месеца "}
{"url": "https://www.actualno.com/starazagora/spasiteljat-na-namushkanata-vyv-vlaka-viktorija-s-nagrada-ot-stara-zagorasnimki-news_1410663.html", "text": "       Грамота за проявена гражданска доблест и отговорност и благодарествен знак на община Стара Загора получи днес Петър Бонев . На 24 ноември той спаси живота на 21-годишната Виктория, която беше намушкана при инцидент във влака Пловдив - Варна. За проявения героизъм и бърза реакция за спасяването на човешки живот той получи и парична награда от 2 хиляди лева от фирма „Ел контрол“ .           „Голямо добро направихте! Дай Боже, да има повече такива отговорни хора като Вас!“ , пожела на Петър и съпругата му заместник-кметът по хуманитарни дейности Иванка Сотирова, иотбеляза заслугата на младата жена, първа чула виковете за помощ на Виктория.\r\n25-годишният Бонев сподели, че е посетил Виктория в болницата, която му благодариха за бързата намеса, защото нападателят насочвал вече ножа към врата й. \"Спасителят от влака\" го нарича майката на пострадалото момиче и не пропуска да му благодари за стореното.  Припомняме, че Петър Бонев и съпругата му, пътували в същия влак, разхождали в коридора малката си дъщеричка, която не искала да спи. Той забелязал, че младежът гледал втренчено момичето и когато чули с жена си виковете за помощ, се втурнал към купето. Там ритнал нападателя и успял да избие ножа от ръцете му, с който намушкал Виктория. Младежът се измъкнал от купето и скочил от влака, който трябвало да спре на гарата в Стара Загора и се движел с намалена скорост. Петър обаче го последвал и успял да го събори на земята и го държал притиснат, докато дойде полиция, а след това се върнал да помогне на раненото момиче. Петър Бонев е роден в пазарджишкото село Церово, завършил осми клас и започнал да работи. От две години познава съпругата си Божидарка и сега живеят при родителите й в Стара Загора. През лятото работят в чужбина и мечтае да завърши къщата, която строи в родното си село и да живее там с жена си и дъщеричката им. ", "date": "2019.11.28", "title": "Спасителят на намушканата във влака Виктория с награда от Стара Загора (СНИМКИ) "}
{"url": "https://www.actualno.com/dobrich/dobrudjansko-selo-shte-kopae-nov-vodoprovod-zaradi-bezvodieto-news_1410669.html", "text": "      Заради системното безводие в добруджанското село Крагулево се обмисля вариант да бъде положен нов водопровод, каза за неговият кмет Георги Димов.      Идеята е да се взема вода от съседното село Черна, което е само на 5 км, а настоящият водопровод, който се захранва от Крушари, ще бъде изоставен. Очакванията на кмета са от община Добричка да отпуснат нужните средства, за да бъде решен проблемът с водата.   В момента селото се захранва с вода от община Крушари, но заради стръмния терен по трасето на водопровода достъпът на екипите на ВиК при авария е труден, особено през зимата.\r\nХората в Крагулево недоволстват заради безводието, млади семейства си продадоха къщите и се изселиха това лято. Трудно се гледат деца без вода, коментира кметът.  Димов и още 20 негови колеги от община Добричко протестираха пред сградата на ВиК – Добрич през лятото заради необявения, но действащ воден режим. А сред първите срещи на новия кмет на общината Соня Георгиева беше с изпълнителния директор на ВиК – Добрич Саркис Караджиян, за да бъде решен дългогодишният проблем. ", "date": "2019.11.28", "title": "Добруджанско село ще копае нов водопровод заради безводието"}
{"url": "https://www.actualno.com/pleven/sys-spesteni-34-mln-lv-pleven-shte-kandidatstva-s-proekt-za-remont-na-infrastruktura-news_1410678.html", "text": "      На първото си редовно заседание за този мандат днес новият местен парламент на Плевен даде съгласие Общината да кандидатства за външно финансиране с проект „Осигуряване на устойчива градска среда на Плевен - етап 2\". Той ще бъде по процедура \"Изпълнение на интегрирани планове за градско възстановяване и развитие 2014 - 2020\" по ОПРР. Предложението е внесено от кмета Георг Спартански и е прието с единодушие от присъстващите на заседанието 37 общински съветници.      Проектът предвижда да бъде извършен основен ремонт на две улици в индустриалната зона на областния град и конструктивно укрепване на пътния надлез за квартал „Сторгозия”. Финансирането на дейностите ще бъде от формиралия се спестен ресурс за Община Плевен след проведени обществени поръчки по проекти от Инвестиционната програма по приоритетна ос 1 „Устойчиво и интегрирано градско развитие” и след съответното анексиране на договорите за безвъзмездна финансова помощ. Общата спестена сума е близо 3,4 млн. лв. Срокът за подаване на проектно предложение е до 31 декември т.г.    ", "date": "2019.11.28", "title": "Със спестени 3,4 млн. лв. Плевен ще кандидатства с проект за ремонт на инфраструктура"}
{"url": "https://www.actualno.com/politics/sled-komisija-svryhpravomoshtija-na-bankite-ostavat-no-s-poveche-opcii-za-zashtita-ot-grajdanite-news_1410695.html", "text": "      Депутатите направиха малко по-трудно за банките да искат от съда заповед за изпълнение срещу своите длъжници, предаде в. Сега.       Досега Гражданският процесуален кодекс (ГПК) им позволяваше да поискат такава заповед само въз основа на извлечение от своите счетоводни книги - също като държавата и общините.\r\nСега вече към извлечението трябва да бъде представен и документът, от който произтича вземането на банката, заедно с всички негови приложения, включително приложимите общи условия.\r\nТази промяна беше одобрена в сряда от парламентарната правна комисия при второ четене на законопроекта. Управляващите, които я внесоха в началото на годината, се обосноваха, че по този начин се дава възможност на съда да провери дали в договора между банката и нейния длъжник има неравноправни клаузи за кредитополучателя.   Ако длъжникът представи писмени доказателства, че не дължи, сумата е неправилно изчислена, или че вземането се основава на клауза в договор, който противоречи на добрите нрави или е наравноправна, съдът може да спре изпълнението на заповедта по чл. 417 от Гражданския процесуален кодекс (ГПК), уточнява специализираният правен сайт lex.bg.\r\nТова беше една от серията промени, свързани със защитата на потребителите в заповедното производство, които прие правната комисия. До късно снощи тя обсъжда на второ четене изменения в ГПК.\r\nТака се отговаряло и на препоръките, които Европейската комисия е отправила към България по въпроса. Защо е бил нужен 8-месечният период между първо и второ четене, не бе коментирано.     Очаквано и най-разгорещени спорове предизвикаха измененията в чл. 420 ГПК. От едната страна на спора бяха бившият и настоящият омбудсман Мая Манолова (присъстваща на заседанието като редови адвокат) и Диана Ковачева, адвокатите Веска Волева и Десислава Филипова и депутатите от левицата. От екипа на омбудсмана дойде първоначалният проект за изменения в ГПК, който предлагаше всяко възражение автоматично да спира заповедта за незабавно изпълнение.\r\nТе посочиха, че поставянето на банките на равна нога с държавата и общините при събирането на задължения е „свръхпривилегия“ , останала от времето, когато всички финансови институции все още са били държавни. Според тях европейските институции също не били удовлетворени от инициативите на управляващите и затова настояха банките да бъдат изцяло извадени от съответната разпоредба на ГПК. Всички останали – Министерството на правосъдието, съдии, адвокати и  депутатите в правната комисия без БСП, застъпват тезата, че подобно  изменение на практика ще ликвидира и обезсмисли заповедното  производство. Правосъдният министъ р Данаил Кирилов, който е един от вносителите на поправките, обвини присъстващите, че са подали жалби в Брюксел, в които „тенденциозно“ са представили българското законодателство. „Бъдете разумни и балансирани. Лесно се залита в една посока, лесно е с част от фактологията да заблудиш партньорите в ЕС, но трудно се оцелява в сегашния търговски и финансов оборот на държавата“, заяви Кирилов.   „Ако не се приеме предложението за спиране на изпълнението при възражение от длъжника без условия, нищо не правим“, заяви Манолова.\r\nХристиан Митев от Обединени патриоти изтъкна: „Приемем ли това, може направо да отменим цялото заповедно производство“.\r\nИменно по негово предложение и с помощта на част от съдиите, участващи в заседанието на комисията – Георги Чехларов и Константин Кунчев от Софийския районен съд и адвокат Валя Гигова, бяха направени промените в чл. 420 ГПК, които получиха консенсусната подкрепа на мнозинството от депутатите. Заради множеството редакции и дискусии, изчистването на точното съдържание на разпоредбата предстои, но е ясен смисълът на основните промени.\r\nПървата от тях беше направена по предложение на Министерството на правосъдието. Тя е свързана с хипотезата, когато, за да спре изпълнението на заповедта по чл. 417 ГПК, длъжникът предоставя обезпечение на кредитора. Сега в закона се предвиди, че то е в размер не по-голям от една трета от дълга. Както и сега, при даване на обезпечение съдът ще е длъжен да спре изпълнението.\r\nОсновната промяна обаче е във втората алинея на чл. 420 ГПК, която урежда възможността и без обезпечение, а въз основа на писмени доказателства от длъжника, съдът да спре незабавното изпълнение на заповедта по чл. 417 ГПК. Първо в нея отпадна изискването искането за спиране на изпълнението да е направено в срока за възражение. Освен това бяха записани три хипотези, при които изпълнението може да бъде спряно: - при недължимост на вземането;\r\n - когато вземането се основава на клауза в договор, сключен с потребител, която противоречи на повелителните норми на закона, на добрите нрави или е неравноправна, включително когато е налице обоснована вероятност за това;   - когато е направено искане за спиране, основано на неправилно изчисление на размера на дълга.\r\nАдвокат Валя Гигова изтъкна, че възможността за спиране заради неправилно изчисление на задължението, трябва да важи само за потребителите, а не и за търговците, но не стана ясно дали комисията възприе това в окончателната редакция на разпоредбата.\r\nОстава възможността определението по искането за спиране да се обжалва. Като практиката на ВКС, че ако съдът постанови спиране, жалбата не спира изпълнението на това негово определение, беше регламентирана в закона.\r\nОсвен това изрично беше записано, че ако за дълга вече е образувано исково производство, съдът, който го разглежда, ще се произнася и по искането за спирането. „Замразяване“ на изпълнението при ипотека на единственото жилище Една друга промяна в ГПК обаче предизвика много колебания у депутатите и до гласуването ѝ в пленарната зала няма да е ясно дали наистина ще бъде възприета от законодателя. Става въпрос за изменение в чл. 445 ГПК. Той урежда изключенията по отношение на несеквестируемото имущество и това, че забраната изпълнението да се насочва към него отпада, когато върху вещта е учреден залог или ипотека, а взискател е именно ипотекарният кредитор . Класическата хипотеза е с единствено жилище, което по закон е несеквестируемо, но банката, която е отпуснала кредит срещу ипотека върху него, може да го продаде, за да се удовлетвори.   По настояване на съдиите Кунчев и Чехларов към правилото в чл. 445 ГПК, че „от забраните по чл. 444 не могат да се ползват длъжниците относно вещи, върху които е учреден залог или ипотека, когато взискател е заложният или ипотекарният кредитор“ беше добавено, че „когато изпълнението е допуснато по реда на чл. 418 по отношение на потребител, изречение първо не се прилага до постановяване на решението на първоинстанционния съд по заповедта за изпълнение“. Това означава, че банката няма да може да започне принудително изпълнение за единственото жилище на длъжника, макар и да е ипотекирано в нейна полза, докато първата от общо две съдебни инстанции не постанови решение по започналия след възражение срещу заповедта по чл. 417 ГПК исков процес. Т.е. ще трябва да почака година или две, а в някои случаи и повече.\r\nАдвокат Гигова посочи, че това е практика на банките – и сега те изчакват заповедта да влезе в сила, за да пристъпят към принудително изпълнение. „Но едно е банките сами да се въздържат от действия, защото това е по-целесъобразно за тях, съвсем друго е това да се регламентира в закон. Законът възпитава, а на какво възпитаваме с подобна разпоредба?“, попита тя. Председателят на Камарата на частните съдебни изпълнители Георги Дичев посочи какъв ще е ефектът: „Огромна част от хората ще подават възражение срещу заповедта, само за да отложат изпълнението “.\r\nОт Асоциацията на банките предупредиха – има вероятност да няма кредитиране, когато обезпечението е единственото жилище на длъжника, освен това подобно изменение ще се отрази върху оценката на активите на банките, а те са от изключително значение за присъединяването на България към банковия съюз.\r\nДимитър Лазаров от ГЕРБ беше сред депутатите, които изтъкнаха и друг проблем – към кой момент ще се преценява несеквестируемостта , тъй като жилището може да не е било единствено при сключването на кредита, а после собственикът му да разпродаде останалите си имоти и така да се ползва от тази нова възможност за „замразяване“ на изпълнението.   Поставят се и серия други проблеми, като това как ще се постъпва при ипотека върху земя например, като по закон несеквестируеми са 30 дка, а длъжникът може да е дал като обезпечение една цяла нива от 100 дка. Или пък при ипотека върху апартамент от 150 кв.м, в който живее тричленно семейство, чиято несеквестируема част е 55 кв.м.\r\nКак проверката за неравноправни клаузи стана основно начало на процеса Основната цел на измененията в ГПК беше да се отговори на започналата наказателна процедура срещу България за това, че правата на потребителите не са достатъчно защитени в заповедното производство. За целта бяха направени серия изменения. Мястото на едно от тях обаче предизвика коментари в правната комисия.\r\nОще в чл. 7 ГПК, който е в главата с основните принципи на гражданския процес и регламентира служебното начало, беше записано: „Съдът служебно следи за наличието на неравноправни клаузи в договор, сключен с потребител. Той осигурява възможност на страните да вземат отношение по тези въпроси“.\r\nСрещу това възрази депутатът от БСП Филип Попов, а министърът на правосъдието Данаил Кирилов също изтъкна, че така се придава фундаментално значение на този принцип. Адвокат Валя Гигова даде предложение служебната проверка за неравноправни клаузи да влезе в чл. 140 или чл. 146 ГПК, но на финала тя беше въздигната в едно от основните начала на гражданския процес.\r\nОсвен това в ГПК изрично беше регламентирано (в чл. 113), също след спорове дали там му е мястото, че делата на потребителите са граждански, а не търговски.   С друга промяна в чл. 410 ГПК пък беше предвидено, че „когато вземането произтича от договор, сключен с потребител, към заявлението се прилагат договорът, ако е в писмена форма, заедно с всички негови приложения и изменения, както и приложимите общи условия, ако има такива“.\r\nС изменение в чл. 411 ГПК беше регламентирано, че съдът ще отказва издаването на заповед за изпълнение, ако „искането се основава на неравноправна клауза, сключена с потребител“.\r\nВ полза на длъжника беше предвидено, че срокът за изпълнение след издаването на заповедта вече няма да е двуседмичен, а едномесечен. Освен това в самата заповед по чл. 410 ГПК задължително ще има предупреждение към него, че ако възрази неоснователно срещу нея, „може да понесе разноски в по-висок размер от посочения в заповедта“.\r\nС промяна в чл. 417 ГПК беше регламентирано, че когато основанието за издаване на заповед за незабавно изпълнение е извлечение от счетоводните книги на банките, към него трябва да е представен „документът, от който произтича вземането на банката, заедно с всички негови приложения, включително приложимите общи условия“. А в неговата точка 10 се добави изрично условие, че „когато ценната книга обезпечава вземане, произтичащо от договор, сключен с потребител, към заявлението се прилага договорът, ако е в писмена форма, заедно с всички негови приложения, включително приложимите общи условия“.\r\nБеше направена промяна и по отношение на обжалването на разпореждането за незабавно изпълнение (чл. 419 ГПК). Срокът за обжалване беше увеличен от две седмици на един месец, а съдът беше задължен да отмени разпореждането, ако се основава на клауза в договор с потребител, която противоречи на повелителните норми на закона, на добрите нрави или е неравноправна.\r\nВсички тези изменения в ГПК, свързани с правата на потребителите, са придружени и от определение в 20 пункта що е то неравноправна клауза в Закона за защита на потребителите. А съдия Албена Ботева от Софийския градски съд на финала на продължилото с часове обсъждане в правната комисия обобщи: „Съдът на всеки етап, непрекъснато ще прави проверки за неравноправни клаузи, ще чете договори и общи условия, а всъщност Законът за защита на потребителите задължава ресорната комисия да проверява общите условия за неравноправни клаузи. Има 20 банкови и още 60 небанкови финансови институции, ако техните условия бяха проверени от този, на когото законът го е възложил, сега нямаше да се очаква пак всичко да се върши от съда“. ", "date": "2019.11.28", "title": "След комисия: Свръхправомощия на банките остават, но с повече опции за защита от гражданите"}
{"url": "https://www.actualno.com/smolyan/pytni-znaci-za-9-oblasti-shte-osigurjava-firma-ot-smoljan-news_1410673.html", "text": "      Фирма от Смолян ще произвежда и доставя пътни знаци на девет области в страната. Двете поръчки, които „Микони“ ООД спечели, са на обща стойност 6 млн. лв. с ДДС, става ясно от обявление на Агенция „Пътна инфраструктура“.      Дружеството е собственост на Мирослава Шамаранова – до неотдавна главен архитект на община Смолян, и нейния съпруг Никола, който е управител.   Новият ангажимент на фирмата по двата договора е да обезпечава в следващите пет години с пътни знаци целия Южен централен район, включващ областите Смолян, Кърджали, Пазарджик, Пловдив и Хасково,  а също така целия Югоизточен район с областите Бургас, Сливен, Стара Загора и Ямбол.\r\nФирмата на семейство Шамаранови е подала две оферти в обявената от АПИ поръчка за цялата страна през юни месец миналата година и ги е спечелила.  Договорите са подписани на 18-ти ноември, а вчера (27 ноември) са докладвани в Агенцията за обществени поръчки.     \r\nДве поръчки е спечелил и консорциум „ПСТ – СЕТ ВС“. Участващи в него са фирмите „ПСТ Груп“ ЕАД, „СЕТ Къмпани“ АД и „МВ Монтажи“ ЕООД . Обединението ще осигурява пътните знаци на Северозападния район, в който са областите Видин, Враца, Монтана, Ловеч и Плевен. А също така и на Северния централен район, с областите Велико Търново, Габрово, Разград, Русе и Силистра.   За Североизточния район, включващ областите Варна, Добрич, Шумен и Търговище, поръчката е спечелена от фирма „Зебра“ ООД – Аксаково, също на стойност 3 млн. лв. с ДДС.    „Трафик Пътна сигнализация“ ЕООД поема с 3 млн. лв. от АПИ обезпечаването с пътни знаци на Югозападния район, в който са областите Благоевград, Перник, Кюстендил и София. \r\nСамо договорите с консорциума още не са публикувани, но от доклада на комисията става ясно, че той е класиран на първо място за двата района за планиране. ", "date": "2019.11.28", "title": "Пътни знаци за 9 области ще осигурява фирма от Смолян"}
{"url": "https://www.actualno.com/smolyan/zelena-svetlina-za-remont-na-planetariuma-iza-chist-vyzduh-v-smoljan-news_1410699.html", "text": "      Зелена светлина получи днес кметът на Смолян Николай Мелемов за два важни проекта – ремонт на планетариума плюс оборудване от ново поколение и за по-чист въздух.      С одобрението на всички общински съветници бе дадено разрешение на местната управа да поеме дългосрочен дълг от ДЗЗД „Фонд за устойчиви градове“ на стойност до 1,5 млн. лв.\r\nТакова разрешение от предишния състав на Общинския съвет не бе дадено. Опозицията се възпротиви преди изборите с аргумент, че кредитът ще е в тежест на следващия кмет. Следващият обаче след местния вот пак е Мелемов, а освен това, според насоките на оперативната програма, проектите за културна инфраструктура може да се осъществят само чрез комбинирано финансиране – безвъзмездна финансова помощ плюс новите финансови инструменти, създадени по линия на ОП „Региони в растеж“.   Общата стойност на проекта за планетариума е 4 млн. лева, като максималната стойност на безвъзмездното финансиране е 2 794 378 лева. Дългосрочният дълг, който общината поема чрез Фонда за устойчиви градове, е нейният дял в проекта.\r\nПреди изборите бе отхвърлено и предложението на Мелемов да издаде запис на заповед за обезпечение на проекта за чистота на въздуха за сумата от 940 431 лева.  Сега то бе одобрено с гласовете на 17 съветника, 1 бе против и 8 се въздържаха.\r\nОт опозицията възнегодуваха с аргумент, че проектът е спрян, тъй като община Горна Оряховица е спечелила във ВАС делото, с което обжалва предварителното изпълнение на заповедта на управляващия орган на ОП „Околна среда“. Чрез нея са утвърдени условията за кандидатстване по процедура чрез директно предоставяне на безвъзмездна финансова помощ по “Мерки за подобряване на качеството на атмосферния въздух” на обща стойност 44,3 млн. лв.    „Нека не се поддаваме за фалшиви новини“, призова зам.-кметът Марин Захариев. Той подчерта, че община Смолян има действащ договор с МОСВ на стойност 9,6 млн. лв.\r\n„Има 7 подписани договора. Действително Горна Оряховица жали решението и се говори за спиране на проекта. Но какъвто и да е изходът, те ще търсят решение за Горна Оряховица, без по никакъв начин то да касае действащите 7 договора. Още повече, че София, Бургас, Монтана и др. вече работят по тях. Няма действащ договор за безвъзмездна финансова помощ да бъде обезсилен по някакъв начин. Такава е и позицията на оперативната програма“, отбеляза Захариев.\r\nТой обясни, че по договор бенефициентът може да поиска 10% от сумата за авансово плащане, което в случая за Смолян е 960 000 лева.\r\n„Ние може да използваме обаче само 1% от цялата сума по проекта или 10% от аванса - тоест 96 000 лева за първия етап, които няма да ни стигнат до никъде, защото той ще струва около 400-500 хиляди лева“, допълни зам.-кметът с ресор европроекти.\r\n„Ние възприемаме тази програма като възможност да си сменим старата печка-кюмбе с котел или климатик, обаче философията на ЕК и на програмата е малко по-различна. Те искат да знаят в кои региони на дадения град е по-замърсено, в кои - по-малко, каква е нагласата на хората принципно да минават на алтернативни горива. Те искат да знаят къде повече се отопляват на въглища, къде повече на дърва, къде на ток и ред други неща. Тоест, за нас крайният ефект е важен, но ЕК и програмата, която се консултира от Световната банка, искат да си направят много по-широка картина по отношението на замърсяването, затова са дали средствата. Затова ние играем по правилата. Даже знаем, че повечето общини са заложили външно управление на целия този процес от порядъка на 400-500 000 лева, а при нас управлението е вътрешно, което е много по-евтино, а и ангажираме местни хора в този процес“, допълни Марин Захариев.    ", "date": "2019.11.28", "title": "Зелена светлина за ремонт на планетариума и за чист въздух в Смолян"}
{"url": "https://www.actualno.com/politics/syvmestni-proekti-s-bylgarija-obsydi-prezidentyt-radev-s-hyrvatska-biznes-delegacija-news_1410706.html", "text": "      Възможностите за задълбочаване на икономическото сътрудничество между България и Хърватия и потенциала на проекти за съвместно производство за трети пазари обсъди президентът Румен Радев с представители на хърватския бизнес от разположения на Адриатическо море град Задар. Делегацията е водена от областния управител на Задар  Божидар Лонгин, а в разговора участва и посланикът на Хърватия в София Ясна Огняновац. Посещението у нас е в продължение на държавната визита на президента Румен Радев в Хърватия през юли тази година.      На срещата на „Дондуков“ 2 присъстваха представители на предприятия, развиващи дейност в областта на транспортната инфраструктура, винарството, производството на напитки и на зехтин, преработката на риба. Участва и председателят на търговско-промишлената палата на Задар. Предстоят срещи на хърватската делегация с местната власт и с представители на бизнеса в Пловдив.   Като области с добър потенциал за задълбочаване на сътрудничеството президентът Радев открои инвестициите, производството на храни, транспорта и туризма. Посещенията на туристи в окръг Задар са 1,8 милиона годишно. Президентът Радев открои перспективите за разработването на съвместни туристически пакети между България и Хърватия, които съчетават възможностите за планински, морски, културно-исторически туризъм. Държавният глава заяви, че интересът на азиатски туристи към Югоизточна Европа ще се засили, ако бъде разкрита въздушна линия Пекин-София-Загреб. По време на посещението си в Хърватия българският президент и неговият хърватски колега Колинда Грабар-Китарович подписаха съвместно послание до президента на Китай Си Дзинпин за откриване на такава авиолиния.\r\nБългария и Хърватия имат традиционни приятелски отношения и огромен потенциал за задълбочаване на партньорствата в различни сектори, заяви посланик Ясна Огняновац и подчерта, че приоритет в нейната работа ще бъде именно икономическото сътрудничество. На срещата беше обсъдена и организацията на предстоящ у нас бизнес форум с участието на хърватски и български фирми.   ", "date": "2019.11.28", "title": "Съвместни проекти с България обсъди президентът Радев с хърватска бизнес делегация "}
{"url": "https://www.actualno.com/balkani/edi-rama-veche-poluchihme-dostatychno-hrani-i-drehi-izprashtajte-pari-news_1410728.html", "text": "      Албанският премиер Еди Рама днес апелира към своите сънародници в страната и в чужбина, че на засегнатите от земетресението не трябва повече да се изпраща храна и дрехи, а да има финансова подкрепа.      Рама написа в профила си във Facebook, че складовете са пълни с храна и дрехи и заяви, че сега е време за дарения на пари чрез открити интернет платформи.   „Пристанище \"Дуръс\" вече няма капацитет за складиране, нуждите от храни и дрехи са удовлетворени, благодарение на много хора, организации, компании, институции в Албания и в чужбина“, каза Рама, благодарейки на всички за даренията и разбирането.      ", "date": "2019.11.28", "title": "Еди Рама: Вече получихме достатъчно храни и дрехи, изпращайте пари"}
{"url": "https://www.actualno.com/burgas/15-kilometra-svetlini-ogravjat-burgas-za-koleda-snimki-news_1410701.html", "text": "      Репортерска проверка на показа, че подготовката за коледните и новогодишните празници в Бургас тече с бързи темпове. Елхата на централния площад „Тройката“ е почти готова. Кранът, с който и тази година се сглобяват отделните сигменти на дръвчето, все още е необходим на работниците, защото от утре започва поставянето на играчките и другите украшения по екологичното дърво.       Дърветата по повечето улици също са украсени със светещи гирлянди, които се забелязват и по високите части, между осветителните тела на улиците. Почти сглобена е и елхата, която се намира до фонтана пред сградата на община Бургас. Осветлението засега се пуска пробно, но до няколко дни то ще се задейства автоматично в тъмните часове на деня. , които ще направят града блестящ.   Коледното предизвикателство, което общината отправя към бургазлии се нарича \" \". Проявата, която се реализира за 13-та поредна година, има за цел да създаде истинско празнично настроение и положителни емоции в дните преди коледните и новогодишните празници.\r\nОчаква от бургазлии да проявят въображение и да допринесат за още по-мащабна празнична атмосфера в целия град.        Желаещите да се включат в конкурса трябва да изпратят снимка или кратко видео, което да показва каква украса са направили, какво са поставили на външните фасади на жилища, офиси, магазини и обществени сгради. Предложенията се приемат до 20-ти декември, а кадрите трябва да бъдат изпратени на е-мейл: Част от наградите, които са предвидени за най-добрите в конкурса, са и археологически комплекс \"Акве Калиде\".\r\nЗа класираните ще има ръчно изработени сувенири от Общинско предприятие \"Морски знаци\" и новия луксозен календар на Община Бургас за 2020-та година. ", "date": "2019.11.28", "title": "15 километра светлини огравят Бургас за Коледа (СНИМКИ)"}
{"url": "https://www.actualno.com/politics/dopusnaha-do-izslushvane-v-plenarna-zala-cacarov-i-najdenov-za-kpkonpi-news_1410704.html", "text": "      Парламентарната комисия за борба с корупцията, конфликт на интереси и парламентарна етика допусна до изслушване в пленарна зала и двамата кандидати за антикорупционен шеф, предаде БГНЕС.      След разглеждане на документите на двамата кандидати за антикорупционен шеф /КПКОНПИ/ – депутатът Симеон Найденов от „Воля” и сегашният главен прокурор Сотир Цацаров, ресорната комисия установи, че те са представили необходимите документи и двамата отговарят на законовите изисквания.   \"Допускаме до изслушване Симеон Найденов и Сотир Цацаров. След изслушването ще дадем мотивираното си решение на депутатите\", обясни процедурата председателят на парламентарната комисия Борис Ячев.\r\nТой разясни как ще протече публичното изслушване на кандидатите. \"Вносителите ще представят своите предложения в рамките на 2 минути. Кандидатите имат по 15 минути, за да представят концепцията си за работата и също така ще трябва да отговарят на въпроси от залата\", поясни Ячев.  Номинацията на Сотир Цацаров за поста е на ГЕРБ и „Обединени патриоти”. Обвинител номер едно внесе в парламента във вторник своята концепция, в която предлага нов структурен модел и правилник за работата на комисията.\r\nИзслушването на кандидатите за антикорупционен шеф е във вторник, 3 декември, от 9 часа в зала \"Запад\" на парламента и ще бъде излъчено в ефира на БНТ1.    ", "date": "2019.11.28", "title": "Допуснаха до изслушване в пленарна зала Цацаров и Найденов за КПКОНПИ "}
{"url": "https://www.actualno.com/cosmos/predpolojenie-razumnijat-jivot-izvyn-slynchevata-sistema-moje-da-e-mnogo-po-chesto-sreshtan-otkolkoto-si-mislim-news_1410727.html", "text": "      Разумният може да е много по-често срещан, отколкото си мислим, смятат учените, пише британското издание The Independent.      Въпреки това всеки извънземен живот във вселената най-вероятно обитава много по-различна слънчева система от нашата, намираща се много далеч от нас, заключиха изследвателите, предаде агенция Фокус.   Ново изследване разучи теоритичен близнак на планетата земя и това как той се вписва в слънчева система, в която планетите орбитират около две звезди. Такива системи се наричат от астрономите най-често „бинарни“.\r\nУчените открили, че в 87% от случаите, тези планети са наклонени по подобен начин като Земята и са на подходяща дистанция от слънцето, което от своя страна се предполага, че е основната съставка за създаването на климат, в който да се развият и живот.  Тези слънчеви системи могат да бъдат открити навсякъде из вселената, което предполага, че поне някои от тях може да имат и планети, където извънземният живот гледа не едно, а две слънца всяка сутрин. Всъщност слънчевите системи с една звезда в центъра, като нашата, изглеждат по-редки от бинарните.\r\n„Системите с много звезди са чести, около 50% от всички звезди си имат „бинарна“ компания. И така това изследване може да бъде приложено към много голям брой слънчеви системи“, казва Гонгджи Ли, професор-асистент в Техническото училище по физика в щата Джорджия. Той е част от учените, участвали в изследването.   Изследователите започнали като сравнили какъв е наклона на земната ос в сравнение с Марс. Те открили, че нашите леки промени в наклонението всъщност помагат за развитието на живот тук. На Марс обаче тези изменения са много по-силни и са спомогнали единствено за унищожението на неговата атмосфера.    Те след това сравнили как Земята би изглеждала, ако се намираше в близката система „Алфа Кентавър АБ“, в която има две звезди. Новините били песимистични и там едва ли живот би се развил лесно.\r\n„Симулирахме какво би било около други бинарни (системи), с различни маси и орбитални качества на звездите и така нататък“, казва Били Куарлес, главен разработчик в изследването.\r\n„Цялостното съобщение обаче беше позитивно, но не и за най-близкият ни съсед“, казва още той.   Изследователите погледнали и по-далеч във Вселената. Откритията са били по-положителни за извънземния живот далеч от нашата планета, тъй като проучването показва, че „нежните“ вариации на смяната на оста на дадена планета, като тези на Земята, са далеч по-вероятни, когато се погледне по-дълбоко в Космоса. ", "date": "2019.11.28", "title": "Предположение: Разумният живот извън слънчевата система може да е много по-често срещан, отколкото си мислим"}
{"url": "https://www.actualno.com/crime/tazi-jena-e-v-neizvestnost-news_1410716.html", "text": "      Пето РУ в София издирва 47-годишната Десислава Георгиева Василева. Тя е видяна за последен път на 23 ноември преди обяд, когато е напуснала дома си в кв. „Хаджи Димитър“ в София. Жената е висока  175 см, с тъмна коса - до раменете, слаба. Била е облечена с тъмносиньо яке, светли дънки и обута с кафяви туристически обувки.      Гражданите, които имат допълнителна информация за жената или са я забелязали, могат да сигнализират на тел. 02 9827055, 02 9441501, 112 или в най-близкото поделение на МВР. Анонимността им е гарантирана.  ", "date": "2019.11.28", "title": "Тази жена е в неизвестност "}
{"url": "https://www.actualno.com/society/zapalima-smes-e-naj-verojatnata-prichina-za-vzriva-v-pirogov-news_1410718.html", "text": "      Инцидентът в болница “Пирогов“ най-вероятно е в .Това каза пред БНР директорът на пожарната главен комисар Николай Николов.Той подчерта, че конкретните причини ще станат ясни след експертизите на място:      “Това са най-вероятните неща, всичко е свързано с човешката дейност. Добрата новина е тази, че не се потвърди, че е гръмнала кислородна бутилка. Първото съобщение, което дойде при нас, беше за гръмнала кислородна бутилка. Ние очаквахме десетки, да не кажа стотици жертви – т.е. . Гръмнала е някаква смес, запалима смес. Дали в резултат на непълното горене, ако е имало такова, някой дюшек запален, след което допълнително обогатен с кислород и се е получило това. Експертите категорично ще го кажат“.   Възстановява се нормалният режим на работа във Второ вътрешно отделение на болница \"Пирогов\" след вчерашния взрив и последвал пожар, при който загинаха двама пациенти. ", "date": "2019.11.28", "title": "Запалима смес е най-вероятната причина за взрива в “Пирогов“"}
{"url": "https://www.actualno.com/curious/dneven-horoskop-za-29-noemvri-news_1410708.html", "text": "             Този петък не се оставяйте разочарованието. Много лесно може да намерите своето вдъхновение за оптимизъм. Всичко е въпрос на желание. През този ден заложете на красотата. Не оставяйте вечерта да премине под знака на рутината и скуката. Осигурете си качествено и цветно забавление.   Този петък е подходящ ден за среща с приятели. Няма да е лошо да се видите с повече хора и да си припомните доброто старо време.     Този петък ще може да се уверите в чувствата на партньора ви. Имате нужда от глътка въздух и в това няма нищо лошо, нито пък трябва да се чувствате виновни. Това е добър ден,в който можете се запознаете с нови хора, да заздравите старите си приятелства. Общуването с влиятелни хора ще бъде успешно. Днес ви предстоят важни преговори. До такива може да се стигне дори без да са планирани. Ако ще представяте дизайнерски проект, заложете на жълтия цвят.   Днес ще постигнете успех в област, в която прохождате. Имайте повече вяра в себе си и не се подавайте на съмнения. Сега имате нужда от кураж.    Днес ви очакват приятни приключения. Облечете се подобаващо - не се знае къде от кого може да бъдете поканени. Ходете изправени. Този петък ще бъдете възнаградени за ваша благородна постъпка. Като се замислите бихте могли по-често да се радвате по такива поводи.    Този петък ще сте в изключителна интелектуална форма и може да постигнете чудеса в служебната сфера. Това ще е възможно ако не позволите на повърхностните и дребни неща на скрият способностите ви. Този петък ще трябва да се справите сами с предизвикателствата, които стоят пред вас. Много е важно да бъдете уверени в силите си. Имате много повече ресурси, отколкото предполагате. Този петък ще бъдете уморени, но горди и доволни. Приемете участта си спокойно. Мислете за вечерта, когато ще може да си легнете рано и да се наспите. ", "date": "2019.11.28", "title": "Дневен хороскоп за 29 ноември"}
{"url": "https://www.actualno.com/europe/ukrajna-se-gnevi-na-apple-za-postavjaneto-na-krim-v-ramkite-na-rusija-news_1410746.html", "text": "      Украйна порица  Apple, защото показа анексирания полуостров Крим като част от Русия, предадоха световните агенции, цитирани от БГНЕС.      Руските депутати заявиха в сряда, че от Apple изпълнили искането на Москва  Крим да се появи като руска територия на техните  карти и приложения за времето.   \"Нека ви обясня по вашия начин, Apple\", написа украинският външен министър Вадим Пристайко в Twitter в отговор на новината. „Представете си, че викате, че вашият дизайн и идеи, години на работа и част от сърцето ви са откраднати от най-лошия ви враг, но след това на някой невеж не му пука за вашата болка. Такова е усещането, когато наричате #Crimea (руска) земя“, коментира той.\r\n\"Apple, моля, моля, придържайте се към високите технологии и развлеченията. Глобалната политика не е вашата силна страна\", коментира още Пристайко.  Посолството на Украйна в Съединените щати написа в Twitter: \"Предполагаме, че украинците не благодарят на Apple за това #Деня на благодарността“.           ", "date": "2019.11.28", "title": "Украйна се гневи на Apple за поставянето на Крим в рамките на Русия"}
{"url": "https://www.actualno.com/bgfootball/jordan-lechkov-veche-ne-e-viceprezident-na-bfs-gubi-i-posta-si-v-nacionalnija-otbor-news_1410724.html", "text": "      Йордан Лечков вече не е вицепрезидент на Българския футболен съюз, след като по време на Изпълкома членовете са гласували неговото отстраняване.      Също така Лечков вече няма да е отговорник и за представителния тим на националния отбор.   За него ще отговаря Емил Костадинов, който до този момент се занимаваше с младежките и юношеските формации.\r\n\"Желанието му беше да се изкара мандатът до неговия край и конгрес да няма. Имаше един въздържал се от гласувалите. Не присъстваха само двама души - Спас Русев и Кирил Домусчиев, които предоставиха пълномощни\", сподели Атанас Фурнаджиев.    ", "date": "2019.11.28", "title": "Йордан Лечков вече не е вицепрезидент на БФС, губи и поста си в националния отбор"}
{"url": "https://www.actualno.com/curious/kak-lekuvat-zvucite-news_1410685.html", "text": "      Има различни видове гимнастика, но една от най-нестандартните от тях е звуковата. Оказва се, че дори звуците имат своето въздействие върху организма ни. Ето как различните звуци ни помагат да се чувстваме по-добре.       - този звук насища организма с кислород, хармонизира работата на целия организъм, особено нервно-психическите процеси. Гони депресията, неосъзнатите страхове, последиците от пренесените травми. Звукът действа положително върху емоционалното състояние на човек, особено при силен стрес.    - това е звука на сърцето, благоприятен е за всички органи в гръдната клетка. - активен звук, който стимулира съгласуваната и хармонична работа на дясното и лявото полукълбо на мозъка. Този звук е незаменим при взимането на сложно решение. С негова помощ се възстановява координирането на движенията.   - действа благотворно на целия организъм, особено на коремните органи. - с негова помощ може да се укрепи сърдечно-съдовата система, гърлото и щитовидната жлеза.   Самата звукова  гимнастика се състои в силното произнасяне на звуците \"а-а\", \"у-у\", \"е-е\" по 10-12 пъти.     Превод :  ", "date": "2019.11.28", "title": "Как лекуват звуците"}
{"url": "https://www.actualno.com/sofia/obeshtavala-li-e-fandykova-ili-ne-e-da-ne-vdiga-danycite-precenete-sami-video-news_1410570.html", "text": "       Кметът на столицата Йорданка Фандъкова твърди, че в предизборната си кампания не е обещала да не вдига данъците.       \"Моля да ми се представи, ако някой намери такова твърдение\", заяви столичният кмет, която присъства на тестовете на първия от 13-те нови трамваи за градския транспорт в София, предаде БГНЕС.   Коментарът ѝ идва след предложението вчера за . По-висок налог се предвижда за старите коли с най-ниски стандарти и тези с най-висока мощност.\r\n\"Много важно е да отбележим, че ако искаме да дишаме чист въздух, трябва ясно да кажем, че колите, които замърсяват, трябва да плащат повече\", аргументира се Фандъкова. Тя бе категорична и че повишаването на данъците е минимално.   и откри, че на 17.10.2019 година, в предаването на Нова телевизия \"Здравей, България\", в което Фандъкова води дебат с Мая Манолова, става въпрос точно за местните данъци и такси. На два пъти Фандъкова беше попитана директно дали ще ги увеличи. Точният ѝ отговор беше следният: Йорданка Фандъкова казва следното ( ): \" \". Фандъкова отрече разпространената информация в социалната мрежа, че се планира повишаване на цената на билета за градския транспорт от 1.60 на 2.40 лв. \"Не, категорично. На този етап не го коментираме. Няма и необходимост от това\", заяви кметицата.\r\nНадявам се, че до две години ще може да включим в движение още 25 нови трамвая, каза тя, след като се повози на първия от 13-те нови трамвая в столицата.       \"От утре по линия №18 тръгва първият от 13-те нови трамвая, които закупихме. Очакваме утре от завода да тръгне следващият и така поетапно да се включат по линии още 13 нови трамвая\", обясни Фандъкова и уточни, че цената на един нов трамвай е над 3.3 млн. лв.\r\nИменно високата цена на екологичните возила пречи на общината да обнови трамвайния транспорт в града с темповете, които искат, но въпреки това голяма част от него вече е обновена, увери Фандъкова. Тя поясни, че в момента, в града ни се движат 25 трамвая PESA като част от тях обслужват пътниците по линии 1 и 7.\r\n\"Продължаваме с модернизацията на наземния транспорт, заедно със строителството на метрото. В момента тече процедура за закупуването на още 25 нови трамвая. Три фирми са подали документи. Процедурата се прави от Столичния Електротранспорт, а средствата са осигурени от ОП \"Околна среда\", обяви кметът. Попитана дали част от третия лъч на метрото ще бъде пуснат навреме, тъй като наскоро стана ясно, че може би ще има забавяне, заради високите нива на подпочвени води в метростанциите, градоначалникът заяви, че към този момент няма забавяния по сключените договори .\r\n\"При пет от станциите строителните дейности приключиха. В момента текат тестовете на влаковете. Имам информация от директора на \"Метрополитен\", че след седмица завършват строителните дейности и на останалите станции.  Тестовете на влаковете ще продължат и там\", заяви тя, но не можа да потвърди дали до края на годината ще бъде пуснат \"Попа\" и през февруари \"Красно село\".      Фандъкова подчерта, че съоръжението е много сериозно и тя не кара строителите да бързат, но държи всичко да е направено както трябва. ", "date": "2019.11.28", "title": "Обещавала ли е Фандъкова или не е да не вдига данъците - преценете сами (ВИДЕО)"}
{"url": "https://www.actualno.com/curious/ruski-kmet-kupi-koledna-elha-za-grada-za-18-mln-rubli-news_1410711.html", "text": "      Градските власти на Кемерово решиха да закупят за 18 милиона рубли (около 300 000 долара), защото предишното е монтирано 11 години подред и  е \"морално остаряло\", каза пред репортери кметът на града Иля Середюк, цитиран от РИА Новости, предава БГНЕС.      \"Всяка година трябваше да се увеличава финансирането за ремонт (на старата коледна елха). Тя имаше тригодишна гаранция. Всяка година клоните, светодиодите излизат от строя. Според експерти 30 процента от клоните не функционират. Може да се възстанови, изразходвахме 300-400-500 хиляди рубли годишно “, каза кметът.   Той отбеляза, че Кемерово се обновява, „ движи се напред“, затова градът трябва да има нова, високотехнологична елха, коятоима около 1900 клона, 239 000 светодиоди и отговаря на съвременните изисквания за дизайн.\r\nТя има повече от хиляда програми и всеки ден можете да променяте програми, можете да показвате надписи, модели\", обясни Середюк.  Кметът също подчерта, че дървото, купено за Кемерово, не е най-скъпото. Според него на уебсайта на производителя е имало новогодишни дървета за 29 милиона рубли, дори за  35 милиона. ", "date": "2019.11.28", "title": "Руски кмет купи коледна елха за града за 18 млн. рубли "}
{"url": "https://www.actualno.com/africa/policijata-v-ujna-afrika-izze-100-roga-ot-nosorozi-news_1410698.html", "text": "      Южноафриканската полиция е заловила и четири трупа на тигри при операция срещу бракониери в две ферми в северозападната част на страна, съобщи AFP, цитирана от БГНЕС.      Южна Африка, където живеят около 80 процента от носорозите в света, през последните години се превърна в епицентър на бракониерството.   Миналата година , а над 7 100 животни са избити  през последното десетилетие.\r\nТрима заподозрени са арестувани по време на операцията,съобщиха от „Ястребите“,  елитно полицейско звено.  Не беше ясно веднага откъде идват роговете и труповете, но прочутият национален парк Крюгер традиционно е мястото, където вилнеят бракониерите.\r\nТърсенето на рог на носорог се подхранва предимно от потребителите в Китай и Виетнам, където той е издигнат на пиедестал в традиционната медицина, афродизиак, а украшенията от тази суровина се считат за символ на статута на притежателя им. Цената на тази стока може да стигне до 60 000 долара за килограм.    ", "date": "2019.11.28", "title": "Полицията в Южна Африка иззе 100 рога от носорози "}
{"url": "https://www.actualno.com/asia/v-rusija-veche-obuchavat-universalni-bojci-news_1410700.html", "text": "      В Русия вече е налице специален отряд от 30 командоси \"универсални офицери\", която войскова част е създадена въз основа на експериментална програма, приложена във въоръжените сили въз основа опита в Сирия, съобщи министерство на отбраната.      Като част от програмата беше проведен състезателен подбор на учебните площадки на военните окръзи и в Северния флот. В него участваха млади офицери, както и командири, които вече имат опит в командването на части.   \"От четири и половина хиляди участници в експеримента беше формирано звено за специалните сили от 30 души\", казаха от военното ведомство.\r\n\"Универсалните офицери\" трябваше да се научат да правят щурмови десант от вертолети, да преодоляват трудни участъци по планински терен, да пресичат водни препятствия с лодки, кабели и под вода, да организират засади, да използват дронове и да водят стрелба с бойни муниции, предаде БГНЕС.  Общо те изпълниха седем специални бойни тренировъчни мисии, всеки път преминавайки през всички стихии - земя, вода, огън и въздух.\r\nСпоред резултатите от програмата бяха избрани най-добрите от състезателите: водач, стрелец, подводен саботьор, планински стрелец и спортист войн. Жените не бяха подминати от наградите - в номинацията \"Сила на красотата\". Редица офицери получиха ведомствени награди, някои получиха извънредни звания.    ", "date": "2019.11.28", "title": "В Русия вече обучават \"универсални\" бойци "}
{"url": "https://www.actualno.com/books/zagadkata-na-dunavskata-civilizacija-izleze-na-bylgarski-news_1410628.html", "text": "      Книга-ключ към културната памет на българите предлага световноизвестният езиковед Харалд Харман с изданието \"Загадката на Дунавската цивилизация\". Това обяви самият той, представяйки книгата си пред българска публика в НДК.      Книгата съдържа изследвания и визия за най-старата високоразвита култура в Европа. Издаването ѝ е поредната инициатива, която ПроКредит Банк прави с цел подкрепа културното наследство.\r\nПрез последните години археолозите намират все повече доказателства за това, че между VI и IV хилядолетие пр.Хр. на Балканите е съществувала високоразвита култура, която е познавала писмеността още преди Месопотамия. С тази книга Харалд Харман за първи път изчерпателно ни въвежда в една досега непозната, в много отношения още загадъчна древноевропейска култура. Той описва търговските пътища и селищата, изкуството и занаятите, митологията и писмеността на дунавската цивилизация, проследява произхода ѝ в района на Черно море и показва какво влияние е оказала върху културата на Гръцката античност и Близкия изток.   Изданието разказва за  една 7000-годишна цивилизация като се разглежда прехода към неолита в Европа и пътя на древноевропейците до упадъка и наследството на дунавската цивилизация от около 4500 г. пр. Новата ера.   Представяйки \"Загадката на Дунавската цивилизация\", Харалд Харман разказа, че древните европейци не са водели войни и са имали общностна собственост. \"Този древен принцип за общностна собственост продължава в древността на Елада и дава идеята на това, което днес наричаме демокрация\", коментира той.\r\n\"Гърците пръвоначално не са познавали морето, а чак когато слизат на Юг го виждат, както и как местното население строи кораби\", посочи още авторът убеден, че гърците са научили корабостроенето от старите европейци.\r\n\"В учебниците по история пише, че гърците са измислили театъра, че те са построили първия театър, но това не е вярно. Гърците са построили в архитектурен смисъл театри, но те не са измислили театъра като изкуство\", изтъкна още Харалд Харман. \"Инструментът китара също е древноевропейски. Разполагам с документация и тя е залегнала в моята книга\", добави още той.       В книгата си Харман отделя значително внимание на дунавското писмо, което според него е предшественик на това, което използват гърците. \"Древните европейци са били развити – използвали са и по-абстрактни знаци. В дунавската писменост има множество абстрактни знаци, те са имали развито чувство за използване на символични значения\", посочи още авторът.\r\nОбръщайки се към своите български читатели той заяви: \"Завиждам ви, защото живеете тук, където тази древна цивилизация е процъфтявала преди векове. Вие сте черпили от тази традиция и тя е влезнала във вашата културна памет. Но тя е заключена. С тази книга ви предлагам ключ, който да използвате и ще разберете какво наследство всъщност имате вие и трябва да се възползвате от него. Трябва ви ключът, за да отключите тази културна памет\".\r\nИзданието е подкрепено от единствената банка на българския пазар със 100% немско участие в капитала Прокредит банк, която провокира читателите към размисъл какво можем да научим от Дунавската цивилизация и какви са посланията, които тази култура дава на съвременното ни общество.\r\nХаралд Харман е един от световноизвестните езиковеди. Някои негови книги, публикувани в издателство C.H.Beck, са \"Световна история на езиците\" (второ издание 2010 г.), както и последната – \"По следите на индоевропейците\" (2016), за която ПроКредит Банк също ще подпомогне превода на български език, както и издаването ѝ през месец декември 2019 година. ", "date": "2019.11.28", "title": "\"Загадката на Дунавската цивилизация\" излезе на български"}
{"url": "https://www.actualno.com/europe/gazprom-spira-gaza-za-ukrajna-news_1410719.html", "text": "      „Газпром” възнамерява от 1 януари 2020 г. да прекрати доставката на газ за , ако не бъде подписано ново споразумение за транзит. Това се казва в писмо на руската компания до „Нафтогаз”, заяви изпълнителният директор на компанията Юрий Витренко в интервю за DW, цитирано от БГНЕС.      Ако , а руският газ продължи да постъпва в Украйна, тогава „Нафтогаз” ще го складира в своите подземни хранилища и ще го пази дотогава, докато не се появи неговият собственик с необходимите документи. Витренко подчертава, че Украйна „няма да го краде, вземе или ползва”.   Газовото споразумение между Москва и Киев изтича на 31 декември 2019 г. Страните водят безуспешни, засега, преговори за продължаване на транзита след 2020 г. Русия разчита на краткосрочен договор за 1 година и се надява през това време да успее да пусне в експлоатация газопровода „Северен поток 2”. Украйна, от своя страна, настоява да бъде сключен дългосрочен договор за транзит. ", "date": "2019.11.28", "title": "„Газпром” спира газа за Украйна "}
{"url": "https://www.actualno.com/help/kluba-na-menidjyra-kym-plovdivskija-universitet-s-koncert-v-podkrepa-na-mlado-momche-news_1410602.html", "text": "      Димитър Щилиянов е на 20 години от град Сливен. През май 2018-та е диагностициран със Сарком на Юинг, който е засегнал гръдната кост. Момчето минава операции, редица химио и имунотерапии и в началото на тази година постига ремисия.      Щастието, обаче, не продължава дълго... През юли ракът се завръща, този път в гръбначния стълб, и се развива бързо. И този ад за Димитър започва отначало. Благодарение на адекватната реакция на лекарите в Пловдив, Митко е стабилизиран, бавно започва отново да мечтае и да се усмихва. Отново с помощта на лекуващия лекар в Пловдив, откриват клиника във Виена-Австрия, където обещават иновативно лечение с много добра прогноза. Средствата за лечението, обаче, са непосилни за семейството.   По този повод „Клуба на мениджъра“ организира благотворителен концерт, който ще се състои на 01.12.2019г. от 18:00 часа в Дом на културата \"Борис Христов\" в Пловдив. Билетите са на цена 10 лева, като могат да бъдат закупени на място или като позвъните на телефон: 0885138121.\r\n„Обещаваме да бъде интересно, в програмата ще се включат много талантливи студенти, позитивни хора и ансамбли. Ще се радваме да бъдете с нас и заедно  да подкрепим една кауза,която си заслужава! Нека върнем мечтите на Димитър и семейството му!“, пишат от „Клуба на мениджъра“.   ", "date": "2019.11.28", "title": "\"Клуба на мениджъра\" към Пловдивския университет с концерт в подкрепа на младо момче"}
{"url": "https://www.actualno.com/books/izliza-pyrvijat-roman-na-bylgarski-na-legendarnija-amerikanski-pisatel-tomas-ulf-news_1410650.html", "text": "      Очаквайте на 2 декември 2019 г. първият роман на легендарния американски писател Томас Улф на книжния пазар в България. „Погледни към дома, ангеле”: История на погребания живот, от Издателство „Екрие“.      Творчеството на американския писател Томас Улф е една вселена. Издателство „Екрие“ прие с вълнение предизвикателството да запознае отново читателите не просто с едно от неговите произведения, а именно с първия му роман, озаглавен „Погледни към дома, ангелe: История на погребания живот“. Романът е писан през  1929 г. и се смята за силно автобиографичен американски билдунгс роман. Книга за жаждата за по-възвишен интелектуален живот. ПОГЛЕДНИ КЪМ ДОМА, АНГЕЛЕ: История на погребания живот въздейства като мощен резонанс на поколения читатели, в това число и на някои от най-значимите съвременни световни автори. Ето защо, ние от издателство от „Екрие“, решихме да ви представим това забележително произведение и приехме предизвикателството да издадем повторно на българския книжен пазар обновено и преработено издание, с ново художествено оформление и корица, с нов предговор на великия Максуел Пъркинс. Томас Улф (1900-1938) отдавна е признат за едно от най-големите имена в американската литература на ХХ век, редом с Фокнър, Хемингуей, Дос Пасос и Скот Фицджералд  - наричат ги „голямата петорка”. Дори сред тях, Томас Улф се откроява с мащабността и дързостта на творческите си амбиции, с езиковата си и интелектуална мощ. Не напразно Фокнър го е провъзгласил за „най-яркият талант на нашето поколение”, а критиците го наричат „Ниагарският водопад на американската литература”. След публикуването на първия му роман „Погледни към дома, ангеле” през 1929 г. Улф става световноизвестен. „Ангелът” и до днес е смятан от критици и читатели за най-значимото му произведение.\r\nПОГЛЕДНИ КЪМ ДОМА, АНГЕЛЕ: История на погребания живот Америка от началото на ХХ век. Улф пресъздава живота на едно семейство в малко градче на американския Юг - семейство Гант, което много прилича на семейството на автора, а Юджийн Гант в значителна степен представлява литературен автопортрет на самия Томас Улф.  Семейна приказка, в която главния герой е най-малкият син в многочислена фамилия от шотландско-ирландски произход. Децата, четири момчета и две момичета, изграждат характерите си и се борят за индивидуалност в обстановка, създадена от сливането на „два мощни егоизма” – на бащата и на майката. Градчето Олтамонт в Южна Каролина – летен курорт, местност и климат с лечебен ефект за туберкулозни, е тясно за малкия Юджийн, надарен с голям ум и любознателност. Той става „ученият” в семейството и е обект едновременно на завист и обожание от страна на братята и сестрите си – единствен, успял да се измъкне от убийствената посредственост на инертния провинциален живот.  Улф умира само на 38 години от мозъчна туберкулоза. Приживе е успял да издаде две книги: „Погледни към дома, ангеле”/ Look Homeward, Angel (1929) (първо издание на български език през 1995 г.) и „За времето и реката”/ Of Time and the River (1935). От дебелите ръкописи, останали след смъртта му, са били извлечени още два сравнително завършени романа: „Паяжината и скалата” (издаден на български език през 1985 г.) и „Няма да се върнеш у дома”. Ще намерите доста материали и за прочутия му редактор и издател от „Скрибнърс” - Максуел Пъркинс, който е допринесъл изключително много за издаването на Хемингуей, Скот Фицджералд и Колдуел – автори, също като Улф, отхвърлени напълно по онова време от нюйоркските издателства. А филма „Геният”, станал популярен в България от 2016 г. насам, пресъздава сложните взаимоотношения между писателя Томас Улф и неговия не по-малко прочут редактор Максуел Пъркинс, официално обявен за най-добрия редактор на ХХ век.\r\nЧитателите, които не познават Томас Улф, ще бъдат очаровани и погълнати от шеметния вулкан от думи, от възхитителната дързост, с която руши повествователни канони и школски правила и издига кулите на лирическия си епос, от тежката му и задъхана проза, горчивия, жесток реализъм, контрастиращите поетични пасажи, шлифовани до блясък, от неистовия стремеж да се улови динамиката и многообразието на живота, нечовешкото прозрение за смисъла и същността на живота.\r\nС тази книга читателят се потапя в стихията на самия живот, където се редуват битието и смъртта, любов и оскотяване, богатство и нищета, и все пак остава място за надеждата, която умира последна.    Българското издание „Погледни към дома, ангеле: История на погребания живот“ е дело на един от най-добрите преводачи на англо-американска литература у нас – Иванка Савова, награждавана многократно за своята работа и с дълъг професионален опит.\r\nКнигата ще излезе на пазара на 2 декември 2019 г., ще я откриете в най-добрите книжарници в страната. ", "date": "2019.11.28", "title": "Излиза първият роман на български на легендарния американски писател Томас Улф "}
{"url": "https://www.actualno.com/prasspress/10-skriti-momenta-ot-poseshtenieto-borisovo-v-belija-dom-news_1410627.html", "text": "      Бойко Борисов на Доналд Тръмп в самия Бял дом. Някои неща бяха показани, но други станаха ясни само на нашия инфилтриран във властовите среди кореспондент, който проследи всичко изкъсо дори по-щателно от Facebook live video из профила на премиера. Ето щрихите от всичко.       1. Посрещане в Белия дом. Българската делегация тръгва да се събува в антрето. Доналд Тръмп е подготвен и споделя, че у тях се ходи с обувки. Нашите са още по-подготвени и си носят калцуни, защото знаят, че с черджето пред вратата не става и са си донесли нашенска кал. 2. Ръкостискането. Знаете, че Тръмп е известен с разтърсващо и силно ръкостискане, с което откача рамото и изкълчва ключицата на събеседника си, за да разсее ума му чрез болка от глупостите, които ще му наговори. Борисов пък е каратист, футболист, генерал. Тръмп решава, че няма какво да му разсейва. 3. Подаръци. Борисов подарява ловна пушка от Габрово на Тръмп. Тръмп се усеща, че е забравил за подарък, но хитро вика, че отива да прибере подаръка си и се връща с ловна пушка от Габрово и думите: \"Бойко, какво съвпадение стана, че и аз такова съм ти взел да ти подаря!\"   4. F-35. След като взехме F-16, т.е. ги поръчахме, Борисов пита Тръмп дали може сега и едни ефтрийсетипетици на цени като за Black Friday. Това разсмива Тръмп и допълнително затвърдява позитивното чувство на американския вожд към народа ни. 5. Корупцията. Разказват си за корупциите. Тръмп цъка с език и си записва страхотни идеи като план да направи суперскъпа ограда по границата с Мексико от тел за миене на чинии и макраме, да извършва инфраструктурни проекти, в които да влага едва 35% от необходимите материали, а другото да прави едни хора по-богати и т.н. 6. Преговори за построяване на Тръмп тауърс в София. Премиерът предлага Тръмп директно да вземе Златен век от Артекс, Тръмп обаче е наясно, че новият кмет на Лозенец Комитата иска да го събори и предпочита да построи Тръмп тауъра си на Копитото, защото там бил чист въздухът.     7. Вечеря. Тръмп е впечатлен от първия си високопоставен гост, който е напълно OK да вечеря от кофа. Изяждат по 100 панирани крилца и Борисов признава, че американските са някак си по-истински. 8. НСО и Сикрет сървиз си разменят клипчета. Грабване на пусита, цомбене, залози какво следва. Знаете го сюжета.​​​​​​​ 9. Иванка. Иванка Тръмп е нашо момиче, споделя Борисов на баща ѝ. И я кани тука за Ивановден да го отпразнува с нашенци, да завърти една капама, да пийне ракия. Предложението е прието. 10. Футбол. Политика, жени, не може и без футбол. Борисов обяснява, че националният ни отбор е зле и моли Тръмп да ни прати неговия, защото и без това си имат друг, американски футбол и няма да са капо. Тръмп обещава да прати руски агенти в Унгария да натровят руколата, с което да ни помогне на баража.   Автор:   ", "date": "2019.11.28", "title": "10 скрити момента от посещението Борисово в Белия дом"}
{"url": "https://www.actualno.com/politics/milen-luckanov-e-naznachen-za-zamestnik-ministyr-na-vynshnite-raboti-news_1410649.html", "text": "      Милен Люцканов е назначен за заместник-министър на външните работи, съобщават от външно министерство. Това е станало със заповед на премиера Бойко Борисов. Така той става третият заместник на министър Екатерина Захариева. Другите двама са Георг Георгиев и Петко Дойков.      Милен Люцканов е дипломат от кариерата с дългогодишен опит в Министерството на външните работи, като в периода 2009-2010 г. заема поста заместник-министър на външните работи.   От 2013 г. до 2018 г. Люцканов е генерален консул в Ню Йорк, а след това е висш дипломатически служител в дирекция \"Външноикономически отношения\". ", "date": "2019.11.28", "title": "Милен Люцканов е назначен за заместник-министър на външните работи"}
{"url": "https://www.actualno.com/europe/ep-pak-nastojava-da-ratificirame-istanbulskata-konvencija-news_1410647.html", "text": "      С безпрецедентно мнозинство - 500 „за“, 91 „против“ и 50 „въздържал се“, Европейският парламент гласува незаконодателна резолюция за присъединяването на ЕС Конвенцията за превенция и борба с насилието над жени и домашното насилие, известна като Истанбулската конвенция. Това съобщиха от пресслужбата на европарламента. Сред вносителите е и българският евродепутат Илхан Кючюк.      В текста се призовават - България, Чехия, Унгария, Литва, Латвия, Словакия и Обединеното кралство, да го направят без отлагане.   Депутатите изискват от Европейската комисия да включи борбата срещу насилието, основано на пола, като приоритет в следващата Европейска стратегия за равенство между половете. Те също така призовават Комисията да представи законодателен акт за противодействие срещу всички форми на насилие, основано на пола – включително онлайн тормоз и кибернасилие – както и насилието срещу жените да бъде включено в каталога на признатите от ЕС престъпления.\r\nВсички държави членки трябва да гарантират правилното прилагане и изпълнение на Конвенцията, като осигурят адекватно финансиране и човешки ресурси за компетентните служби. Предоставянето на подходящо обучение за всички специалисти, които работят с жертви на насилие (магистрати, медицински лица, полицаи и др.), е особено важно.  Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.\r\nЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности“ на Европейския съюз.   Това е , която ЕП приема. Първата беше гласувана през януари тази година и бе приета с 390 гласа „за“, 153 „против“ и 63 „въздържал се“. Евродепутатите призоваха тогава  институциите на ЕС да оценят ефективното спазване на върховенството на закона от държавите членки и осъдиха ограниченията, наложени на свободата на словото, както и нарушенията в някои страни от ЕС на основните права на мигрантите и търсещите убежище. Текстът осъди и всички видове насилие срещу жени и призова държавите членки, които все още не са ратифицирали Истанбулската конвенция, да направят това „незабавно”.    Припомняме също, че миналия месец . „България да създаде нов план за действие срещу насилието над жени, да преосмисли тълкуването на Истанбулската конвенция и да бъде намерен правилният превод на понятието \"джендър\". За това призова специалният докладчик на ООН по въпросите на насилието над жени Дубравка Симонович, която бе на посещение в страната ни от 14 до 21 октомври 2019 г. \"Призовавам правителството, медиите, неправителствения сектор да се ангажират в конструктивен диалог и да намерят правилния превод на термина \"джендър\" и тълкуването на Истанбулската конвенция. Важно е да се гледа на Истанбулската конвенция като на жив, действащ инструмент и да се преосмисли посоката на разсъждение. В тълкуването на българския Конституционен съд не се взима предвид Конвенцията за правата на жените. Има текстове в Конвенцията на ООН за преустановяване на насилието над жените, които са много подобни с Истанбулската конвенция\", посочи тогава специалният докладчик на ООН. ", "date": "2019.11.28", "title": "ЕП пак настоява да ратифицираме Истанбулската конвенция"}
{"url": "https://www.actualno.com/europe/novo-silno-zemetresenie-v-albanija-news_1410604.html", "text": "      Земетресение с магнитуд 5,1 бе регистрирано в Адриатическо море, на 42 км от албанската столица Тирана и на 18 км от Дуръс, отново в Албания, съобщава Европейският сеизмологичен институт.      То е регистрирано в 10:52 централно гринуичко време (11:52 местно време) на дълбочина от 20 км.   Няма непосредствени съобщения за разрушения или пострадали, предава БГНЕС.\r\nМеждувременно, продължават спасителните акции в Дуръс и Туман които са най-силно пострадали от земетресението в ранните часове на 26 ноември със сила 6,4 по скалата на Рихтер. До момента се съобщава за поне 35 загинали и над 650 ранени. В страната има множество срутени сгради, пише тиранското издание Albania Daily News. Още за обстановката в Албания можете да прочетете    ", "date": "2019.11.28", "title": "Ново силно земетресение в Албания"}
{"url": "https://www.actualno.com/music/broeni-chasove-do-goljamoto-shou-na-dubioza-kolektiv-v-arena-armeec-news_1410636.html", "text": "       Броени часове ни делят до голямото шоу на DUBIOZA KOLEKTIV в петък 29 ноември, в зала “Арена Армеец”. Веселата банда да представи у нас най-известните си парчета и някои от новите такива, които ще влязат в предстоящия им нов албум, които пък излиза през януари догодина. Сред тях е и съвсем новата им обща песен с Manu Chao - “Cross The Line”, която вече е любима на феновете.       DUBIOZA KOLEKTIV се очаква да стъпят на сцената точно в 21.00 ч., а преди тях в 19.30 ч., шоуто ще открият македонците от dub reggae бандата Conquering Lion. Входовете на зала “Арена Армеец” ще бъдат отворени в 18.30 ч. Организаторите от Stroeja препоръчват на публиката да не идва в последния момент, за да бъде влизането удобно и комфортно. След голямото шоу  са обявени не едно, а две афтър партите – в клуб “Stroeja” и в клуб “Teрминал 1”. Организаторите уточняват, че музикантите са поканени и на двете места, а дали и кое точно ще предпочетат – скоро ще разберем J Важното е, че и в двата клуба музиката и настроението ще са съобразени и подчинени на голямото събитие в петък вечер. Билетите за концерта на DUBIOZA KOLEKTIV с подгряващи Conquering Lion на 29 ноември в “Арена Армеец” се продават с пълна сила ексклузивно в системата на Eventim.bg. Все още могат да се закупят и от: офис на Eventim на ул. “6-ти септември” 58, Office 1 Superstore, бензиностанции OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“. Цената им е от 35 до 45 лв. според мястото в залата. Билети можете да поръчате .  Лица под 18 години ще влизат задължително с пълнолетен придружител, притежаващ редовен билет. Всеки придружител на малолетни или непълнолетни лица под 18 годишна възраст, трябва да носи попълнена и подписана в два екземпляра декларация, която може да изтегли от или да получи на входа.   Деца до 7 години, включително, влизат безплатно, придружавани от родител или упълномощено от родител лице, като за безплатно влязлото/те дете/деца не се полага седящо място.\r\nВ България и по света DUBIOZA KOLEKTIV са известни с експлозивните си изяви на живо и не случайно бандата включва страната ни в турнетата си за пореден (6-ти) път. Шоуто им в София ще бъде последното от тазгодишното им европейско турне, което ще продължи през февруари догодина.    Присъединете се към събитието във фейсбук   ", "date": "2019.11.28", "title": "Броени часове до голямото шоу на DUBIOZA KOLEKTIV в \"Арена Армеец\""}
{"url": "https://www.actualno.com/pernik/struma-poteche-neblagovonno-kafjava-snimki-news_1410659.html", "text": "       Пореден сигнал за поголовно замърсяване на река Струма стана факт чрез снимки във Facebook страницата \"Да спрем бракониерството на язовир Пчелина – Лобош\".      За снимките се твърди, че са заснети днес, 28 ноември, в градската част на Перник. Припомняме, че многократно само през тази година имаше сигнали за замърсяване на река Струма. Имаше случай с бяла пяна, както и скорошен коментар на екоминистъра Нено Димов за язовир Пчелина и как бил с - като обяснение за екопроблемите на водния басейн.  Всъщност, именно проблемите в язовира предизвикаха бурна обществена реакция. Взети проби при Пчелина, включително в коритото на Струма, от Централната рибоопазваща организация в Перник показаха наличие на тежки метали. Експерт от БАН изрази особено притеснение заради наличието на кадмий – вижте в за какво става въпрос! ", "date": "2019.11.28", "title": "Струма потече неблаговонно кафява (СНИМКИ)"}
{"url": "https://www.actualno.com/starazagora/zelena-svetlina-za-blagoustrojavaneto-na-stancionnata-gradina-v-stara-zagora-news_1410629.html", "text": "       Облагородяването на Станционната градина в Стара Загора по проект с безвъзмездно финансиране по Оперативна програма (ОП) „Региони в растеж“ 2014-2020 одобриха с пълно мнозинство общинските съветници днес. Паркът е един от символите на града и подходящ за разходки и отмора, а с реализирането на проекта ще получи напълно нов облик. Ще бъде запазена съществуващата растителност, ще се обнови алейната мрежа и ще се изградят още детски площадки, нова тоалетна и сух фонтан и ще се обнови парковата мебел. По думите на ресорния заместник-кмет Йордан Николов се работи и за подобряване на сигурността на гражданите заради сигналите за набези в тъмната част на денонощието в парка. Една от целите на „Паркоустрояване, благоустрояване и подобряване на физическата среда на „Станционна градина“ в Стара Загора“ е създаването на естетична градска жизнена среда, която ще допринася за по-високо качество на живот и ще създаде предпоставки за ускорено социално-икономическо развитие и по-високо ниво на инвестиции в Града на липите.      На днешната сесия старейшините не подкрепиха искането за закупуване на три частни имота в района на жп гарата, в близост до колодрума, от община Стара Загора. Те одобриха на първо четене Наредбата за организацията и дейността на клубовете на пенсионера , която ще осигури ясни правила за тяхното функциониране и да са максимално полезни места за срещи на хората от третата възраст   Тунджай Йозтюрк, Боян Бабанов, Стефан Анков, Искра Михайлова и Кирил Георгиев са съветниците, които ще представляват законодателния орган в община Стара Загора в комисията по чл. 6 от Правилника за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми. Валентина Бонева, Иванка Михайлова, Митко Маринов, Юсни Ибрям и Янко Янков пък ще са част от комисията по чл. 11, ал. 1 от Наредбата за реда и условията за управление и разпореждане с общински жилищни имоти. \r\nОбщо 43 точки имаше в дневния ред на заседанието на старозагорския общински съвет, а следващото е насрочено за 19 декември.   ", "date": "2019.11.28", "title": "\"Зелена светлина\" за благоустрояването на Станционната градина в Стара Загора"}
{"url": "https://www.actualno.com/cinema/14-filma-shte-vidim-v-programata-na-15-tite-dni-na-predizvikatelstvata-news_1410666.html", "text": "      2019 г. се оказа благодатна за фестивала „Дни на предизвикателствата“ в много отношения.  Освен, че фестивалните дни са вече четири (2-5 декември), разпределени в две локации (Френски институт и УАСГ), а гостите от чужбина са четирима (Еврард Венденбаум, Антоан Жирард, Дион Леонард и Кристоф Дюмарес  плюс Жил Бьоф, лектор в деня на откриването), тази година публиката ще има възможност да се наслади и на цели 14 филма!      Организаторите от магазини „Стената“  са подготвили разнообразна кино селекция за любителите на екстремните пътешествия, вълнуващите приключения, алпинизма и катеренето, парапланеризма, бягането, ските и сноуборда, ветроходството  и цялостно, активностите сред природата. По традиция, феновете на катеренето ще видят поредната 14-та порция щури истории от поредицата Reel Rock Tour. На голям екран в Аула Максима в УАСГ ще видим  и China Jam, носител на 21 награди за планинарско кино, продукция на специалния гост тази година Еврар Венденбаум, с участието на добре познатите герои Никола Фаврес и Шон Вилянуева, любимци в едно от предните издания на „Дните“. В INSIDE пък  ще видим един философски поглед към живота на странстващия по високите етажи на света Кристоф Дюмаре, друг специален гост, очакван с нетърпение да пристигне от Франция.   Растящата аудитория на практикуващите парапланеризъм ще има удоволствието да се наслади на цели 3 заглавия, две от които на световния височинен рекорд в дисциплината  Антоан Жирар: на 2.12 във Френски институт – Полетът на кондора, а на 3.12 в УАСГ– “Lost In Karakorum”. Тези филми Антоан ще представи лично. Очакваме на сцената да се качи и българската гордост акро парапланеризма Веселин Овчаров с неговия филмов проект „Acro Cross: Страст за летене“, реализиран през 2019 г. в небето над Стара планина.\r\nС наближаването на зимния сезон, две надъхващи ленти ще заредят със снежна емоция  и запалените скиори и сноубордисти . “SHELTER – Step Forward Through the Legendary Alps” с екологичен фокус в момента дебютира по европейските фестивали, премиера ще бъде и за София. По стъпките на изоставения албански курорт Брезовица тръгва независимият филмограф Елиас Елхард в „NARCIS”, който  поставя въпроса за политически обремененото минало на региона. Безспорно очакван с голям интерес е филмът „SPECTRE” за покоряването на един от най-високите антарктически върхове от екипа на Лео Хоулдинг, който е сред най-харизматичните личности, гостували на Дните.      Тазгодишният рекорд по европейския туристически маршрут Е4 на амбициозния ултрамаратонец Калоян Пейчев – Кофе ще видим премиерно на „Дните“ ,  претворен в документални кадри  за радост на почитателите на бягането, а тези, които предпочитат водните активности ще се заредят с морски импресии с „Dream Ocean” на ветроходците от  „Вятър и вода“.\r\nВячеслав Стоянов, един от любимците на публиката на „Дните“, се завръща на сцената след три  годишно странстване по прашните пътища на Америка (Cycle4Recycle).   Още страхотни презентации за осъществени проекти и постижения от вдъхновяващи личности ще видим в четирите Дни на предизвикателствата. Пълната програма може да се види на .\r\nПо време на цялата филмова и презентационна програма в аула „Максима“, във фоайето на УАСГ ще се провежда традиционното изложение за целесъобразен начин на живот, спорт и свободно време. „Дни на предизвикателствата“ стартират още в понеделник, 2 декември с конференцията „Биоразнообразието: предизвикателство? “ във Френския институт, чиято програма . При откриването на програмата във Френския институт специален гост ще бъде г-н Франсоа Деберг, Регионален директор на Веолия за България и Балканите, който ще приветства публиката и ще сподели своята лична съпричастност към каузата на биоразнообразието и опазването на природата за нашия живот, на така важните за всички ни чиста вода, чист въздух. На следващия ден в УАСГ представители на Биологическия факултет и партньори на Софийска вода, част от Веолия, ще разкажат за съвместния научноизследователски проект \"Жива вода\" за оценка на екологичното състояние и биоразнообразието на водите по поречието на р.Искър.\r\nВ магазини и в системата на могат да се закупят тридневни билети за фестивала на цена от 30 лв. (билетът включва и филмовата вечер във Френския институт на 2 декември). В трите дни на събитието на  място ще могат а се закупят и еднодневни билети на цена 12 лв.    ", "date": "2019.11.28", "title": "14 филма ще видим в програмата на 15-тите Дни на предизвикателствата "}
{"url": "https://www.actualno.com/politics/bsp-predloji-chast-ot-danycite-da-ostavat-v-obshtinite-news_1410672.html", "text": "      Внесохме предложение в НС част от данъците да остават в общините. Това обяви председателят на БСП Корнелия Нинова след провеждането на работни срещи с новоизбраните кметове на Русе и Девин - Пенчо Милков и Здравко Иванов, съобщиха от пресцентъра на БСП.      С двамата тя обсъди състоянието на общините, належащите социални проблеми, както и темите, по които могат да получат съдействие от парламентарната група на левицата.   Нинова запозна кметовете с предложението на \"БСП за България\" за новия бюджет, което е в помощ на общините, а именно част от събраните данъци да остават при тях.\r\n„Социалните проблеми по общини са общи и решаването им зависи не само от волята на кметовете, но и от националната политика. Тук е ролята на парламентарната ни група, която е последователна по всеки социален въпрос и ще съдейства на кметовете\", заяви Нинова.  С кмета на Девин - Здравко Иванов, Нинова e обсъдила и състоянието на общинската болница, както и подготовката за зимния сезон, предвид планинското местоположение.\r\nПредседателят на БСП и новоизбраният кмет на Русе Пенчо Милков разговаряха и за международния фестивал \"Мартенски музикални дни\", който се провежда от 1961 г. и събира именити артисти от цял свят.   „В предизборната кампания представихме нашите виждания за всяка сфера, включително и културата, като поехме ангажимент да съхраняваме и развиваме традициите.    Радвам се, че Пенчо Милков разреши създаденото от предишното общинско ръководство напрежение, като даде път на доказали се творци и професионалисти\", каза  още Нинова. ", "date": "2019.11.28", "title": "БСП предложи част от данъците да остават в общините"}
{"url": "https://www.actualno.com/society/ikea-investira-200-miliona-evro-za-da-uskori-dejstvijata-si-po-polojitelno-vlijanie-vyrhu-klimata-do-2030-news_1410642.html", "text": "             Във връзка с предстоящата конференция на ООН по изменението на климата (COP25) в Мадрид, Inter IKEA Group обяви решението си да инвестира 200 милиона евро, за да ускори процеса по превръщането си в бизнес компания с положителен ефект върху климатичните промени. Инвестицията ще бъде в две основни насоки - преобразуване на веригата от доставки с цел използване на възобновяема енергия и премахване на въглерод от атмосферата чрез залесяване, възстановяване на деградирали горски територии и по-добри практики за управление на горите. , казва Торбьорн Льоф, изпълнителен директор на Inter IKEA Group.\r\nКомпанията ще подкрепи амбициозната цел да се използва 100% възобновяема енергия (електричество, отопление, охлаждане и други горива) в производството си до 2030 г., като междувременно е планирана и инвестиция в проекти, насочени към премахване и съхраняване на въглерод чрез залесяване и отговорно управление на горите. Според Междуправителствената експертна група по климатични промени (IPCC) глобалните емисии на парникови газове ще намалеят значително, ако обезлесяването бъде спряно.   , казва Лена Прип-Ковач, главен директор по устойчиво развитие на Inter IKEA Group. , казва още Торбьорн Льоф. ", "date": "2019.11.28", "title": "ИКЕА инвестира 200 милиона евро, за да ускори действията си по положително влияние върху климата до 2030"}
{"url": "https://www.actualno.com/art/oryjijata-na-bylgarskite-voini-na-izbojba-v-nim-snimki-news_1410676.html", "text": "      Преди 100 г. в парижкото предградие Ньой на Сена се подписва пагубен за България договор, предвещаващ следващата голяма война. Въпреки победния марш на българската войска за обединение на земите, населени с българи, от България са отнети Южна Добруджа, Западните покрайнини, Западна Тракия и Македония. Това напомнят от и канят на изложба.          На първия етаж на музея е подредена изложба, посветена на . От Руско-турската освободителна воина (1877-1878 г.), през защитата на Съединението във войната срещу Сърбия (1885 г.), Илинденското въстание (1903 г.), войните за национално обединение – Балканските (1912-1913 г.) и Първата световна война(1915-1918 г.), до нашето участие в последния световен конфликт – Втората световна война (1941-1945 г.), оръжието служи на Българската войска. Различни видове системи и образци на хладно и огнестрелно оръжие са използвани във всички тези конфликти: ножове, ками, саби, шашки, тесаци; револвери и пистолети „Смит-Уесън”, „Люгер-Парабелум”, „Маузер”; пушки и карабини „Бердана”, „Крънка”, „Манлихер”; картечници, картечни пистолети и автомати „Максим”, МГ-34, „Шмайзер”, „Щурмгевер”. Именно подобно снаряжение допринася за многобройните победи по бойните полета.   И все пак, както казва бележитият български офицер полковник Борис Дрангов „Побеждава не оръжието и даже не ръката, която го държи, а сърцето що тупа в юначни гърди”. Именно за мъжеството и храбростта на българския войник, стоящи зад най-паметните страници във военната ни история, цели да припомни изложбата на НИМ „Въоръжението на Третата българска държава”. Тя включва подбрани образци на оръжие, използвано от Българското опълчение, Българската войска и силите на Вътрешната македоно-одринска революционна организация в периода от 1877 до 1945 г., трофейно оръжие, лични вещи на видни наши офицери, както и други предмети, материално свидетелство за десетилетната борба на българския народ за свобода и обединение.     ", "date": "2019.11.28", "title": "Оръжията на българските воини на избожба в НИМ (СНИМКИ)"}
{"url": "https://www.actualno.com/starazagora/nagradiha-obshtina-stara-zagora-za-socialna-otgovornost-news_1410610.html", "text": "      За активни социално отговорни политики и цялостен принос за социалното развитие на България Националният алианс за социална отговорност (НАСО) връчи юбилейна награда „10 години партньорство за социална отговорност“  на община Стара Загора. Тя бе връчена на заместник-кмета Йордан Николов от Георги Георгиев, председател на алианса, по време на днешната сесия на общинския съвет. Николов благодари за високата оценка на работата на общината от името на кмета Живко Тодоров.      Представители на социални услуги, на работодатели и на институции, които имат отношение към хората с увреждания, днес бяха на Регионална среща на институции за социални услуги и на социално отговорни работодатели. На нея председателят на НАСО представи проекта „Партньорство за по-добър живот“, чиято цел изграждането на активно партньорство в социалната сфера, внасяне на европейски опит  и популяризиране на българския за по-добро качество на живот у нас за хората в нужда.   Развитието на социалните услуги в страната е една от успешно развиващите се области, но все още не е достатъчно добре решен въпросът със заетостта на хората с увреждания. По данни на алианса в България има милион и 400 хиляди хора с увреждания, от които 840 хиляди са в трудоспособна възраст. Едва 99 хиляди от тях обаче работят на отворения пазар на труда и 1000 са в специализирани предприятия. \r\nРазличните форми на подкрепа, които се осъществяват за заетостта им са недостатъчни и са нужни нов подход и нови решения, а всички, които имат отношение към този сектор, трябва да се обединят в тяхното намиране и реализация. От НАСО предлагат да се създадат две национални мрежи - на социалните услуги и на социално отговорните работодатели. Бяха дискутирани и възможностите за партньорства между работодатели, социални услуги, местни и държавни власти и всички заинтересовани страни за подкрепа и включване на хора с увреждания на отворения пазар на труда.   ", "date": "2019.11.28", "title": "Наградиха община Стара Загора за социална отговорност"}
{"url": "https://www.actualno.com/crime/psihiatyrka-ot-plovdiv-iztochi-polovin-milion-ot-zdravnata-kasa-news_1410645.html", "text": "      Психиатърка от Пловдив е източила Здравната каса с половин милион лева, предава кореспондентът на в града под тепетата. Тя е изписвала на мними болни три скъпоструващи лекарства за параноидна шизофрения, които се дотират от Здравната каса.      Лекарката е била задържана 27 ноември при операция на Икономическа полиция и ДАНС. Разследването все още е в начален етап, но вече са събрани доказателства, че в ролята на пациенти са били поне 52 души.   Лекарствата са ампули, които се слагат през двуседмичен период, а цената само на една е между 700 и 900 лв. Схемата работи поне от две години. Част от \"болните\" дори не знаят, че са били замесени, други са били в чужбина. Никой от пострадалите не е бил прегледан, нито познава лекарката. Затова пък всички те имат направления за специалист от поне 4-5 лични лекари - не само от Пловдив, но и от областта, откъдето има и \"пациенти\".  \r\nВ кабинета на частната практика на лекарката в Пловдив са открити и фалшиви печати. Документацията по получаването на безплатните скъпи лекарства е доста обемна, но тя очевидно се е справяла.  Други лица са вземали лекарствата от една и съща аптека, а по-нататък те са били продавани на половин цена на черния пазар. Поне това е ясно до момента, след като са разпитани 80 свидетели и са иззети веществени доказателства, ампули, компютърни конфигурации.\r\nСлучаят беше осветлен днес на брифинг на Районна прокуратура-Пловдив. Засега е ясно едно обвинение за измама в особено големи размери, работи се и по второ обвинение за съставяне на документи с невярно съдържание.   Следствените действия продължават, предстои и гледането на мярката за неотклонение на психиатърката в съда. Засега тя е задържана за 72 часа. Изясняват се детайли по случая, разследват се и други замесени в схемата, уточниха от прокуратурата.     ", "date": "2019.11.28", "title": "Психиатърка от Пловдив източи половин милион от Здравната каса"}
{"url": "https://www.actualno.com/europe/leh-valensa-vleze-v-bolnica-snimka-news_1410661.html", "text": "       Бившият полски президент Лех Валенса беше хоспитализиран днес.      „Отново в болницата“, написа Валенса в своя Facebook профил и публикува своя снимка в болнично легло.    От своя страна сътрудникът му Мирослав Щерба заяви, че Валенса е в болницата за преглед и изследвания. \"Бих искал да информирам, че г-н президентът Лех Валенса се намира за изследвания в болницата\", написа той в Twitter.  \"Лекарите ще решат колко дълго ще остане в болницата\", добави Щерба.\r\nВаленса е бивш президент на Полша през 1990-1995 г. и беше хоспитализиран през 2017 и 2018 г. заради сърдечни проблеми.    ", "date": "2019.11.28", "title": "Лех Валенса влезе в болница (СНИМКА)"}
{"url": "https://www.actualno.com/crime/myj-zastrelja-kucheto-na-sysedkata-si-news_1410626.html", "text": "      Мъж е задържан за причинена смърт на гръбначно животно, съобщиха от полицията в Пловдив.      Към 17 ч. вчера жителка на Съединение подала сигнал в полицията, че куче с неустановена порода в двора й е простреляно смъртоносно с пушка от неин съсед.   Мъжът е на 51 години. От него е иззето законно притежаваното ловно оръжие. Задържан е за срок до 24 часа в Районното управление в Труд. ", "date": "2019.11.28", "title": "Мъж застреля кучето на съседката си"}
{"url": "https://www.actualno.com/burgas/kakvo-trjabva-da-znajat-vyzrastnite-hora-koito-poluchiha-pravo-da-pytuvat-bezplatno-v-burgas-news_1410540.html", "text": "      Бургаският общински съвет гласува дълго чакано от хората на третата възраст улеснение. Одобрено беше предложението на местната администрация за въвеждане на безплатен градски транспорт. Той е само за хората над 75 години и им дава право да ползват градския транспорт безплатно през почивните и празничните дни. Много от възрастните хора обаче, все още не знаят какво трябва да направят за да се възползват от услугата.       потърси за пояснение управителя на \"Бургасбус\" Петко Драгнев: \"Както знаете, всеки пенсионер в Бургас има право да си зареди електронната карта с 30 или 80 пътувания на определена цена. Който има зареден такъв месечен пакет има право да си вземе допълнителен пакет за почивните и празничните дни. Ако няма електронна карта за пътуване, не може да си издаде и безплатна. Двете карти вървят една с друга, единият пакет без другия не дава право на безплатен превоз. Ако някой не иска безплатна карта разбира се, не е задължително да го прави, но тогава, ако се наложи да пътува през почивните дни ще трябва да си плаща. А ако има зареден пакет и си издаде карта за събота и неделя ще има право на неограничен брой пътувания по всички линии на градската мрежа\".   Петко Драгнев добавя още, че изваждането на новите карти може да се прави във всички пунктове, където и сега правоимащият си е зареждал картата за пътуване. Документите, които възрастните хора трябва да носят са лична карта, за да се удостовери тяхната възраст, и електронната карта за пътуване.\r\nАко пакетът, който е зареден е за един месец и безплатната карта ще е за един месец. Ако следващият месец не се зареди платената карта, няма да бъде издадена и безплатната.  По повод зачестилите инциденти с хора при пътуване в автобусите, управителят на \"Бургасбус\" отправи следния апел: \"Възрастните хора да бъдат малко по-внимателни в автобуса, да се държат, да внимават при слизане, за да няма нещастни случаи. Знаете, че има проблеми. При рязко спиране, тръгване, или при самото движение на автобуса се случват такива неща. Призовавам пътниците да бъдат по-внимателни и да не се разсейват, за да няма инциденти\".\r\nОколо 3000 души ще могат да се възползват от решението на съветниците. Община Бургас ще отпусне парите за новата услуга от бюджета.    ", "date": "2019.11.28", "title": "Какво трябва да знаят възрастните хора, които получиха право да пътуват безплатно в Бургас?"}
{"url": "https://www.actualno.com/balkani/migranti-postradaha-pri-katastrofa-s-bylgarski-kamion-v-severna-makedonija-news_1410558.html", "text": "      Камион, превозващ мигранти, катастрофира в Северна Македония на пътя между Свети Никола - Куманово. Превозното средство е било с български номера, съобщават медиите в западната ни съседка, предаде bTV.      В тежкотоварния автомобил е имало 25 мигранти, всички са пострадали при инцидента. 15 от тях са от Афганистан, 9 са от Пакистан и един е от Ирак. Сред тях е имало и седем непълнолетни лица. Ранените са транспортирани за лечение в болницата в Куманово.   Властите уточняват, че катастрофата е станала вчера сутринта, като все още не е ясна причината камионът да излезе от пътя. ", "date": "2019.11.28", "title": "Мигранти пострадаха при катастрофа с български камион в Северна Македония "}
{"url": "https://www.actualno.com/europe/mladite-hora-masovo-iskat-da-izbjagat-ot-rusija-news_1410566.html", "text": "      Броят на младите руснаци, които биха искали да се изнесат от родината си, нарасна до 10-годишен връх, сочи независима анкета на Центъра Левада, цитирана от Moscow Times.      Социолозите предупреждават, че нарастващата готовност на младите поколения да се преместят в чужбина рискува да навреди на руската икономика, макар Кремъл да не смята, че това е притеснително. Делът на младите руснаци, които искат да емигрират, се увеличава нагоре през годините, откакто Русия анексира Крим през 2014 г., когато беше едва 20%.   53% от руснаците на възраст от 18 до 24 години биха искали да емигрират. Делът им се е увеличил с 16% за 5 месеца и е най-процент от 2009 г. насам.\r\n\"Младите хора не приемат сериозно предлагания от държавата модел на развитие. Междувременно, животът им не е толкова уреден, колкото този на по-старото поколение\", твърди пред новинарският сайт The Bell социологът от Левада Степан Гончаров.  \"Те се фокусират върху глобалните канали за разпространение на информация и е по-вероятно да бъдат в трансгранично езиково и културно пространство\", пояснява той.\r\nБлизо 1/3 (30%) от руснаците между 25 и 39 години също искат да емигрират, показва проучването, проведено сред 1601 респонденти в 50 руски региона.   Във всички възрастови групи 21% от руснаците изразяват желание да напуснат родината си. Тази цифра е най-високата от 2013 г., когато 22% са заявили, че биха искали да се преместят в чужбина.    Сред най-честите причини за емиграция руснаците посочват загрижеността за бъдещето на децата си, икономиката, политическата ситуация в Русия и по-доброто медицинско обслужване в чужбина. ", "date": "2019.11.28", "title": "Младите хора масово искат да избягат от Русия"}
{"url": "https://www.actualno.com/society/protest-s-iskane-za-preizchisljavane-na-pensiite-v-shumen-news_1410632.html", "text": "      Над 200 пенсионери излязоха на протест в Шумен. Те настояват за преизчисляване на размера на пенсиите.      Недоволството е част от стъпаловидни протести в цялата страна, за които бе взето решение по време на Национална кръгла маса през миналата седмица, предаде кореспондентът на БГНЕС.   Елена Иванова се е пенсионирала като медицинска сестра с над 40-години стаж. Пенсията й днес е 250 лева.\r\nУ нас не съм седяла толкова колкото в болница. И накрая – нищо. Подигравка. Всички разходи трябва да попълня, а пък няма – не стигат, каза Иванова.  Ножицата е много голяма. Минималните и максималните пенсии сега получават 55% от дохода, на който са се пенсионирали, коментира Анка Янкова от Сдружение на пенсионерите.\r\nПроблем има и при старите и новите пенсии. Сега колежките вземат около 400 лева, аз съм с 250 – това равенство ли е? Аз съм работила сестра и тя е работила сестра. Няма равенство, обясни Елена Иванова.   Пенсионерите настояват за преизчисляване на възнагражденията им преди окончателното гласуване на бюджета за 2020 година.    Предложението им е базата за преизчисление да бъде средният доход от 2018 г.  Инфлацията е убийствена. Взимам 364 лева – добре, че сме със съпругата ми, че две пенсии, каза от своя страна Христо Радев.\r\nПротест ще има и в понеделник, а ако не се вземат мерки, недоволството на пенсионерите може да стане безсрочно. ", "date": "2019.11.28", "title": "Протест с искане за преизчисляване на пенсиите в Шумен "}
{"url": "https://www.actualno.com/politics/kalna-bitka-e-zakonyt-za-turizma-spored-valeri-simeonov-news_1410561.html", "text": "      Зонирането на националните курорти скара депутатите, които обсъждат на първо четене промените в . Продуктово зониране на националните курорти се предлага в проекта, определят се зони, в които може да има шум в 1-2 часа през нощта. Именно това бил основният замисъл на продуктовото зониране, според вносителите.      Социалистите обаче и авторът на закона за шума Валери Симеонов(НФСБ), скочиха срещу поправката. Обединените патриоти няма да подкрепим закона, каза Симеонов. Той съзря диктатура в текстовете. Твърде много права се давали на Министерство на туризма, а това не било в полза на националната туристическа организация. Освен това се създавали условия за информационно затъмнение от страна на ведомството, а в това Симеонов заподозря корупция. Законът, според него, бил мръсна и подмолна битка. Във всички случаи ще , категоричен бе той, без обаче да уточни чии.   Пречите на сектора, каза от своя страна социалистът Красимир Янков, който смята, че държавата ще упражнява репресия върху цял бранш. Допълнително с предлаганите промени се създава корупционна среда, смята той.\r\nСпоред депутата Елена Алексиева с промените в Закона за туризма се намалява административната тежест. По-голямата част от предложенията в Закона за туризма са съмнителни и спорни, заяви и червеният депутат Христо Проданов.  Според вносителите обаче законаът детайлизира дейността на територията на националните курорти. Те ще стават национални с решение на Министерския съвет по предложение на министъра на туризма. За лицата, които ще извършват дейност в местата за настаняване и заведенията за хранене и развлечения на територията на националните курорти, се предвиждат двойно по-кратки срокове за извършване на административните услуги.\r\nС наредба за националните курорти ще се регламентират критериите, на които следва да отговарят курортите, за да бъдат обявени за национални. С нея ще бъде уреден реда за обявяване на национален курорт, организацията и управлението на туристическите дейности на територията на националните курорти.   Със законопроекта се въвежда изискване общинският съвет да определя политиката за развитие на туризма на територията на общината, като в програмата за реализация на общинския план за развитие се включи самостоятелен раздел, съдържащ програма за развитие на туризма.    Засилва се ролята на консултативните съвети по въпросите на туризма, в т. ч. обсъждане и одобряване на проекта на общинската програма за развитие на туризма.\r\nТуристическите сдружения, чрез които представителите на туристическия бизнес имат възможност да участват в работата на органите за управление на туризма, ще се вписват в Националния туристически регистър, при условие, че сдружението е осъществявало дейност не по-малко от 3 години от вписването му по реда на Закона за юридическите лица с нестопанска цел. Прецизират се понятията \"местно\", \"регионално\", \"продуктово\" и \"професионално\" туристическо сдружение.\r\nСъществуващата към момента Експертна комисия по категоризация и сертификация на туристически обекти се разделя на две отделни комисии: Експертна комисия по категоризация на туристически обекти и Експертна комисия по сертификация на туристически обекти.   Промяната отчита спецификата на двата режима и необходимостта от своевременното приключване на отделните процедури по категоризация и по сертификация на туристически обекти. Оптимизира се и работата на Експертната комисия по регистрация на туроператори и туристически агенти. ", "date": "2019.11.28", "title": "Кална битка е законът за туризма според Валери Симеонов"}
{"url": "https://www.actualno.com/politics/geografskite-oznachenija-za-spirtnite-napitki-veche-s-nov-reglament-news_1410608.html", "text": "      Народното събрание прие окончателно напълно нов . От деня на влизането му в сила се прекратяват регистрациите на географските означения за спиртни напитки по отменения вече закон за марките за спиртни напитки, съгласно европейски регламенти, както и за ароматизирани лозаро-винарски продукти, които също са . Производствата по заявките за регистрация на географско означение за спиртни напитки, които попадат в обхвата на Регламент (ЕО) номер 110/2008 и за ароматизирани лозаро-винарски продукти, които попадат в обхвата на Регламент (ЕС) номер 251/2014, или по заявките за вписване на ползвател на такова географско означение, по които до влизането в сила на този закон няма влязло в сила решение, се прекратяват. Производствата за нарушения на права върху регистрирани географски означения за земеделски продукти и храни, които попадат в обхвата на регламент на ЕС, по които няма влязло в сила решение до влизането в сила на този закон, също се прекратяват. върху регистрирани географски означения за земеделски продукти и храни, които попадат в обхвата на европейския регламент, не може да предявява иск за нарушение, извършено до влизането в сила на този закон, гласува НС. Не се образуват и административно-наказателни производства, а образуваните се прекратяват. В тридневен срок от влизането в сила на този закон, Патентното ведомство уведомява Международното бюро за прекратяването на националните регистрации на географски означения, въз основа на които са направени международни регистрации. До шест месеца от влизането в сила на този закон всички обстоятелства, подлежащи на вписване в Държавните регистри на марките и на географските означения, се публикуват и в Официалния бюлетин на Патентното ведомство.       ", "date": "2019.11.28", "title": "Географските означения за спиртните напитки вече с нов регламент"}
{"url": "https://www.actualno.com/society/vtori-protest-zaradi-vodnata-kriza-v-pernik-news_1410565.html", "text": "      Перничани се събират на втори . Той е насрочен за 29 ноември пред сградата на областната администрация. Заради драстичния спад на обема на язовир „Студена” от 18 ноември в Перник и в още десет населени места в общината бе въведен воден режим. Това предаде БНР, цитирано от БГНЕС.      Едно от основните искания е оставката на областния управител на Перник Ирена Соколова, съобщават организаторите. И на този протест, както и на предишния ще бъде издигнато искане за подвеждане под наказателна отговорност на всички виновни по веригата за водната криза в Перник.   Протестиращите ще настояват за прозрачност относно , спазването и строг контрол на въведения воден режим и своевременна информация за наличния воден обем на язовир Студена.\r\nСъщевременно стана ясно, че Общото събрание на ВиК за освобождаване на управителя на водното дружество Иван Витанов е насрочено за 9 декември.   ", "date": "2019.11.28", "title": "Втори протест заради водната криза в Перник "}
{"url": "https://www.actualno.com/balkani/zaev-prijatelstvoto-s-bylgarija-e-zarazno-news_1410564.html", "text": "      Приятелството с България и Гърция е \"заразно\" и се разшири из целия регион. Сега сме приятели с Албания, Сърбия, Косово, Черна гора, Босна и Херцеговина и поддържаме приятелски отношения между всички държави поотделно, споделяме опит, подкрепяме се и показваме на ЕС, че можем да си сътрудничим и да изградим едни други Балкани по пътя ни към ЕС и НАТО, каза премиерът на РС Македония Зоран Заев.      Когато става въпрос за членството ни в НАТО и ползите от пълноправното членство в най-мощния съюз за сигурност в света, освен сигурност и стабилност, подчертава Заев, това означава и големи икономически ползи, предаде БГНЕС.   \"Това означава достъп до десетки милиарди евро и затова подготвяме всички условия нашите компании да са подготвени. Проектозакона за стратегическите инвестиции би позволил големи инвестиции от поне 100 млн. евро да влязат в страната. Обявявам пет такива големи инвестиции. Това са инвестиции от специален, обществен интерес, затова решихме, че те трябва да бъдат одобрени и подкрепени в парламента\", каза Заев.\r\nПо отношение на европейската интеграция и френският нон пейпър той изтъква, че абсолютно се предвижда, че крайната цел на новата методология е членство на Западните Балкани в ЕС.  \"Сега този документ трябва да бъде официално финализиран от Европейската комисия и официално приет от Европейския съвет. От нас се иска да дадем своето мнение и ще го направим. От нас зависи да продължим с реформите и установяването на европейските стандарти у дома. Да не забравяме, най-големият растеж на страните кандидатки за ЕС беше постигнат по време на преговорите, когато акцентът беше върху вътрешните реформи и трансформацията на обществата на страните според европейските стандарти\", заяви Заев, цитиран от МИА. ", "date": "2019.11.28", "title": "Заев: Приятелството с България е заразно  "}
{"url": "https://www.actualno.com/society/i-prevozvachite-sa-protiv-sistemata-bonus-malus-news_1410588.html", "text": "      Превозвачи се обявиха против въвеждането на , предава БНР. Според Магдалена Милтенова от Съюза на автобусните превозвачи, така предложените текстове ще оскъпят непосилно застраховката за бранша, което ще доведе до закриване на междуградски линии и намаляване на персонала: „Няма как да се съгласим, че ние ще плащаме веднъж глоба и санкция по Закона за движение по пътищата и втори път ще бъдем наказвани. Между другото и Законът казва, че никой не може да бъде наказван два пъти за едно и също нарушение. В случая се оказва, че може. Ние ще бъдем наказвани втори път с плащането на .      От своя страна Йонко Иванов от Съюза на преподавателите по авто-мото подготовка обърна внимание, че бонус-малус системата обвързва нарушенията с автомобила, а не само с водача, който практически ги извършва. „Само че това нещо влияе на самата фамилия, на самото семейство, на самото дружество, на самата фирма. Защото малусът се качва от един човек спрямо 10, които имат бонус, но бонусът не се зачита“.   Бонус-малус системата предлага да се въведе оскъпяване на „Гражданската отговорност” за некоректните водачи на пътя, а изрядните шофьори да плащат по-евтина полица. ", "date": "2019.11.28", "title": "И превозвачите са против системата \"бонус-малус\""}
{"url": "https://www.actualno.com/burgas/obezvrediha-nevzriven-boepripas-do-pomorie-news_1410571.html", "text": "      Сигнал за намерен метален предметн в морето на един метър от брега между Ахелой и Поморие вдигна на крак специализираните екипи на Военоморските и сухопътните войски.      Специализиран екип от военно формирование 32 890 – Бургас от състава на Военноморските сили е задействан веднага след подаване на сигнала.   Военнослужещите са извършили разознавателни действия по отношение на предмета. Оказало се е, че това е противотанкова мина ТМ 57. При спазване на всички правила за безопасност мината е унищожена. ", "date": "2019.11.28", "title": "Обезвредиха невзривен боеприпас до Поморие"}
{"url": "https://www.actualno.com/analysis/konservatorite-na-ostrova-se-gotvjat-za-naj-goljamata-pobeda-ot-30-godini-news_1410596.html", "text": "      Консерваторите във Великобритания са напът на предстоящите избори на 12 декември, което ще даде мандат на премиера Борис Джонсън да изведе страната от Европейския съюз.      Това показва проучване на YouGov, което се базира на анкета сред 100 000 души и детайлно анализира електоралните нагласи на Острова.   Моделът за оценка, който точно прогнозира изборите през 2017 г., предвижда, че консерваторите ще спечелят 359 места от общо 650, което би бил най-добрият им резултат от победата на Маргарет Тачър през 1987 г., посочва Reuters.\r\nАко спечели изборите, , след близо 4-годишна политическа криза, която повлия зле както на икономиката, така и на международния имидж на Великобритания.  Консерваторите не успяха да прокарат нито един от плановете си за напускане заради липсващото парламентарно мнозинство. Този път обаче партията на Джонсън ще спечели нужните депутатски места, тъй като има особено силна подкрепа в районите, гласували за Brexit.\r\nОсновната опозиционна Лейбъристка партия е на път да вземе 211 места, което е значително по-малко от настоящите 262, предвиждат от YouGov. Шотландските националисти се очаква да имат 43 депутати, либералните демократи – 13, а партията на Brexit на Найджъл Фараж – нито един.   44 от депутатските места на лейбъристите ще отидат директно при консерваторите, особено в т.нар. спорни райони, в които партията на Джереми Корбин имаше успех на предишния вот. Случващото се в тези райони ще реши дали и колко голямо мнозинство ще има Борис Джонсън, посочват от YouGov.    Във въпросните райони партията на Brexit е много по-сериозна конкуренция на консерваторите, отколкото лейбъристите.\r\nГлавният съветник на Джонсън – Доминик Къмингс предупреди, че все още има реален риск от фрагментиран парламент. По думите му ситуацията е много по-оспорвана, отколкото изглежда, и има напълно реална възможност от разделен парламент.\r\nКонсерваторите ще имат между 328 и 385 депутати, предвиждат от YouGov, отчитайки факта, че до 12 декември има още много време и има шанс гласоподавателите да променят мнението си.    ", "date": "2019.11.28", "title": "Консерваторите на Острова се готвят за най-голямата победа от 30 години"}
{"url": "https://www.actualno.com/politics/ministyr-angelkova-zonirame-kurortite-taka-kakto-i-konkurentite-ni-news_1410580.html", "text": "      Парламентът прие на първо четене със 104 гласа „за”, 13 – „против” и 68 „въздържали се”. Повече от 3 години се обсъждат промените в частта за статута на националните курорти, припомни на депутатите министърът на туризма Николина Ангелкова. По думите ѝ националните курорти са лицето на българския туризъм и всички елементи от дейността им следва да се изяснят. И БСП, и „Обединени патриоти”, обаче, възразиха срещу зонирането на курортите от общинските съвети.      „Всички наши конкуренти – и Испания, и Италия, и Хърватска, и Гърция, и Франция имат . Има зони, както за семеен отдих, така и за културно-исторически туризъм, така и за парти туризъм, така че да могат да се обхванат всички видове туристически продукти”, изтъкна министър Ангелкова.   За лидера на НФСБ в закона се залага капсулиране в темата национални курорти. „Прехвърлянето на правото за прилагане кои да бъдат и кои не национални курорти в Министерството на туризма представлява една своеобразна форма на диктат”, .\r\n„Това са негови доводи, които от ден първи коментира. И аз не смятам, че по този начин трябва да се ръсят обиди и квалификации на една държавна институция. Фактите говорят сами за себе си. Използват се думи като корупция и некомпетентност, защото всеки от вас ги отразява. Зад тези обвинения трябва да има много ясни факти, а такива няма”, категорична е Николина Ангелкова.  Тя посочи, че от създаването на министерството има 31% ръст на чуждите туристи. През 2014 г. туристопотокът е бил 6 800 000 души, през 2018 г. - 9 200 000 чужди туристи, а само за първите девет месеца на тази година – 7 800 000 чужденци са посетили България, което е 31% ръст. „34% е ръстът при приходите от международен туризъм, сравнено с 2014 година. Независимо от изключително силната конкуренция в този сектор,  ние успяваме да постигаме изключително добри резултати, независимо от внушенията, които се правят. Въпреки сложния сезон тази година само 0.8% е спадът на фона на цялата трагедия, която се описваше и присъди, които се раздаваха по отношение на българският туризъм юни месец”, завърши министър Ангелкова. ", "date": "2019.11.28", "title": "Министър Ангелкова: Зонираме курортите така, както и конкурентите ни"}
{"url": "https://www.actualno.com/plovdiv/naprejenie-tehnika-vleze-v-sporen-teren-v-plovdiv-grajdani-iskat-da-ostane-zelena-plosht-news_1410574.html", "text": "      Багер влезе рано тази сутрин в пространството зад т. нар. Юбилеен блок в Пловдив. Теренът, предвиден за голям жилищен комплекс, нажежи страстите до червено през изминалата седмица, след като живеещи в района категорично се обявиха против застрояването му.      Рано тази сутрин багер е влязъл в парцела в район \"Южен\". Това е изкарало на протест десетки живущи, които не са съгласни с това тук да бъде построена огромна кооперация. Демонстрацията не е била планирана, уточниха хора от квартала. Те са излезли навън спонтанно, след като са били разбудени от навлизащата в обекта техника. По-късно стана ясно, че по време на импровизирания протест на 80-годишен мъж му е прилошало, заради което е откаран с линейка и по-късно е починал.   Спорният терен е частен. На него инвеститорът предвижда изграждане на жилищна кооперация с три корпуса, в която ще има 148 апартамента и над 160 паркоместа. Планирано е още облагородяване на зоната и изграждане на детска площадка. Проектът обаче среща огромното недоволство от страна на живеещите в района. Според тях така ще се отнеме една от малкото останали зелени площи в \"Южен\" и новата постройка ще бъде буквално долепена до терасите им. ", "date": "2019.11.28", "title": "Напрежение: Техника влезе в спорен терен в Пловдив, граждани искат да остане зелена площ"}
{"url": "https://www.actualno.com/europe/zeehofer-zagrijen-za-krizata-s-bejancite-po-balkanskija-marshrut-news_1410568.html", "text": "      Германският заяви, че е загрижен за настоящата бежанска ситуация по така наречения Балкански маршрут.      Министърът каза за германския „Фокус Онлайн“, че се надява новата Европейска комисия да се заеме сериозно с този въпрос, предава БГНЕС.   В същото време той каза, че не е изненадан от .\r\n\"Месеци наред ние посочваме, че в Турция има 5 милиона бежанци и че броят на бежанците в Гърция е два пъти по-голям, отколкото в Западните Балкани. Според оценките на полицията има между 30 000 и 40 000 бежанци\", заяви Зеехофер.  Той подчерта, че всичко това трябва да се направи, за да се подпомогнат страните от Западните Балкани да обслужват бежанци, така че да няма . Според него очевидно мнозина подценяват този вариант.\r\nГерманският министър обяви, че ще остане в Брюксел в неделя и понеделник и ще има двустранни дискусии по темата за Балканския маршрут в кулоарите на Съвета на министрите на правосъдието и вътрешните работи на Европейския съюз.    ", "date": "2019.11.28", "title": "Зеехофер загрижен за кризата с бежанците по Балканския маршрут "}
{"url": "https://www.actualno.com/viewpoint/da-prevzemem-evrovizija-s-8-taktiki-news_1409854.html", "text": "      Виктория Георгиева ще страната ни на \"Евровизия\" - онзи конкурс, който в колективното неосъзнато стои като сурогатен заместител европейски и световни първенства по футбол и дава определени шансове за изпитване на национална гордост за онези хора, които я изпитват на принципа \"Ето, че малка България може да покаже нещо на големия пъстър и красив свят\". С времето се разбра, че \"българи-юнаци\" не е чак пък толкова свързано само с футболен терен: юначеството се пренесе успешно върху Кубрат Пулев, Григор Димитров и още няколко души, защото юначеството може да вирее по всякакви начини, то винаги ще намери върху кого и как да се пренесе, юначеството не търпи празно място и празни години.      Затова ние искаме да насърчим Виктория за успешното й представяне и да й предложим няколко възможни стратегии за песен. Както футболът, така и Евровизия си има правила - те са леко особени, но все пак с годините са станали ясни, така както е станало ясно, че комбинацията между доброто центриране и добрата игра с глава могат да осъществят гол, а комбинацията между неуморен опорен халф и рисков, но умел в шпагатите защитник -  непробиваема защита. И така, да започваме. \r\n1. Песен, която се пее на 10 езика \r\n\"Евровизия\" действа на принципа на маркетинговото таргетиране, а тъй като става дума за разноезична публика, години наред си мислехме, че това просто означава, че трябва да се пее на английски - тя все пак поназнайва английски, особено имайки предвид, че фразите на текстовете са достатъчно прости - тъкмо онези, които усвояват децата в ранното обучение на чужд език. Това обаче не е достатъчно - тъй като всеки пее на английски, езикът се обезценява. Затова по-добрият вариант е да се хване някой весел израз - примерно \"Аз обичам всички вас\" и да се организира припев, в който това да се каже на по десет езика. По оня начин, по който рапърите изброяват курорти, за да е сигурно, че ще могат да си изпеят летния хит на поне няколко места.  2. Нещо в стил Грета Тунберг\r\nЕвровизия е обединяващ форум, а за тази цел трябва да се изпее нещо обединяващо. Ако пееш за любов шансът ти е много малък, всички ще пеят за любов. Само ти обаче може да надскочиш обикновената си емоционалност и да кажеш нещо за планетата. Затова - кажи нещо за планетата и как тя загива. А заглавието може да вземеш директно от Грета - How Dare You. \r\n3. Да изпееш стара песен от \"Евровизия\", която я е спечелила навремето    Разглеждаш каталога от победители през годините - затова си има и специални компилации в YouTube. Напълно ясно е - почти никой не помни кой е спечелил примерно 2002-а, 2009-а, а да не говорим примерно 98-а? Кой спечели? Нямам идея. Проверих в YouTube, чух песента, после мина една минута и я забравих. Затова просто сменяш текста и я правиш пак, малко като в модата - циклични обновления, които винаги се разбират като новост, понеже никой не помни последния цикъл, понеже има по-важна работа.\r\n4. Да направиш гаф\r\nКак се гледа \"Евровизия\"? Гледа се с включен Фейсбук и следене на живо на ставащото, тоест, всеки се опитва да измисли смешно-тъп статус, за да генерира лайк и всеки друг също гледа да измисли смешно-тъп статус, който да генерира лайк. Целта ти е да влезеш в устата на всички, да направиш така, че те да започнат да споделят нещо, свързано с теб. Но тъй като се споделят предимно Fast Food неща, направи нещо fast food-ерско. Целият вот на състезанието зависи от алгоритмичното повдигане от определени \"стени\", на които може да се покачиш като малко дете на раменете на баща си - татко Зукърбърг. \r\n5. Нещо, което е балада, но е и рок, но е и етно, но е и поп\r\nПочти всички проучвания за начина, по който функционира човешкото съзнание, установяват, че ние имаме все по-кратък \"прозорец на вниманието\", тоест, умението да се фокусираме върху едно нещо и да задържим концентрацията си в него. В момента този прозорец е 8 секунди (само преди десетина година е бил 12 и тенденцията е да продължава да намалява). Така че спокойно може през 8 секунди да сменяш жанра, понеже иначе започваш да доскучаваш и трябва да грабваш вниманието. Живеем в света на компилацията, а не на дългия разказ. Събери оттук оттам.   6. Кажи нещо срещу Русия\r\nКолективното неосъзнато на европейския човек, в по-голямата му част, винаги би приветствало това. Нека песента изгражда защитен вал срещу всичко руско, защото част от това да ти е едно европейско е в това, че ти е едно антируско.\r\n7. Кажи нещо за Брекзит\r\nОпитай се да излъчиш послание на съжаление за тази нелепа случка от историята, а после открито да заявиш, че това никога повече няма да се случва, никога повече няма да се объркаме така, ето, сега всички сме заедно и си пеем един на друг, колко е хубаво това, дай да стане така и в политиката, да няма разправии, проблеми...Таквиз неща кажи. \r\n8. Кажи, че технологиите ни съсипват\r\nВече си видял точка 4. Това наистина е така. Опитай се да възпееш отново живия живот, който сме го отървали и сме забили погледи в екран. По този начин всички онези, които са забили екрани и те следят през екрани ще си кажат - ей вярно, отървахме живия живот. Тогава ще е точно пролет и ще се размечтаят за разходки, морета, по-малко време онлайн. И ти ще си спусъка за тези красиви топли планове. Действай.  ", "date": "2019.11.28", "title": "Да превземем Евровизия с 8 тактики"}
{"url": "https://www.actualno.com/sciencelogy/a1-startira-videoteka-s-hitovi-filmi-news_1410591.html", "text": "              , новата интерактивна телевизия на , дава достъп до Видеотека, която включва редица ключови заглавия от големия екран. Клиентите на услугата ще имат възможност да гледат най-актуалните филми от каталога на Sony Pictures, Universal Studios и Paramount Pictures до няколко месеца след кино премиерата им.\r\nСъздаването на video-on-demand (VoD) услугата е част от стратегията на компанията да осигури достъпно премиум съдържание на своите клиенти. A1 Видеотека ще предложи на феновете на седмото изкуство топзаглавия на достъпна цена, без да се разделят с уюта на своя дом.\r\nЗрителите ще открият в A1 Видеотека някои от последните световни кинозаглавия. Сред тях личат имената на продукции от 2019 г., като това на 23-ият филм в киновселената на Марвел – Спайдър-Мен: Далече от дома, кулминацията на един от най-популярните анимационни франчайзи във филмовата история – Как да си дресираш дракон: Тайнственият свят и четвъртата част на една от най-култовите фентъзи-екшън-комедии – Мъже в черно: Глобална заплаха.     Селекцията от хитови заглавия в А1 Видеотека е сред основните предимства на новата интерактивна телевизия A1 Xplore TV, която стартира в началото на октомври 2019 г. Освен VoD функционалността, услугата предлага редица предимства като телевизионно съдържание в 4К Ultra HD резолюция, улеснено и интуитивно ТВ меню, персонализирани препоръки посредством изкуствен интелект, както и интерактивни функции като спиране на пауза, връщане и гледане на минали предавания до 7 дни назад. В зависимост от своя план, клиентите на A1 Xplore TV могат да получат достъп до над 210 канала, 63 от които в HD качество.\r\nA1 Xplore TV може да се гледа на смарт телефон или таблет чрез изцяло обновеното приложение за онлайн телевизия – A1 Xplore TV GO. Друга иновация на новата интерактивна телевизия е фактът, че тя се синхронизира между отделните устройства. По този начин, ако потребителят гледа сутрешен блок на своя телевизор преди работа, когато включи A1 Xplore TV GO на своя смартфон в метрото, ще може да продължи гледането на предаването, от момента, в който е изгасил телевизора у дома.       ", "date": "2019.11.28", "title": "A1 стартира видеотека с хитови филми"}
{"url": "https://www.actualno.com/europe/rusija-se-pohvali-s-novo-oryjie-news_1410514.html", "text": "      Първият модернизиран стратегически бомбардировач Ту-160М е събран в Русия. Във фабриката самолетът е изваден от цеха, след което е прехвърлен на летателната изпитателна станция за тестване заяви източник от военнопромишления комплекс, цитиран от ТАСС.      „На 28 ноември първият дълбоко модернизиран стратегически ракетоносец-бомбардировач Ту-160М е предаден от производствените цехове на летателно-изпитателната станция на КАЗ (Казанския авиационен завод) С.П. Горбунов, за да се изработи етапът на заводските наземни и полетни изпитания“, предаде агенция Фокус.   Както изясни източникът, след завършване на наземното изпитване, Ту-160М ще бъде прехвърлен на фазата на полетното изпитване. ", "date": "2019.11.28", "title": "Русия се похвали с ново оръжие"}
{"url": "https://www.actualno.com/health/idva-modata-na-gradskite-spa-centrove-news_1410587.html", "text": "      Релаксиращи процедури, екологично чисти храни, спорт, медитация, ароматерапия. В последните години здравословният начин на живот вече не е само мода, а траен избор. Неслучайно казваме, че здравето е най-голямото богатство. Колкото и да сме почитатели на активния живот и движенията, не можем да си кривим душите и да кажем, че не обичаме СПА и релакс. Всъщност много хора прекарват не малко от уикендите си из България в басейни, в сауни и парни бани. Но по света вече стават модерни СПА комплексите в градските зони. В тях можеш да избягаш по всяко време, защото са на една крачка от дома или работата. И какво е специалното? Възможността да отпуснеш тялото си след работа, да оставиш съзнанието си да се рее безцелно, или да се заредиш с енергия и нови идеи. А може би комбинация и от трите!       Древните римляни са познавали малкото белгийско градче с име Spa, което се води и първият курорт, предлагал лечебни процедури чрез вода. Твърди се, че градчето било толкова известно, че самата дума спа станала емблематична в английския език за място за рекреация и възстановяване. Модерните СПА центрове водят началото си още от древната традиция на къпането в топли или минерални води. Водните процедури са сърцето на спа изживяването, но те винаги са били комбинирани с множество допълнителни процедури като масажи с различни продукти, аромати и последващ ефективен релакс.   В надпреварата за привличане на клиенти започна комбинация между различните видове масажи и спа истерията измисли невероятни термини. И все пак, има четири основни изходни позиции, на които се крепи SPA за здраве и душевен комфорт: топлинните процедури, водните процедури в комбинация с масаж, козметика и активен релакс. Това е същността на понятието SPA процедура и всички допълнителни модерни процедури, продукти и комбинации не променят значението и последователността на изживяването.  , заяви , собственик на веригата . Той се надява пoдxoдът в чужбина дa мoтивиpa повече компании у нас дa paзpaбoтят cвoи yeлнec пpoгpaми по време и след работа за служителите. He e зaдължитeлнo в тяx дa ce вĸлючвa физичecĸaтa aĸтивнocт. Moжe пpocтo дa се ocигypи по-дълга почивка в наш СПА център, отбеляза Дойчев. Cпopeд нeгo дopи мaлĸитe пpoмeни дaвaт зaбeлeжитeлeн peзyлтaт в paбoтaтa нa cлyжитeлитe.     СПА центровете в градовете са достъпни за всеки гост, който желае да се възползва от най-новите и модерни възстановяващи терапии за тяло. Те предлагат изключително разнообразие от релаксиращи и възстановителни процедури. Всички тези програми например могат да се осъществят в , който е удобен на всички в Бизнес Парк София.  Най-впечатляващ е луксозният спа център, разположен на ниво -1. Огромни СПА зони има още в Pulse Fitness SPA България, бул. България и Околовръстното, Pulse Fitness Spa PLATINUM в кв. „Хаджи Димитър“, Pulse Fitness Spa WEST PARK в Западен парк, Pulse Fitness Spa в Пловдив, Банско и Свети Влас.  ", "date": "2019.11.28", "title": "Идва модата на градските СПА центрове"}
{"url": "https://www.actualno.com/europe/joncheva-nujni-sa-merki-sreshtu-realnata-zaplaha-ot-nova-bejanska-vylna-kym-evropa-news_1410526.html", "text": "      “Нужни са конкретни мерки срещу реалната заплаха от нова бежанска вълна към Европа”. Това заяви евродепутатът от групата на социалистите и демократите в Европейския парламент (ЕП) Елена Йончева, съобщиха от пресцентъра на БСП.      Йончева взе участие в дебата за положението в широкия регион на Близкия изток, включително кризата в Иран, Ирак и Ливан, който се проведе в присъствието на Върховния представител на ЕС по въпросите на външните работи Федерика Могерини. „Идвайки от България - една от първите гранични държави на ЕС по пътя на бежанските потоци - бих искала да обърна внимание на ЕП, че ескалация на напрежението създава реална заплаха от нова бежанска вълна към Европа“, каза Йончева.   Тя подчерта, че вижда опасност в намеренията на турската държава да разсели над 2 млн. бежанци в кюрдските райони на Северна Сирия, където в момента се провежда операция на турската армия. ”Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население”, добави евродепутатът.\r\nЕлена Йончева изрази мнение, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС. От трибуната на Европарламента в Страсбург тя призова ЕП да предложи международен механизъм за мониторинг за прозрачност и контрол на процеса.   ", "date": "2019.11.28", "title": "Йончева: Нужни са мерки срещу реалната заплаха от нова бежанска вълна към Европа"}
{"url": "https://www.actualno.com/society/109-jazovira-sa-opasni-414-plachat-za-speshen-remont-news_1410601.html", "text": "      Потенциално в страната са 109, но съоръженията се контролират, за да не се допуснат критични ситуации, увери генерал Кирил Войнов - заместник-председател на Държавната агенция за метрологичен и технически надзор (ДАМТН). От спешен ремонт се нуждаят 414 язовира в страната. Правителството е одобрило , които трябва да бъдат ремонтирани най-скоро, съобщиха от агенцията.      \"Просто трябва да се отремонтират язовирите, за да може да се гарантира сигурността и безопасността на хората, които живеят по поречието след язовирната стена\", обясни още Кирил Войнов. Той допълни, че има водоеми, които създават проблеми заради лошата поддръжка от страна на собствениците - кметове или наематели:   \"Най-вече имаме горска растителност. Обрасли са язовирните стени, като джунгли са. Това значи \".\r\nСанкциите, наложени от Агенцията за последната седмица, са в размер на 120 000 лева.   ", "date": "2019.11.28", "title": "109 язовира са опасни, 414 плачат за спешен ремонт"}
{"url": "https://www.actualno.com/politics/majkite-na-deca-s-uvrejdanija-kanjat-valeri-simeonov-na-protesta-si-news_1410579.html", "text": "      \"Категорично заявяваме, че никога не сме имали каквато и да било среща с г-н Валери Симеонов. Нито по време на миналогодишните ни протести за оставката му като зам.-министър-председател, породени от речта му на омразата срещу нас и децата ни, нито и при сегашните протести\". Това пишат в писмо до медиите представителите на майките от гражданската инициатива \"Системата ни убива\" във връзка с в предаването \"Здравей, България\" по Нова телевизия по-рано днес.      \"Никога не сме отправяли обиди и никога не сме коментирали майката на г-н Симеонов, нито някой друг негов роднина. Думите на г-н Симеонов: „Неприятното е, че при последната среща с тях срещу мен имаше крясъци „убиец“. За съжаление, слушах и репликите на ораторите, които се изказваха и по отношение на моята майка. Така или иначе, както и да е“, са лъжа\", казват още от \"Системата ни убива\".   \"Внушението, което се опитва да направи г-н Симеонов, че благодарение на него са приети и гласувани и трите закона за хората с увреждания, е меко казано нелепо. Припомняме, че два от законите (ЗЛП и ЗХУ) бяха приети с пълно мнозинство от  всички парламентарно представени групи, като след гласуването им народните представители аплодираха протестиращите майки на деца с увреждания.\r\nНелеп и безпочвен е опита на г-н Симеонов да определи протеста ни като обслужващ нечии политически интереси, докато той се представя като отговорен политик, който извършва саможертва, съгласявайки се с нежелание да стане зам.-председател на НС, защото по неговите думи този пост, както и поста на зам.-министър-председател няма да му донесе „нищо повече, освен допълнително напрежение, натоварване и отговорност“.  Накрая, оценявайки готовността на г-н зам.-председателя на Народното събрание Валери Симеонов, да се срещне с нас по всяко време и на всяко място, го каним да заповяда на днешния ни протест, който ще се проведе от 18:30 пред Народното събрание. Ще му дадем и възможност публично да осветли всички добри дела, които е направил за хората с увреждания, но не са станали публично известни\", завършва писмото на майките.  ", "date": "2019.11.28", "title": "Майките на деца с увреждания канят Валери Симеонов на протеста си"}
{"url": "https://www.actualno.com/society/novo-iziskvane-shte-namali-broja-na-velosipedistite-news_1410529.html", "text": "      Предложения за изменения на закона за движение по пътищата правят карането на велосипед без каска незаконно. Колоездачите пък ще могат да ползват и бус лентите. Идеите за промяна вече пораждат конфликти между държавни власти и заинтересованите граждански сдружения.      Иво Делин от \"Велоеволюция\" каза в интервю за bTV, че досега не са чули някой да е против това велосипедистите да карат в бус лентите.   \"Въпрос на една промяна в закона е. Градският транспорт доста лесно ни изпреварва, така че не вярвам да създадем задръстване за него. Бус лентите на много места са доста широки, така че има къде да се разминем”, обясни Иво Делин.\r\nСъществена промяна в закона за пътищата приравнява велосипедите с . Владислав Стоицев, от асоциацията, която защитава правата на хората с тротинетки, смята, че в закона трябва да залегне това да могат да карат в бус лентите.  Все още няма достатъчно добре развита велосипедна мрежа, липсата на инфраструктура принуждава хората да карат в пътното платно, а това е риск, смята той.\r\nИстински конфликт обаче предизвиква друго изискване – всички, които карат велосипед или тротинетка, да са с каски. Срещу това решение на Министерството на транспорта са и двете организации.   Това би убило част от бизнеса с отдаването под наем на тротинетките, смята Иво Делин. Според него за каските не е доказано, че помагат при ПТП с автомобил.    Изискването по думите му ще откаже много хора да карат велосипед.\r\nСилно е препоръчително да се използва каска, но това няма да намали броя на произшествията, отбеляза и Владислав Стоицев.\r\nВ становище на Министерството на транспорта се посочва, че всичко това се прави за безопасността на велосипедистите, като уточняват, че това е само предложение и то ще бъде обсъждано.   От Държавната агенция за безопасност на движението държат тази промяна да засяга само лица до 18 години. ", "date": "2019.11.28", "title": "Ново изискване ще намали броя на велосипедистите?"}
{"url": "https://www.actualno.com/actualno/vyzkresenieto-na-prokudenite-news_1410586.html", "text": "      В политиката, изглежда, има винаги налични шансове за възкресение. В момента Валери Симеонов се опитва да прожектира тъкмо това и се възмущава, че не се приема добре от публиката. След като бе справедливо заради протестите на майките на деца с увреждения, точно година по-късно той се върна като актант: невъзмутим, сюблимен, недостижим. В Нова телевизия , че имал просто \"по-чепат характер\" и заради това се изтървал с това-онова, но вече работел върху себе си. Затова и не разбирал защо отново майките на деца с увреждания протестират срещу него. Какво очаква той от тях, впрочем? Примерно те да стоят зад екрана и да видят - а, ето го пак Валери Симеонов, да, същия, но ето, променил се е, сега е друг човек, даже ми е леко симпатичен.      Това, което става, не засяга само него, а и много други. В политиката се носи едно общо усещане, че всяко прогонване, колкото и нажежено да изглежда в момента на скандала, е с двупосочен билет. Принципът е: покрий се за една година, а после се покажи, извади глава от дупката и кажи, даже леко сам на себе си учуден - а, ти да видиш, ето ме и мене пак! Това е обратното на сепукуто - там честта изисква да прекратиш цялата грешка на съществуването (разбира се, никого не бихме поощрили за това, колкото и да е безчестен, но просто Симеонов един път се бе позовал, по друг повод, на подобен драстичен метод, заявявайки, че щял да скочи от моста). Но докато японецът ги прави тия работи, при нас има друго: идеята за спонтанни възкресявания. Българският политик живее на принципа на хидрата - от всяка паднала глава израстват нови две, като на всичкото отгоре новите са малко по-качествени - ето, толкова мизерии му се случиха на Пламен Георгиев, шефът на комисията с онова име, което е малко по-сложно от КОНПИ, но всеки трябва да проверява в Google как точно се пише, а всички ни мързи, затова да го оставим така - КОНПИ - та Пламен Георгиев, след като изгърмя с терасата си, възкръсна като във Валенсия: то да ти се ще да се завихри скандал около теб, че току-виж хептен си се уредил. Ако всичко минава мирно и тихо - добре. Ако те свалят от поста ти - съвсем добре. \r\nВсички тези възкресения винаги са съпроводени от една много любопитна реплика, която е от типа \"Работих върху себе си\" - точно това заяви и Симеонов. Навремето Пеевски така бе катарзис. Тоест, очаква се всички ние да си представяме как този тип политици една година заминават някъде далече в гората, хвърлят по едни камъчета в езерото, посрещат и изпращат слънцето и умуват - къде сгреших, къде сбърках, дай ми сили Господи, или ако не ти, поне ученията на Петър Дънов, та да се справя. И ето, прекарват една година в отшелничество, върнат се и са нови и страхотни хора, дори благодарни за това, че са опознали себе си чрез разкаянието. Как точно е работил върху себе си Валери Симеонов например веднага стана ясно: новите протести срещу него веднага обяви за \"политически\", тоест, не били точно протести, ами платили на определени хора да се съберат да го овикат, овикат, че да му развалят кефа. Ето така човек работи върху себе си - работиш, работиш, и накрая пак същото. Даже има обратен ефект: като си мълчал примерно една година, толкоз си натрупал, че сега за няколко сутрешни блока трябва да изкараш всичко, дето те е яло и пило, докато си ял и пил. И тъй нататък: да кажем добре дошъл на този човек, който го нямаше дълго и на всички ни липсваше, а сега е отново тук и пак ще ни липсва това да го няма. Но той е прекарал време в Чистилището, и ние трябва да разберем това. \r\nСледващият, мисля, е Цветанов. В момента - дайте му още малко време - работи върху себе си.   Автор:   ", "date": "2019.11.28", "title": "Възкресението на прокудените"}
{"url": "https://www.actualno.com/crime/laptopi-i-mobilni-telefoni-otkri-policijata-v-domovete-na-trima-myje-news_1410509.html", "text": "      Акция в жилищен комплекс \"Меден рудник\" в Бургас проведоха специализирани полицейски сили и служители на отдел \"Криминална полиция\" и Четвърто Районно управление – Бургас. Причина за акцията е кражба на вещи и разпространение на наркотици, съобщи кореспондент на от града.      За срок до 24 часа са задържани трима криминално проявени бургазлии на възраст между 22 и 44 години. При обиск в домовете има са открити и иззети множество вещи, основно лаптопи, мобилни телефони и други, чийто произход не е установен, както и техните собственици. Работата по случая продължава от служители на Четвърто Районно управление– Бургас.   Задържането на мъжете е осъществено с полицейски заповеди. ", "date": "2019.11.28", "title": "Лаптопи и мобилни телефони откри полицията в домовете на трима мъже"}
{"url": "https://www.actualno.com/society/ogranichavat-vodovzemaneto-na-jazoviri-s-pod-50-nalichen-obem-news_1410530.html", "text": "      Министерство на околната среда и водите (МОСВ) предприе действия за ограничаване на водовземането от комплексни и значими язовири за питейно-битово водоснабдяване с наличен обем под 50%. Това съобщиха от пресцентъра на ведомството.      Спира се водовземането за цели, различни от питейно-битовите, за язовирите „Дяково“, „Асеновец“ и „Ястребино“. МОСВ уведоми ВиК операторите, водоползвателите и експлоатационните дружества, стопанисващи тези язовири, да ограничават ползването за други цели с оглед обезпечаване на питейно-битовото водоснабдяване. Те са предупредени да предприемат на мерки за алтернативно водоснабдяване от други водоизточници за обезпечаване на питейно-битовото водоснабдяване на съответните населени места.   Язовир „Дяково“ към момента e с процент на запълване 36,98%. Язовирът се ползва освен за питейно-битово водоснабдяване и за промишлени цели, напояване и енергетика. С графика за декември 2019 г. ще бъдe ограничено водоподаването от него за други цели освен питейно-битовите. \r\nЯзовир „Асеновец“ към момента е с процент на запълване 34,47%. В месечния график за декември МОСВ ще редуцира разрешените обеми за питейно-битово водоснабдяване на 1,8 млн. куб. м съобразно данните за суха по влажност година с обезпеченост 75%. „ВиК Сливен” ООД е титуляр на още 5 разрешителни, издадени от Басейнова дирекция „Източнобеломорски район“, за водовземане от над 50 тръбни и шахтови кладенци. Дружеството е уведомено за необходимостта от предприемане на мерки за алтернативно водоснабдяване от други водоизточници с цел акумулиране на води в язовира и осигуряване на питейно-битовото водоснабдяване на гр. Сливен.  Язовир „Ястребино“ е с процент на запълване 31,16%. Обемът в язовира гарантира осигуряване на 100% на питейно-битовото водоснабдяване и не е необходимо редуциране на заявката на ВиК дружеството. Води от язовира се ползват за питейно-битово водоснабдяване и за напояване. Водоползвателите са уведомени, че при планирано увеличаване на потреблението от страна на община Антоново до границите на лимита по разрешителното, предвид приоритетите по Закона за водите, ще бъдат предприети действия за ограничаване на напояването. ", "date": "2019.11.28", "title": "Ограничават водовземането на язовири с под 50% наличен обем"}
{"url": "https://www.actualno.com/america/mnojestvo-jertvi-v-katastrofa-na-malyk-samolet-v-kanada-video-news_1410525.html", "text": "      Малък самолет се разби в източната част на Канада в сряда вечерта, причинявайки многобройни жертви, съобщи полицията.      Местният информационен канал Глобал Кингстън заяви, че катастрофиралият самолет е едномоторен Пайпър ПА-32Р, който може да побира до шест души, и е обявен за изчезнал.\r\nИнцидентът е станал в близост до град Кингстън в Онтарио, предаде БГНЕС.\r\nПолицията заяви за Глобал Кингстън, че няма да предостави подробности за броя на жертвите, докато разследването не приключи.  В изявление на своя уебсайт Съветът за безопасност на транспорта на Канада заяви, че ще изпрати екип от следователи на местопроизшествието в началото на днешния ден.   ", "date": "2019.11.28", "title": "Множество жертви в катастрофа на малък самолет в Канада (ВИДЕО)"}
{"url": "https://www.actualno.com/politics/imotite-za-kratki-nastanjavanija-samo-s-registracija-bez-kategorija-news_1410523.html", "text": "      ГЕРБ и НФСБ се разбраха имотите за краткосрочно настаняване като туристически обекти.      Според Менда Стоянова и предложенията, внесени от тях между първо и второ четене на Закона за бюджета, няма да засегнат потребителите, а само ще дадат възможност за регулация.   „Всички тези хора да си плащат данъците - както всички останали, които са на светло. Няма за цел нито да се отежнява бизнесът с административната тежест, нито да се спират онлайн платформи, като Booking, Airbnb или други, да оперират на българския пазар“, каза председателят на бюджетната комисия Менда Стоянова.\r\nДепутатите обсъждат промените в . Ипредложението на управляващите - имоти, предлагани чрез електронни платформи, да са с категория като хотелите и къщите за гости бе посрещнато с остро недоволство.  В момента човек, който не е търговец по смисъла на търговския закон, може да настанява гости в стаи или къщи за гости, когато те са част от обитаването от него жилище в жилищната сграда. С предлаганите промени се допълва, че това важи и когато тези места за настаняване не са част от обитаваното от отдаващия под наем жилище в блок или жилищна сграда.\r\n„Те, ако бъдат регистрирани на физически или юридически лица, или точен адрес, а в началото на годината си платят патентен данък и се регистрират в нововъведената на 1-ви октомври единна система за туристическа информация, една огромна част от този бизнес ще излезе на светло“, коментира Христо Проданов от БСП.   По-рано на въпрос в телевизионно интервю за  платформите Booking.com, Airbnb, Expedia и готвената промяна през Закона за туризма – да има задължителна регистрация на всички, които предлагат апартаменти и стаи през тези платформи, вносителят Валери Симеонов отвърна, че срещу всички опити за промяна в някакво икономическо статукво имало съпротива. Той сравни новото предложение със и го намери за необходимо. На въпрос ако бъде затворена дадена платформа заради някакво нарушение, а ще пострадат коректни платци, отговорът беше, че ако имало предварително плащане, всичко щяло да е наред. Хипотези без предварително плащане или при опит да се анулира резервация Симеонов така и не разгледа. Но основният му мотив за промяната е \"укриване на данъци\".    Припомняме, че първоначално предложеното беше: \"Който предлага туристическа услуга или допуска включване в електронна платформа на некатегоризиран туристически обект по чл. 113, ал. 3 се наказва с глоба в размер на от 500 до 5000 лв., а на едноличните търговци и юридическите лица се налага имуществена санкция в размер от 1000 до 10 000 лв. независимо от наказанията по чл. 206. Когато нарушението по ал. 1 е извършено повторно глобата е в размер от 5000 до 8000 лв, а имуществената санкция - от 10 000 до 15 000 лв. В допълнение към тази разпоредба министърът на туризма се задължава при системни нарушения да подава искане до Софийския районен съд \"да постанови всички предприятия, предоставящи обществени електронни услуги, да спрат достъпа до съответните интернет страници\" ", "date": "2019.11.28", "title": "Имотите за кратки настанявания – само с регистрация, без категория"}
{"url": "https://www.actualno.com/crime/golf-izletja-ot-shoseto-izkyrti-dve-ogradi-i-se-zabi-v-kyshta-snimki-news_1410522.html", "text": "      Катастрофа с двама младежи по на 18-19 години е станала снощи в Смолян. Фолксваген Голф е излетял от шосето край бензиностанция ОМВ, изкъртил е две огради и се е забил в къща.      „Към 12 и 10 снощи се чу страшен гръм, все едно гръмна котела. Като излязох отвън видях колата на стълбите. В нея нямаше никой. Двете момчета бяха отишли в бензиностанцията и се върнаха, когато ме видяха. На тях нищо им няма, даже драскотина“, разказа Иван Янков – съсобственик в къщата.   Според нето катастрофата е станала заради много висока скорост. „Движели са се с над 100 км в час според мен. Няма как с ниска скорост да се изкъртят тези две огради“, допълни Янков.\r\nСтранното е, че след като се е забила с предницата в градината, колата е отскочила толкова силно, че се е завъртяла обратно.  \r\n„Виждате, че се е приземила в градината и въпреки оградите се е завъртяла обратно. Това как точно е станало и аз не мога да си го обясня. Надявам се на камерите да се види, ако са успели да заснемат нещо“, допълни той.    От удара е смазано и електронното табло, откъдето се захранват с електричество двете къщи там и от снощи те са без ток.  ", "date": "2019.11.28", "title": "Голф излетя от шосето, изкърти две огради и се заби в къща (СНИМКИ)"}
{"url": "https://www.actualno.com/america/obvinenija-v-seksualen-tormoz-za-amerikanskija-poslanik-v-es-kojto-svidetelstva-sreshtu-trymp-news_1410470.html", "text": "      Три жени обвиниха американския посланик в ЕС Гордън Съндланд в сексуален тормоз, съобщи The Hill, цитиран от БГНЕС.       в разследването на Конгреса по делото за импийчмънт срещу президента на САЩ Доналд Тръмп. Неговите показания засега са силно в ущърб на настоящия американски президент.   Никол Вогел, Джана Солис и Натали Септ съобщават, че Съндланд ги е целувал или се е опитвал да го направи без тяхното съгласие, а една от тях твърди, че той се разголил пред нея. Освен това, след като желанията му били отхвърлени и от трите, Съндланд им създавал трудности в професионално отношение. Според американската прокуратура, тези неща са се случвали още преди Съндланд да бъде назначен за посланик в Брюксел.\r\nСамият дипломат категорично отрича всичко.  През този месец стана ясно, че Съндланд е казал по време на публичните изслушвания в Конгреса по процедурата за импийчмънт на Доналд Тръмп, че президентът на САЩ е заповядал да се окаже натиск на Украйна, за да разследва семейството на политическия противник на Тръмп Джо Байдън. Посланикът казал, че инструкциите дошли от личния адвокат на Доналд Тръмп Руди Джулиани.\r\nИзслушванията определят дали Тръмп е задържал гласувана от Конгреса военна помощ за Украйна като предусловие за започването на разследване от Киев срещу Байдън. Тръмп отрича да е извършил нещо нередно.    ", "date": "2019.11.28", "title": "Обвинения в сексуален тормоз за американския посланик в ЕС, който свидетелства срещу Тръмп"}
{"url": "https://www.actualno.com/sofia/fandykova-se-opravda-za-vdiganeto-na-danycite-s-mrysnija-vyzduh-i-sysednite-dyrjavi-news_1410479.html", "text": "      След като преди изборите беше обещала да не вдига данъците, кметицата на София - с предложение да се увеличат имотният и автомобилният налог.      На въпрос защо преди изборите е казвала, че ще управлява без повишаване на данъците, Фандъкова заяви, че София е длъжна да взима мерки за решаване на проблемите си, тъй като същото правели и градовете в съседните държави. \"Не бихме искали точно София да е автомобилната морга на Западна Европа. Мерки се взимат във всички съседни държави, преди месец бяха въведени мащабни промени в Букурещ. Всички трябва да разберем, че трябва да се предприемат мерки, ако искаме да намалим трафика. Вие виждате, че той ежедневно се увеличава. Каквито и рингове и тунели да правим, когато колите се увеличават, това означава замърсяване на въздуха\", коментира тя, цитирана от .   За да успее в намерението си, Фандъкова се нуждае от обикновено  мнозинство в Столичния общински съвет (СОС). Тя може да го постигне само  с общинските съветници на ГЕРБ и тези на ВМРО и \"Атака\", което ще ѝ  стигне за 33 гласа при необходими 31. Интересен факт е, че Волен Сидеров  всъщност се води \"независим\" и би могъл да се разграничи без от това да  зависи вдигането на налозите. Също интересно е как ще гласува Борис  Бонев, след като \"Спаси София\" на практика подкрепи решението и с .  Заради тази подкрепа има куп коментари в социалната мрежа, че никой не е  чул как Борис Бонев казва, че ако стане кмет, ще вдигне данъците.\r\n\"Очакваме  в рамките на следващата година да се актуализират и разрешителните за  строеж, които в момента са 15 пъти по-ниски от тези в Скопие и 40 пъти  по-ниски от тези в Белград. И си позволяваме да отправим съвет към  всички партии - време е не за популизъм, а реални, понякога и  непопулярни действия. А следващите избори бъдете честни с гражданите и  заявете ясно всичките си предложения, аргументирайте ги и ги  защитавайте, включително по отношение на данъчната политика\", коментират  от \"Спаси София\".  Въпреки че преди местните избори кандидатите за кметове масово отричаха да имат такива планове, след 3 ноември все повече от спечелилите предлагат точно вдигане на данъци. Първо преизбраният кмет на Габрово Таня Христова съобщи, че ще вдигне налозите за коли и жилища, за да осигури около 1,8 млн. лв. повече. След това новият управник на Хасково Станислав Дечев обяви, че таксата за битови отпадъци трябва да се увеличи с около 16%. Последен преди Фандъкова кметът на Пловдив Здравко Здравков обяви увеличение на данъците. , че такса смет в града ще се вдигне двойно. Новият курс бе нареден от премиера Бойко Борисов, който в нощта на местния вот скастри кандидатите, които обещават понижаване на ставките. След това и финансовият министър , че общините трябва да вдигнат данъците, а не да тичат при държавата за пари. ", "date": "2019.11.28", "title": "Фандъкова се оправда за вдигането на данъците с мръсния въздух и съседните държави"}
{"url": "https://www.actualno.com/pernik/pernik-iska-stotici-litri-mineralna-voda-ot-dyrjavata-news_1410464.html", "text": "      Във връзка с обявения на 18 ноември воден режим, община Перник води разговори с държавна агенция \"Държавен резерв и военновременни запаси\" за отпускане на 20 000 десетлитрови бутилки минерална вода, съобщи БНР.      Водата ще бъде предоставена на детски градини, училища, болници, учреждения и жители на общината, уточнява БГНЕС.   Отправен е призив към жителите на Перник и на населените места на режим да пестят водата.\r\nВъпреки водната криза, на горещия телефон продължават да идват сигнали за граждани, които мият личните си автомобили пред домовете си с питейна вода, съобщиха от общинския пресцентър.   ", "date": "2019.11.28", "title": "Перник иска стотици литри минерална вода от държавата"}
{"url": "https://www.actualno.com/books/kak-umirat-demokraciite-zov-za-sybujdane-v-syvremennija-svjat-news_1410301.html", "text": "      Американските професори политолози Стивън Левицки и Даниел Зиблат изследват принципите на демократичните системи и търсят отговор на въпроса: В опасност ли е демокрацията и можем ли да я спасим?      Сериозното изследване на американските политолози Стивън Левицки и Даниел Зиблат – „Как умират демокрациите” – се позовава на десетки примери от цял свят и отговаря на някои от най-големите страхове в нашата съвременност. Като се опират на сведения чак до края на 2018 г., авторите поставят на дневен ред най-важния въпрос: В опасност ли е демокрацията и можем ли да я спасим?   През 2016 г. цели два пъти светът се събуди, за да посрещне шокиращ резултат. На 24 юни сутрешните новини обявиха, че Великобритания е гласувала да напусне Европейския съюз, а на 9 ноември – че Доналд Тръмп е избран за 45-ия президент на САЩ. Двата случая имаха няколко близки сходства – толкова близки, че политическите коментатори бързо се поддадоха на изкушението да очертаят паралели. Гласувалите за и против Брекзит бяха почти поравно – както гласувалите в полза на Тръмп и Хилари Клинтън. Резултатите от двата вота оставиха след себе си напрежение, чувство за национално разцепление, тежки външнополитически притеснения – и не на последно място, съмнения за руска намеса. Също така, преди да станат факт, и двата изхода бяха обявени за откровено невъзможни от медии и коментатори поравно.\r\nДнес, в сянката на поредно отлагане на Брекзит и заплаха от импийчмънт за Тръмп, изглежда ли като че ли нравите са се успокоили? Сблъсъците между либералната и консервативната идеология сякаш са се ожесточили. Доверието към институциите не е нараснало, напротив – „стражарите на демокрацията” са замесени в скандали, подложени на сурова критика и яростно осмиване.  Демокрациите умират по различен начин: заговор, с оръжие, насилствено превземане на властта, кървава разправа. Така се е случило в Чили, Гана, Гърция. Но понякога смъртта на демокрацията идва с помощта на легитимно избран лидер – Хитлер, Чавес във Венецуела, Мусолини. Така е в Унгария и Турция – така е и в Русия.\r\nРазклатени ли са демократичните институции? Демокрацията все още ли е актуална? И може ли да отговори на променените условия, забързания ритъм и нарасналото население в нашата съвременност? Като анализират политиката на водещите световни сили, в „Как умират демокрациите” (ИК „Сиела”) Даниел Зиблат и Стивън Левицки извличат уроци за цял свят и предлагат стратегии, които трябва да се следват или да се отбягват, за да бъде защитена демокрацията.         ", "date": "2019.11.28", "title": "\"Как умират демокрациите\" – зов за събуждане в съвременния свят"}
{"url": "https://www.actualno.com/asia/v-irak-podpaliha-konsulstvo-na-iran-news_1410466.html", "text": "      Близо 50 полицаи бяха ранени при сблъсъци с демонстранти в Южен Ирак, а иранското консулство там беше подпалено, предаде БГНЕС.      По време на сблъсъци с протестиращи в близост до иранското консулство в град Наджаф в Южен Ирак, 47 полицаи бяха ранени, заяви управителят на едноименната провинция Луай ал-Ясири пред телевизионния канал Al-Arabiya.   По-рано очевидци разказаха пред РИА Новости, че десетки демонстранти са ранени при сблъсъци със силите за сигурност в близост до иранското консулство. Според източник на сигурност броят на ранените надхвърля 80 души. Според Шафак демонстрантите са подпалили сградата на консулството. В провинцията е въведен полицейски час.\r\n\"Четиридесет и седем полицейски служители в Наджаф бяха ранени по време на събитията (около редакцията) на иранското консулство\", каза ал-Ясири.  Освен това той подчерта, че пожарникарите продължават да гасят пожара в консулството. Губернаторът добави още, че полицията е била инструктирана да не използва бойно оръжие и боеприпаси за разпръскване на демонстрантите.\r\nОт началото на протестите и сблъсъците в Ирак през октомври, при които демонстрантите искат оставката на правителството, борба с корупцията, безработицата и по-добри условия на живот са загинали над 300 души, броят на ранените е около 15 хиляди.    ", "date": "2019.11.28", "title": "В Ирак подпалиха консулство на Иран"}
{"url": "https://www.actualno.com/education/doc-ana-kocheva-pod-igoto-shte-nadjivee-vsichki-eksperimenti-koito-se-pravjat-s-nego-news_1410541.html", "text": "      \"В последните дни чета, че става дума за превод на . Бих искала да ви напомня, че всъщност да говорим за превод, означава да предем някакъв текст от един език на друг език. В този случай става дума за „превод“ според възприятията на издателя и на преводача от българската книжовна норма в края на XIX век, тогава, когато тя се формира от същите тези хора, които всъщност са написали литературата на XIX век – един от тях е Иван Вазов – на днешния съвременен български език в началото но XXI век.\" Това каза в интервю за агенция \"Фокус\" доц. д-р Ана Кочева, БАН.      \"Езикът е доста консервативна система и колкото и да се променя в лексикално отношение, във всяко едно друго той е много устойчив. Така че езикът ни в крайна сметка не се е променил чак толкова много от епохата на Възраждането, когато са поставени жалоните на книжовния език до наши дни, колкото си въобразяваме или колкото им се ще на някои. Пак казвам, най-динамичната система е речниковата лексика, но това е така навсякъде – едни думи влизат, други си отиват. Фактът, че както казахте вие, се посяга – аз не знам дали тази дума е най-точната за Иван Вазов, защото тя звучи едва ли не като обезглавяване, а пък романът „Под игото“ ще надживее всички експерименти, които се правят с него. Всъщност, осакатява се романът, според мен лично, защото губи духа на епохата. Всички тези лексеми, които са променени, които са от турски произход, а те са неслучайно там, те не са в романа, защото на Вазов така му е хрумнало, а защото те носят своята конотация. Тогава, когато имаме чуждици, те са елемент на стила, те описват героите по един или друг начин. Вие си спомняте в Алековия „Бай Ганьо“ как цялата реч на Бай Ганьо е изпъстрена с турцизми – това снижава неговата реч. Това цели да покаже, че този герой е от друг сой, така да се каже. Та, същото е с използването на турцизмите и на всякакви други чуждици от Иван Вазов. А пък графичната лексика носи духа на епохата – тази епоха, която Вазов описва. Така че ние посягайки на тази лексика, всъщност, посягаме на епохата на Вазов.\", обясни още тя.   По думите ѝ \"винаги са съществували чуждицата с домашната дума, и в крайна сметка е побеждавала тази, чиято употреба е по-фреквентна, по-честа. Но езикът освен всичко останало разполага с един закон за икономия на средствата, и общо взето се предпочита по-кратката. Особено пък в нашето прагматично време винаги в полза на по-кратката, а не на по-описателната е тази борба. Но аз искам да се върна още малко на „Под игото“ и по друга една причина, защото това, което прочетох като мотивация, силно ме изуми. Там се правеше един паралел с Шекспир и с необходимостта така, както Шекспир е бил адаптиран, да се адаптира и Вазов. Само че доколкото аз си спомням, Шекспир все пак е роден през XVI век. Творил основно в XVI век и съвсем в началото на XVII век. Тогава наистина английският език сериозно се различава от сегашния. Той е бил в различна фаза от своето развитие от съвременния английски език, и най-вероятно такава адаптация се налага. Едно е българският език през XVI век, книжнината, която се е писала по манастирите, а друго е съвременният български книжовен език днес. А Вазов е основоположник на съвременния български книжовен език заедно със своите съвременници, разбира се. Така че паралелите са много фриволни.\"\r\n\"Всичко това, което считаме, че би било непознато на съвременните ученици, просто може да се обяснява под черта, допълнително. Вие нали си спомняте когато сте чели романа „Война и мир“ как началото тече на френски, и то е абсолютно съзнателно. Епохата е била такава в Русия, че аристокрацията е разговаряла помежду си на френски. Та Толстой оставя огромни пасажи, буквално страници на френски в романа си, за да пресъздаде обстановката, атмосферата, за което и аз преди малко говорих, и под черта обяснява всичко на руски език. Така че всичко онова, което е неясно – това е една практика, която е установена – може спокойно да се обяснява или в скоби, или под черта с препратки, с добавки. По този начин всъщност ние ще направим услуга и на нашите съвременни читатели и на учениците, защото вместо да адаптираме нещо, което би било разбираемо за тяхната по-ограничена лексика, с която оперират, ние ще можем да разширим простора на техните литературни познания когато им подадем повече информация, която всъщност Вазов подава.\", каза още доц. Кочева.  В отговор на въпрос дали медии, учители, родители, общество правят достатъчно подобни български произведения да бъдат популяризирани, впоследствие и разбрани доц. Ана Кочева отговори:\r\n\"По отношение на учителите аз не смятам, че трябва да им се вменява вина, тъй като „Под игото“ така или иначе е в техния план. Зная, че е много трудно когато каквото и да е било се преподава в училище, защото съвременната система, особено за преподаване по литература, е тема на отделен разговор. Там битката е за всяка една душа по отделно – буквално го казвам, защото го знам и от свои познати, които се занимават с преподавателска дейност. Така че учителите със сигурност правят всичко, което е необходимо. Но мислех си точно в този контекст – дали пък да не се прави, щом трябва да търсим съвременно измерение на този прочит, една аудио книга на „Под игото“ с гласовете на известни актьори, и не само на „Под игото“, за да може по някакъв начин „Под игото“ да стигне до повече хора, до повече ученици. Няма какво да се лъжем – съвременно поколение не чете. За сметка на това то предпочита да поема информацията с другите си сетива. И една аудио книга в духа на някогашния, както ние го разбирахме, аудио театър да речем, би било някакъв изход от ситуацията. Но разбира се, това са импровизации, които ми хрумва на момента, то трябва много сериозно да се помисли по този въпрос.\"    ", "date": "2019.11.28", "title": "Доц. Ана Кочева: \"Под игото\" ще надживее всички експерименти, които се правят с него"}
{"url": "https://www.actualno.com/plovdiv/istoricheskijat-muzej-v-plovdiv-s-nov-kolekcionerski-kalendar-news_1410507.html", "text": "      Стана традиция от няколко години в Пловдив Регионалният исторически музей да издава календар, който има и колекционерска стойност, или поне ще има след време. Става дума за луксозен стенен календар, който е подчинен на някаква тема и я развива с представянето на всеки месец чрез текст, фотографии и репродукции. Календар 2020 вече е готов и представя Пловдив в съдбата на големите българи.      Сред 12-те българи, оставили следа в историята и изкуството на България, които са свързани с Пловдив и той играе роля в техния живот, има такива, които са родени в него- д-р Константин Стоилов, Асен Христофоров, Магърдич Томасян. Други реализират тук върховете на своето творчество или своите най-смели и вдъхновени идеи- Златю Бояджиев, Христо Г. Данов, Захари Стоянов, Димитър Кудоглу. За трети пък като българския княз Александър I, Пловдив е свързан с най- запомнящите се моменти на присъствието им в българската история.    Календарът за 2019 година беше посветен на Пловдив в културната история на България, темата на 2018-та бяха родовите фамилии, оставили отпечатък в историята на Пловдив и България, през 2017 това бяха спомените от изчезнали вече забележителни места в Пловдив. При изработката на всичките си календари авторите от Регионалния исторически музей използват архивни материали от фондовете си, които другаде не могат да се видят. Така календарите се превърнаха в колекционерска поредица, а за някои от тях още след първите дни на продажбата, се наложи да се прави нов тираж. Календарът за 2020-та вече може да се закупи от музея, той е с размери 49 на 66 см и струва 9 лева.   ", "date": "2019.11.28", "title": "Историческият музей в Пловдив с нов колекционерски календар"}
{"url": "https://www.actualno.com/crime/dvama-peshehodci-postradaha-pri-incidenti-vyv-varna-news_1410535.html", "text": "      Двама пешеходци са пострадали в катастрофи, станали на територията на Варна в рамките на вчерашния ден. Това съобщават от ОДМВР - Варна. Първият случай е регистриран около 11.45 часа на 28 ноември. На кръстовището на ул. „Генерал Цимерман“ и ул. „Цар Асен“ е възникнало ПТП. 45-годишна водачка на лек автомобил от Варна, по време на маневра за завой надясно, блъска пешеходец, който пресича пътното платно. Вследствие на инцидента мъжът, който е на 45 години получава контузия на крак. Той е прегледан е и освободен за домашно лечение без опасност за живота.      Вторият инцидент е станал около 13.00 часа на 28 ноември на бул. „Република“. 38-годишна жена от Варна по време на шофиране при маневра назад блъска пешеходка, която преминава зад автомобила ѝ. Вследствие на инцидента жената, която е на 78 години, получава контузия в лумбалната област. Тя е прегледана е и освободена за домашно лечение, без опасност за живота.     ", "date": "2019.11.28", "title": "Двама пешеходци пострадаха при инциденти във Варна"}
{"url": "https://www.actualno.com/curious/kakyv-chovek-e-myjyt-rak-news_1410542.html", "text": "      Мъжът зодия Рак е таен мечтател, нежен и чувствен човек. Всички тези качества дават право да се смята за най-уязвимия знак на Зодиака. Той е наистина сантиментален и романтичен. Никой друг мъж не разбира желанията на жените и фината женска природа. Обича да фантазира, но в същото време има сила и постоянство, които му помагат в постигне успешни резултати в живота. Ракът е приятелски настроен, но чувствителен. Ако почувства, че е пренебрегнат ще „изпълзи“ в дупката си и ще остане там за дълго. Ще се надува, жали и укорява света, който не разбира фината му душа. Дори една небрежно изоставена дума може да му навреди.       Как обича мъжът Рак Мъжът Рак е рядкост сред мъже. Той не забравя рождения ден на любимия си. За датата, която сте се срещнали, той си спомня, дори самия празник. Той търси свой идеал, изграден само в главата му. Жената до такъв мъж, трябва постоянно да говори за любовта, предаността и уникалността на мъжа Рак.\r\nРакът обича постоянна връзка, не разпилява силата и вниманието си към много жени - предано се предава на тази, която е търсил цял живот. Между другото, много често не се чувства добре, заради капризи и прекомерни изисквания. Ако вече сте станали любимата жена на мъжа Рак, ще се къпете в неговата любов, като в река, и никога няма да бъдете лишени от неговите грижи и внимание.   Рак - мъжка сексуалност Мъжът Рак е умел любовник, трудно е жена да го напусне. Той е пасивен в пастелите, но нежността лъкатуши по ръба. Той не приема секс, без любов. Тези две концепции за него трябва да се допълват взаимно. Духовната интимност е по-важна за него, отколкото физическата интимност. Той е отзивчив любовник, ще изпълни всяко желание на любимата си, страстният секс не е за него. Като цяло в живота мъжът Рак е някак арогантен и вярва, че една жена трябва да търси любовта си, а не обратното. На такъв принцип изгражда и сексуални отношения. Мъжът Рак - женен        Ракът избира дълго време. Непрекъснато сравнява, постоянно се влюбва, проверявайки жените за съответствие с идеала си и „прекъсва“ ненужните отношения. Ракът е верен съпруг. Къщата за него е онази крепост, където най-накрая може да стане себе си, да се потопи в мечтите си. Той ще се опита да спаси семейството си до последно - бракът за него е свещен. Като фина душа, той вярва в любовта към живота и страда много, ако това твърдение бъде опровергано. Жената, която обича Рака, ще бъде щастлива и спокойна, през целия си живот. С течение на годините ще станат най-добри приятели.\r\nМъжът Рак живее за семейството си. Жена му, винаги трябва да е до него, готова да го подкрепи в трудни моменти. Младата съпруга ще трябва да бъде търпелива, докато съпругът й се „откъсне“ от бащината му къща. Ракът не обича промяна и процедурата за създаване на ново гнездо е донякъде болезнена за него. Съвети за жени              ", "date": "2019.11.28", "title": "Какъв човек е мъжът Рак"}
{"url": "https://www.actualno.com/asia/naprejenieto-mejdu-sasht-i-kitaj-skochi-rjazko-zaradi-nov-amerikanski-zakon-za-honkong-news_1410471.html", "text": "      Хонконгските власти изразиха \"изключително съжаление\", а Китай обща \"твърди контрамерки\" заради влезлия в сила американски закон, касаещ Хонконг, предаде БГНЕС.      По-рано, американският президент Доналд Тръмп подписа закон в подкрепа на протестиращите за демокрация в Хонконг. Става въпрос за мярка, с която се забранява търговията с определени стоки с Хонконг - например сълзотворен газ, полицейски жилетки и гумени куршуми. По-важното обаче е, че САЩ подкрепя специалния статут на Хонконг - на град, който всъщност не е китайски от американска търговска гледна точка и ежегодно търговските отношения на САЩ с Хонконг ще бъдат оценявани от гледна точка \"демокрация и човешки права\", като специалният статут на Хонконг може да бъде свален от Вашингтон при лоша оценка. А на официални държавни служители в Хонконг, които пречат на спазването на правата на човека, САЩ ще налага санкции, включително забрана да влизат на американска територия.   Законопроектът беше предложен през юни в ранните етапи на протестите в Хонконг и беше одобрен от Камарата на представителите миналия месец. В него се казва: \"Хонконг е част от Китай, но има до голяма степен отделна правна и икономическа система…\"[Годишният преглед] оценява дали Китай е нарушил гражданските свободи и правовата държава на Хонконг, защитени от основния закон на Хонконг.\" Освен всичко друго, специалният търговски статут на Хонконг означава, че той не е засегнат от американските санкции или митата, наложени на континенталната част. Законопроектът също така казва, че САЩ трябва да разрешат на жителите на Хонконг да получат американски визи, дори ако са били арестувани за участие в протести без насилие.\r\nТръмп подписа законопроекта неохотно, но с почти единодушна подкрепа от Конгреса на САЩ за мярката той нямаше много политическо пространство за маневриране. В изявлението си при подписването Тръмп говори за \"уважение\" към китайския президент Си Дзинпин и заяви, че се надява \"лидерите и представителите на Китай и Хонконг да успеят да разрешат по алтернативен начин своите различия\".  Заради случилото се, правителството на Хонконг изрази \"крайно съжаление\". Хонконг обвини Вашингтон в \"намеса\" във вътрешните работи на града. \"Тези действия, очевидно се намесват във вътрешните работи на Хонконг\", каза правителствен служител в изявление, като предупреждава, че ходът ще \"изпрати грешно съобщение до протестиращите\".\r\nКитай предупреди официално, че е готов да предприеме \"твърди контрамерки\" срещу Съединените щати, след като Тръмп подписа закона. \"Естеството на това действие е изключително гнусно и подслонява абсолютно зловещи намерения\", се казва в изявление на външното министерство на Китай, без да се уточняват какви мерки може да предприеме Пекин.    ", "date": "2019.11.28", "title": "Напрежението между САЩ и Китай скочи рязко заради нов американски закон за Хонконг"}
{"url": "https://www.actualno.com/analysis/makron-podava-ryka-na-rusija-po-vyprosa-za-jadrenite-raketi-news_1410516.html", "text": "      Президентът на Франция Еманюел Макрон е отворен за руския план, който предвижда мораториум върху използването на ядрени ракети със среден обсег. Това става ясно от негово писмо до руския президент Владимир Путин, с което разполага редакцията на германския национален ежедневник Die Frankfurter Allgemeine Zeitung. Коментарът на изданието е, че за пореден път лидерът на Париж демонстрира разграничаване от партньорите си в , съобщи агенция Фокус.      В текста се подчертава, че Макрон има готовност да обсъди предложението на Москва по ключовия въпрос за ядрената сигурност на Европа. След изявленията за „мозъчната смърт\" на НАТО, Макрон, който в рамките на деня приема генералния секретар на Алианса Йенс Столтенберг за преговори в Елисейския дворец, за втори път поставя под въпрос консенсуса сред членовете на военната организация на Запада, отбелязва изданието.    Предложението от Кремъл заслужава да бъде „разгледано“ , твърди Макрон в писмото, изпратено на 23 октомври чрез дипломатически кръгове в Брюксел. За тази цел президентът на Франция предлага двустранни и многостранни дискусии с всички държави, които имат резерви относно специфичното съдържание на руския мораториум. Той изрично подчертава, че трябва да бъдат установени „надеждни, стабилни и реципрочни мерки\".\r\nЧленовете на НАТО вече отхвърлиха руското предложение. Столтенберг многократно описа мораториума като „неприемлив“. Страните от Алианса са категорични, че Москва е нарушила Договора за ракети със среден и малък обсег (ДРСМО) чрез разполагането на оръжейни системи и разработването на ракетата 9M729.  САЩ излязоха от в началото на февруари тази година. Франция и Германия изразиха съжаление за развитието на ситуацията. Макрон веднага се възползва от възможността да предупреди за заплахата от ядрена надпревара за сметка на Европа. За първи път в средата на август той направи публично предложение за участие на Русия в нова европейска архитектура на сигурността. В кампанията си през ноември 2016 г. Макрон увери, че се стреми към „независима европейска политика“ спрямо Русия, която няма да бъде продиктувана от американските идеи. „Трябва да преосмислим отношенията си с Русия\", написа тогава той. След изтичането на ДРСМО, Макрон изчака подходящото време за политическата инициатива. През лятото той покани Путин в резиденцията си на Лазурния бряг. ", "date": "2019.11.28", "title": "Макрон подава ръка на Русия по въпроса за ядрените ракети"}
{"url": "https://www.actualno.com/healthy/ot-pediatrijata-de-fakto-potvyrdiha-che-zaradi-isterijata-po-sluchaja-s-pochinalo-dete-napuskat-lekari-news_1410489.html", "text": "      Без анестезиолог лица в тежко състояние не могат да бъдат лекувани. Това заяви доц. Д-р Димитър Калайков, временно ръководещ Педиартията (\"Проф. д-р Иван Митев\") в София. Той увери, че всичко е уредено и \"Пирогов\" и Националната кардиологична болница ще поемат спешните случи с деца.      Калайков каза и, че първият подал заявление за напускане е на анестезиолог, замесен в случая с . Останалият един анестезиолог пък работел само в гастроентерологията, не можел да помогне на деца.   Д-р Даниел Илиев пък обясни, че интензивното отделение не може да функционира без шестима лекари – толкова са напусналите или отстранените след случая със смъртта на 3-годишния Александър. \" Надяваме се, че затварянето на интензивното отделение е временно – доколкото ми е известно, срокът е 5 януари, 2020 година \", добави той.\r\nКакво каза здравният министър за случилото се – припомнете си в !  Що се отнася до \"Пирогов\", все още не е официално ясна причината за , довел до смъртта на двама души. Проф. Николай Габровски отново подчерта, че кислородната система във Второ отделение е работела нормално. \"Категорично е имало взрив\", каза той, но засега няма официално обяснение какво го е предизвикало. ", "date": "2019.11.28", "title": "От Педиатрията де факто потвърдиха, че заради истерията по случая с починало дете напускат лекари"}
{"url": "https://www.actualno.com/balkani/raste-brojat-na-zaginalite-sled-goljamoto-zemetresenie-v-albanija-news_1410485.html", "text": "      Силното земетресение със сила 6,4 по скалата на Рихтер, което удари в ранните часове на 26 ноември е взело живота на поне 35 души, като ранените са стотици, а в страната има и множество срутени сгради, пише тиранското издание Albania Daily News.      Множество жертви бяха открити във втория ден от спасителните операции от службите, които се опитват да открият оцелели под отломките на срутените сгради, предаде БГНЕС.   Това беше най-мощното земетресение в страната от десетилетия и то предизвика огромни щети по адриатическото крайбрежие на Албания, като най-пострадали са Дуръс и Туман. Множество вторични трусове последваха разрушителното земетресение, като най-скорошното от тях беше с епицентър на 24 километра от Дуръс и 42 км от Тирана и със сила от поне 5,3 по скалата на Рихтер.\r\nСпоред правителствени източници, 45 души са били спасени, след като са били открити под отломките. Макар да се очакваше операциите да продължат и през нощта в засегнатите региони, въпреки лошото време, по непотвърдена информация те може и да трябва да бъдат временно преустановени заради новото земетресение.   ", "date": "2019.11.28", "title": "Расте броят на загиналите след голямото земетресение в Албания "}
{"url": "https://www.actualno.com/cite/v-shirok-aspekt-poglednato-vseki-ima-konflikt-na-interesi-news_1410494.html", "text": "      Така лидерът на НФСБ и депутат Валери Симеонов коментира пред Нова телевизия дали е в конфликт на интереси с промяната в Закона за туризма. С предложения на депутатите Менда Стоянова (ГЕРБ) и Валери Симеонов (Обединени патриоти/НФСБ) за промяна в Закона за туризма се създава нова алинея, която задължава всички лица, които искат да отдават част от имота си чрез онлайн платформа да се регистрират.      Към момента стаи и къщи за гости могат да се отдават под наем и от лица, които не са търговци по смисъла на Търговския закон, ако местата за настаняване са част от обитаваното от него жилище в жилищна сграда.    ", "date": "2019.11.28", "title": "В широк аспект погледнато всеки има конфликт на интереси"}
{"url": "https://www.actualno.com/business/industrija-i-imoti-magniti-za-chujdi-investicii-prez-prehoda-news_1410465.html", "text": "      Недвижимите имоти, търговията и ремонтът на автомобили са привлекли над 7,74 млрд. евро чужди инвестиции. Това показват последните данни на НСИ за привлечените в страната чуждестранни капитали от началото на демократичните промени насам, цитирани от в. .      Общата сума на чуждите инвестиции в България за този период е 24,475 млрд. евро. От тях 12,88%, или 3,15 млрд. евро са вложенията в имоти, като тук не са включени хотелите. А 18,75% от чуждите инвестиции, или над 4,58 млрд. евро, са насочени към търговията и ремонта на автомобили.   Най-големият бум на пазара на имоти е преди световната финансова кризата през 2008-2009 г. След това има известно оттегляне от пазара. Сега обаче отново инвестициите в сектора се завръщат и цените на имотите бързо вървят нагоре, макар и с по-бавни темпове спрямо периода преди кризата.\r\nВ търговията и ремонта на коли инвестициите отчитат стабилен ръст през последните години. В резултат чуждите вложения в сектора вече са с над 1,5 млрд. евро повече спрямо предкризисната 2008 г.  Най-много чужди инвестиции се насочват към промишлеността. Това е разбираемо тъй като тук влиза голяма палитра от производства – на лекарства, машини, мебели, химически продукти, превозни средства, електроника, текстил, както и на ток, парно, включително и цялата добивна промишленост.\r\nОбщата сума на задграничните вложения в производството и добивната промишленост от началото на демократичните промени насам е 9,3 млрд. евро. Това са над 38,1% от всички преки чужди инвестиции.   Но най-много вложения са привлечени в производството и доставката на електрическа и топлинна енергия и на газообразни горива – 2,477 млрд. евро. След това са производството на изделия от каучук, пластмаси и др. неметални минерални суровини с над 1,2 млрд. евро чужди инвестиции, и производството на храни, напитки и тютюневи изделия с 1,13 млрд. евро.     ", "date": "2019.11.28", "title": "Индустрия и имоти: магнити за чужди инвестиции през прехода"}
{"url": "https://www.actualno.com/america/masovite-protesti-sreshtu-vlastta-v-kolumbija-ne-spirat-sasht-sa-pritesneni-news_1410461.html", "text": "      Хиляди протестираха за пореден ден в Колумбия, за да поддържат натиск върху президента Иван Дуке, предаде БГНЕС.      Колумбийските профсъюзи отбелязаха втората си обща стачка за седмица вчера (27 ноември), след като десетки хиляди отново изляха на улиците в знак на протест срещу правителството на десния президент Иван Дуке.   Общественият транспорт до голяма степен беше спрял, а магазините и офисите се затвориха в центъра на столицата Богота след като поредица от протести, които започнаха с поход на 250 000 души миналия четвъртък и продължиха за седми пореден ден. Някои протестиращи дрънкаха с тенджери и тигани, докато си пробиваха път по улиците. Големи демонстрации се проведоха още в Кали и Меделин.\r\n\"Възмутени сме от страданието и толкова много корупция\", казва Дейвид Мартинес, 50-годишен държавен служител, който се присъедини към похода в Богота, облечен като клоун. \"Облечен съм като клоун, защото така ни вижда правителството. Хората се надигнаха в Еквадор, Чили, Боливия, сега е наш ред да кажем: Стига толкова!\" каза Мартинес пред АФП.  \"Те превърнаха Колумбия в демокрация, където малцинство бизнесмени и  бюрократи пазят своите привилегии\", се казва в съобщение на учителския  съюз Fecode.\r\nПротестите бяха до голяма степен мирни, но спорадично насилие взе четири жертви - включително млад мъж, който почина в понеделник, след като беше ранен в сблъсъци при безредиците в събота. Около 500 души са ранени. Полицията съобщи, че 184 души са били задържани в протестите от миналата седмица.   Дуке е под обстрел заради икономическите си политики и корупция. В неделя той започна \"национален диалог\" с кметове и други длъжностни лица в опит да облекчи гнева на хората. Лидерите на протестите обаче реагираха гневно, когато първоначално бяха изключени от преките разговори.    Междувременно, САЩ обвиниха Венецуела и Куба в разпалване на раздори в Южна Америка, където редица страни са арена на големи протести. Елиът Ейбрамс, който ръководи усилията на САЩ да свали левият лидер на Венецуела Николас Мадуро, заяви, че двете правителства са използвали социални медии и други средства, за да разбунят вълненията.\r\n\"Има данни, които започват да сочат усилията на режимите в Куба и Венецуела да изострят проблемите в Южна Америка\", каза той пред репортери. Ейбрамс посочи неотдавнашното експулсиране от Колумбия на 59 венецуелци за участие в масови демонстрации срещу непопулярния консервативен президент Иван Дуке. Ейбрамс също цитира твърденията, отречени от Хавана, че кубинците  финансират протести срещу десния временен ръководител в Боливия, където  дългогодишният ляв президент Ево Моралес се отказа от поста си след  оспорвани избори.\r\nДържавният секретар Майк Помпео говори по телефона с Дуке и приветства \"националния разговор\", който той започна, за да обсъди исканията на протестиращите. \"Секретарят Помпео потвърди непоколебимата подкрепа на САЩ за правителството на Колумбия в неговите усилия за улесняване на мирното демократично решение\", се казва в изявление на Държавния департамент. ", "date": "2019.11.28", "title": "Масовите протести срещу властта в Колумбия не спират, САЩ са притеснени"}
{"url": "https://www.actualno.com/showbusiness/chistach-sdobil-se-na-kysmet-sys-scenarija-na-mejduzvezdni-vojni-vyzhodyt-na-skajuokyr-ne-razbral-kolko-struva-news_1410473.html", "text": "      Британският актьор Джон Бойега заяви, че е забравил копието си от строго пазения сценарий за новия филм от сагата \"Междузвездни войни\" под леглото си и че той е причината за малко да го продадат в eBay, предаде БГНЕС.      Бойега, който играе борецът от съпротивата Фин в \"Междузвездни войни: Възходът на Скайуокър\", заяви пред американското телевизионно предаване \"Добро утро Америка\", че чистач е намерил сценария и го е предложил за продан на сайта на аукциона eBay.   Режисьорът Дж. Дж. Ейбрамс каза по-рано тази седмица, че екипът на филма забелязал сценария в списъка на eBay и успял да го върне преди да бъде продаден, което означава, че тайните в сюжета са все още в безопасност.\r\n\"Сменях жилището си и оставих сценария под леглото си. Помислих си \"Сутринта ще си го взема\", но ….момчетата ми дойдоха и, знаете, започнахме да купонясваме малко и тогава сценарият просто, просто остана там. Няколко седмици след като чистачът е открил сценария го е предложил в eBay за 65 (британски) паунда. Очевидно човекът не е знаел истинската ме стойност\", добави актьорът.  Сценариите за филмите \"Междузвездни войни\" са сред най-строго пазените във филмовия свят. Много актьори получават части от сценария само за конкретни сцени, а критиците не могат да видят филма предварително. Бойега каза, че дори той не е знае края на филма, с който приключва сагата \"Скайуокър\", която за първи път оживява на екрана през 1977 г.\r\n\"Всъщност не знам защото заснехме няколко различни неща. Любопитен съм. Мисля, че гледам ще гледам филма следващата седмица за първи път\", каза той.   \"Възходът на Скайуокър\" стартира световното си представяне на 18 декември и се очаква да спечели до 200 милиона долара през първия си уикенд, прогнозира Variety. Във филма играят титулярните актьори от първите \"Междузвездни войни\" - Марк Хамил и покойната Кари Фишър, чиято роля като принцеса Лея беше изградена след внезапната ѝ смърт през 2016 година от неизползвани кадри от последния ѝ филм \"Междузвездни войни: Последният джедай\".     ", "date": "2019.11.28", "title": "Чистач, сдобил се на късмет със сценария на \"Междузвездни войни: Възходът на Скайуокър\", не разбрал колко струва"}
{"url": "https://www.actualno.com/society/kakvo-shte-e-vremeto-prez-dekemvri-news_1410439.html", "text": "      Месец декември ще започне с температури близки до обичайните. Това съобщи за Агенция \"Фокус\" дежурният синоптик Марияна Попова от Националния институт по метеорология и хидрология. Тази година през декември се очаква средната месечна температура да бъде около и над нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 11° и минус 6°, а най-високите – между 10° и 15°.      Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м.   Астрономическата зима започва на 22 декември в 6 часа и 19 минути.\r\nСлед застудяването в края на ноември, декември ще започне с температури близки до обичайните. В началото на месеца ще е без валежи, а дневните температури ще се повишат. В периода 3-6 декември се очакват валежи и застудяване, при което валежите на места в Северна и по високите полета на Западна България ще се примесват и ще преминават в сняг, но заради голямата динамика на атмосферата и редуващите се чести колебания на температурите, снежна покривка няма да се задържа. В края на десетдневието отново предстоят валежи, предимно от дъжд.  Условията за валежи ще се запазят и в началото на второто десетдневие. Температурите слабо ще се понижат и на места, главно в Предбалкана, по високите полета на Западна България и в североизточните райони, е възможно за кратко дъждът да премине в сняг, без да се образува трайна снежна покривка. През втората половина от десетдневието динамиката на атмосферата ще намалее и вероятността за валежи е по-малка. Температурите слабо ще се повишат и ще бъдат по-високи от обичайните.\r\nПрез третото десетдневие по-вероятно е да преобладава облачно време, с намалена видимост, без съществени валежи. Има тенденция и за постепенно понижение на температурите, така че да станат близки до обичайните. ", "date": "2019.11.28", "title": "Какво ще е времето през декември"}
{"url": "https://www.actualno.com/society/proverka-kislorodnata-sistema-na-pirogov-bila-izrjadna-news_1410499.html", "text": "      \"Проверката показа, че взривът в \"Пирогов\" не е настъпил заради неизправност на кислородната система\". Това обясни пред Нова телевизия зам.-директорът на \"Пирогов\" проф. Николай Габровски.      \"Установихме щетите. За щастие няма проблем със сградата. Необходимо е укрепване на една от разрушените стени, но нищо сериозно. В сградата е имало около 80 души. Благодарение на бързата реакция не се е стигнало да по-тежък инцидент, тъй като имаме и хора с двигателни проблеми. Един от дежурните лекари е искал да влезе в стаята, , за да спасява пациенти, но за щастие е бил спрян. Иначе щеше да има още една жертва\", поясни Габровски. Той допълни, че  нормалният ритъм на работа в отделението е възстановен.   \"Имаме пълна документация за поддръжка на съдовете за течен кислород. Имаме и автоматична система за известяване при пожар. В такъв момент всяка секунда е важна. Полицаите са съдействали на пациентите и са им помагали да се евакуират\", каза още директорът на \"Пирогов\".\r\nКъм този момент няма потвърдена версия за причината за пожара. Работи се по версията .   ", "date": "2019.11.28", "title": "Проверка: Кислородната система на \"Пирогов\" била изрядна"}
{"url": "https://www.actualno.com/politics/valeri-simeonov-mina-v-roljata-na-obiden-ot-novija-protest-sreshtu-nego-prizna-za-konflikt-na-interesi-news_1410497.html", "text": "      \"Не бих желал да коментирам техния протест. Както всеки гражданин на България, и те имат право да протестират. Смятам, че първата фаза от техните протести беше успешна за тях – извиних се, бяха приети трите законопроекта, за които те настояваха\". Това заяви лидерът на НФСБ Валери Симеонов във връзка с новия протест срещу него, воден от майките на деца с увреждания от \"Системата ни убива\" – защото Симеонов беше избран за зам.-председател на Народното събрание.      Симеонов каза пред Нова телевизия, че бил по-чепат като характер и използвал по-остри изрази, което осъзнавал, но в продължение на година работел върху себе си. Именно заради разликата в характера Симеонов вижда и силните реакции срещу себе си.   Лидерът на НФСБ обясни и, че му е много ясно какво значи да се грижиш за болен човек – дядо му страдал от Паркинсон, майка му – от инсулт. Затова и му е обидно, когато го изкарвали за звяр. „С делата си много лесно мога да докажа, че не съм този Сатана, който ме описват”, каза Симеонов. \"Помогнал съм на доста хора със свои пари, шестима моряци върнах от Гърция, плащайки гаранция за гръцки затвор\", изброи депутатът, добавяйки как не бил политик и помогнал също на човек, нуждаещ се от изкуствени стави и на глухо дете за импланти, които не се покриват от НЗОК. \"Нека се спре с тези обидни квалификации, не мисля, че е коректно\", заключи той.\r\nСъщевременно Симеонов прие с радост критиките на депутата от ДПС Йордан Цонев, който е минал през редица политически партии и е доказал какъв е, като лидерът на НФСБ използва думата \"корупция\" по адрес на Цонев.   Политики  и готвената – да има задължителна регистрация на всички, които предлагат апартаменти и стаи през тези платформи, Симеонов отвърна, че срещу всички опити за промяна в някакво икономическо статукво имало съпротива. Той сравни новото предложение със Закона за шума и го видя за необходимо. На въпрос ако бъде затворена дадена платформа заради някакво нарушение, а ще пострадат коректни платци, отговорът беше, че ако имало предварително плащане, всичко щяло да е наред. Хипотези без предварително плащане или при опит да се анулира резервация Симеонов така и не разгледа. Но основният му мотив за промяната е \"укриване на данъци\".   Попитан дали като собственик на хотел той не е в конфликт на интереси да предлага такива промени, лидерът на НФСБ почна да говори как в САЩ били убити петима души в нелегална квартира, . Но веднага депутатът смени плочата и обясни, че нямал хотел в Златоград, ами той бил на телевизия СКАТ, и ставало въпрос за 3 стаички. „В широк аспект погледнато всеки има конфликт на интереси”, заключи народният представител и уточни, че можело да се подаде сигнал.    Припомняме, че съгласно предложеното: \"Който предлага туристическа услуга или допуска включване в електронна платформа на некатегоризиран туристически обект по чл. 113, ал. 3 се наказва с глоба в размер на от 500 до 5000 лв., а на едноличните търговци и юридическите лица се налага имуществена санкция в размер от 1000 до 10 000 лв. независимо от наказанията по чл. 206. Когато нарушението по ал. 1 е извършено повторно глобата е в размер от 5000 до 8000 лв, а имуществената санкция - от 10 000 до 15 000 лв. В допълнение към тази разпоредба министърът на туризма се задължава при системни нарушения да подава искане до Софийския районен съд \"да постанови всички предприятия, предоставящи обществени електронни услуги, да спрат достъпа до съответните интернет страници\"\r\nВалери Симеонов се съгласи и да се вдигнат данъците на по-старите автомобили, защото това било и европейска политика. Попитан обаче защо се получава така, че екостандарт Евро 4 ще се облага по-тежко от Евро 3, политикът не коментира, защото не бил запознат. ", "date": "2019.11.28", "title": "Валери Симеонов мина в ролята на обиден от новия протест срещу него, призна за конфликт на интереси"}
{"url": "https://www.actualno.com/curious/zodiite-koito-proshtavat-lesno-news_1410544.html", "text": "                   - Това са представители на зодиака, които изключително много държат на спокойствието и хармонията. Правят всичко възможно, за да избегнат излишни спорове и драми. Искат да бъдат в добри отношения с всички, за това често пренебрегват принципите си. Везните се стремят да не съдят никого и винаги се поставят на мястото на околните. Тази тяхна черта на характера,  им носи доста негативи, защото прекалено много хора се възползват от добрината им. Изпитват силна болка, когато виждат, че техен близък ги предава, но предпочитат да приемат това като нещо нормално, което бързо ще отмине. Често остават разочаровани, когато осъзнаят, че дълго време са живяли в лъжа.   – По принцип, Козирозите са много сериозни, стабилни и мъдри. Тяхната силна страна е свързана професията, кариерата и финансите. Любовта, за жалост, е нещо, което не разбират напълно. Поради тази причина могат да бъдат заблудени наистина много лесно. Готови са да простят абсолютно всичко на половинката си без дори да се замислят.  Нямат умението да различават лъжците и се доверяват изключително лесно. Не взимат под съмнение нищо, свързано с любимия им човек. Дори да си личи, че той не е искрен, Козирозите не приемат това и продължават да прощават и да правят компромиси. Те не могат да осъзнаят, че човека, за когото дават всичко и пренебрегват себе си, всъщност се възползва от тях и наивността им.     ", "date": "2019.11.28", "title": "Зодиите, които прощават лесно"}
{"url": "https://www.actualno.com/politics/krasimir-cipov-stana-zamestnik-predsedatel-na-pg-na-gerb-news_1410550.html", "text": "      Красимир Ципов е избран за заместник-председател на парламентарната група на ГЕРБ. Ципов се върна на депутатското място през лятото, на мястото на починалата Снежана Дукова. Преди това той беше заместник-министър на вътрешните работи.      Като депутат Красимир Ципов се включи в работата на Комисията по вътрешна сигурност и обществен ред и оглави създадената .    ", "date": "2019.11.28", "title": "Красимир Ципов стана заместник-председател на ПГ на ГЕРБ"}
{"url": "https://www.actualno.com/scene/vjatyr-voda-ogyn-i-zemja-zavihrjat-magijata-na-tanca-na-ansambyl-chinari-na-12-dekemvri-v-zala-1-na-ndk-news_1410551.html", "text": "      В дните преди Коледа, когато топлината, любовта и вярата в доброто са по-силни от всяко друго време в годината, ансамбъл „Чинари“ докосва сърцата със съвременната фолклорна приказка „Магията на танца“. Талант, красота, очарование, майсторство и професионализъм ще завладеят зала 1 на НДК на 12 декември.      В основата на сюжета на музикално-танцовия спектакъл са вечните теми за доброто и злото, любовта и омразата, мрака и светлината, претворени в четири основни картини, съответстващи на четирите природни стихии – вятър, вода, огън и земя. Като лексика „Магията на танца“ залага на традиционния български фолклор, претворен по иновативен и оригинален начин в контекста на съвременната стилистика. Изграден в ритмиката на съвременната музикално-танцова среда и в естетиката на съвременната сценография и костюми, спектакълът-импресия е модерно претворена приказка, кореспондираща еднакво успешно с всяко поколение и духовна нагласа.   Хореограф и режисьор  на „Магията на танца“ е художественият ръководител на ансамбъл „Чинари“ Асен Павлов. Сред авторите на музиката и аранжиментите са композиторите Костадин Генчев, Кирил Добрев, Пейо Пеев, Костадин Атанасов, Петър Миланов, Димитър Димитров, Сергей Стойнов. С роли в спектакъла са и трио „Булгарина“ – най-новият формат на „Чинари“ (събрал таланта и очарованието на ангелските гласове Любомира Павлова, Деница Стойкова и Радостина Николова), чиято дебютна песен „Химера“ гони върха в класациите и ще звучи за първи път на живо и група „Етнотикс“ - първата етно-рок група в България с женски квартет гъдулки.\r\nБилети за спектакъла „Магията на танца“, на цени от 20 до 40 лева, можете да намерите на касите на НДК и в www.Ticketportal.bg.   ", "date": "2019.11.28", "title": "Вятър, вода, огън и земя завихрят „Магията на танца“ на ансамбъл „Чинари“ на 12 декември в зала 1 на НДК"}
{"url": "https://www.actualno.com/chronicles/umira-kralicata-majka-vilhelmina-niderlandska-news_1410285.html", "text": "      Вилхелмина Нидерландска (Wilhelmina Helena Pauline Marie van Oranje-Nassau) (31 август 1880 – 28 ноември 1962), принцеса на Оранж-Насау, е кралица на Нидерландия от 1890 до 1948 г. и кралица-майка (с титлата „принцеса“) от 1948 до 1962 г. Тя управлява Нидерландия повече от 50 години, най-дълго от всички нидерландски монарси. По време на нейното царуване има много превратни точки както в нидерландската, така и в световната история: Първата и Втората световна война, Голямата криза от 1933 г., както и залеза на Нидерландия като важна колониална империя. Тя е известна предимно с ролята си във Втората световна война, в която е важен вдъхновител на нидерландската съпротива, както и знаменит предводител на холандското правителство в изгнание.       Ранни години Вилхелмина е родена на 31 август 1880 г. в замъка Сусдейк в Хага, Холандия. Тя е единственото дете на крал Вилхелм III и втората му съпруга, Ема ван Валдек-Пирмонт. Крал Вилхелм има трима сина от първата си съпруга, но от тях единствено бездетния принц Александър е жив. Той умира, когато Вилхелмина е на десет години, и тя остава пряк наследник на холандския престол, единствен продължител на династията Оранж-Насау, която има 400-годишна история.Отменен е салическият закон, който не позволява жени да наследяват престола.\r\nКогато Вилхелм III умира на 23 ноември 1890 г., принцеса Вилхелмина става първата кралица на Холандия, но тъй като е само на 10 години, майка ѝ е обявена за регент. Вилхелмина получава образованието си от частни тютори.През 1895 г. посещава кралица Виктория, която пише за нея в дневника си: „Младата кралица... все още носи косата си пусната свободно. Тя е стройна и грациозна и създава впечатление за интелигентно и симпатично момиче. Говори добре английски и умее да бъде очарователна“.   Брак и семейство На 7 февруари 1901 г. Вилхелмина се омъжва за херцог Хайнрих Владимир Албрехт Ернст фон Мекленбург-Шверин (* 19 април 1876, Шверин; † 3 юли 1934, Хага), (става на 6 февруари 1901 г. принц Хендрик). Бракът им е определян като не е особено щастлив. През първите години Вилхелмина има три неуспешни бременности, което поставя под въпрос наследството на холандския престол. На 30 април 1909 г. се ражда дъщеря им Юлиана, която впоследствие наследява майка си. Управление     Вилхелмина се възкачва на трона след изпълване на пълнолетие през 1898 г. Година по-късно предлага двореца си в Хага за първата международна конференция по въпросите на мира, на която са първи път за формулирани някои от конвенциите, действащи днес, свързани с войната, неутралитета, принципите за арбитраж. \r\nПрез 1899 г. започва Втората англо-бурска война. В края на 1900 г. кралица Вилхелмина изпраща военен кораб (De Gelderland), за да помогне на Паул Крюгер, победения президент на Трансвал, като го транспортира. \r\nСред другите въпроси, с които трябва да се справи Вилхелмина през първите години на управлението си, са проблемните отношения с Венецуела във връзка с островите Кюрасао, които са собственост на Холандия, както и защитаването на холандските търговски интереси в Турция и Китай. Първа Световна война Петнадесет години след възкачването на Вилхелмина на трона, избухва Първата световна война. Въпреки че Холандия запазва неутралитет, значителните германски инвестиции в холандската икономика, както и търговските отношения между двете страни довеждат до блокиране на Холандия от Великобритания като опит да се отслаби Германската империя. Блокадата довежда до недостиг на храна, търговията е в упадък, в страната има наплив на бежанци. Холандските кораби са потопявани или завземани от Съюзниците. Страната обаче не е нападната от Германия, след като са преосмислени плановете в тази насока.   След войната Вилхелмина дава убежище на бившия кайзер на Германия - Вилхелм II и отклонява исканията на Съюзниците да им бъде предаден.\r\nНа конференцията във Версай възниква опасност Холандия да бъде принудена да отстъпи на Белгия част от южните си територии, но благодарение на действията на Вилхелмина тази заплаха не се реализира. Между двете световни войни След войната, въпреки икономическата криза от 30-те години, която сериозно засяга страната, Холандия постепенно се утвърждава като индустриална сила в световен план с големи международни банки, процъфтяваща търговия и фабрики.  Инженери успяват да извоюват от морето значителни територии.\r\nПрез 1934 година умират съпругът на Вилхелмина – принц Хендрик и майка ѝ Ема. Отново възниква въпроса за оцеляването на династията Оранж-Насау, тъй като единствените живи представители са кралицата и неомъжената ѝ дъщеря. Този проблем е разрешен след като през 1937 г. Юлиана сключва брак с германския аристократ Бернхард. Двамата имат четири деца, две от които се раждат преди Втората световна война. Втората Световна война На 10 май 1940 Нацистка Германия напада Холандия и кралица Вилхелмина и семейството ѝ са евакуирани в Обединеното кралство на борда на кораб (HMS Codrington) изпратен от Джордж VI. Юлиана и дъщерите ѝ отиват в Канада, а Вилхелмина остава в Лондон с принц Бернхард и там поема контрола над холандското правителство в изгнание.\r\nВойната променя отношението към холандската монархия. Парламентарен контрол върху правителството в изгнание няма. Доверието в избраните политици е разклатено, заради неспособността им да предвидят започването на войната. В същото време кралицата се утвърждава като героична фигура.Решението ѝ да напусне страната предизвиква противоречиви мнения, но обръщенията на Вилхелмина към холандския народ по Радио Оранж (Radio Oranje) от Лондон по време на войната променят съществено отношението към кралската династия и когато тя се завръща в освободените земи след войната, кралицата е възприемана като символ на холандската нация. Късни години и смърт Икономическите и политически трудности в Холандия след войната допринасят за влошеното здраве на кралицата. През есента на 1947 г. и в началото на 1948 г. здравословното състояние на Вилхелмина я възпрепятства от изпълнение на задълженията ѝ; и дъщеря ѝ Юлиана поема временно функциите на регент. През 1948 г. Вилхелмина официално обявява решението си да абдикира в полза на дъщеря си и на 4 септември същата година Юлиана става новата кралица на Холандия.\r\nСлед абдикацията си Вилхелмина възприема обръщението „Нейно кралско височество принцеса Вилхелмина Холандска“. Оттегля се в двореца Хет Ло и превръща едното крило в дом за инвалиди от Съпротивата и бежанци от Унгария и Индонезия. Рядко има публични изяви. След големите наводнения в Холандия през 1953 г. тя пътува из страната и се среща с пострадалите от бедствията, за да повдигне духа на народа.\r\nПрез последните години от живота си пише автобиографичната книга „Eenzaam, maar niet alleen“.\r\nВилхелмина умира на 82-годишна възраст на 28 ноември 1962 г. и е погребана в холандската кралска крипта в Новата църква (Nieuwe Kerk) в Делфт. По нейно желание погребението е в бяло, макар че това е в несъответствие с протокола. ", "date": "2019.11.28", "title": "Умира кралицата-майка Вилхелмина Нидерландска"}
{"url": "https://www.actualno.com/football/oshte-dva-otbora-sa-sigurni-18-finalisti-v-shampionska-liga-news_1410456.html", "text": "      Тази вечер още два отбора успяха да си осигурят място на 1/8-финалите в .   Това са Барселона и РБ Лайпциг. Каталунците спечелиха с 3:1 срещу   Борусия Дортмунд и си осигуриха първото място в своята група.      Лионел Меси, Антоан Гризман и Луис Суарес се разписаха за   каталунците,  като това бе двубой номер 700 за Меси с екипа на испанския   шампион.  Освен това аржентинецът вече има голове срещу 34 различни   отбори.  Единственото попадение за гостите отбеляза Джейдън Санчо.   Немският тим пък стигна до много ценно равенство срещу Бенфика.   Лайпциг изоставаше с 0:2 до самия край на срещата, но с два гола на Емил   Форсберг си осигури класиране в следващата фаза на турнира. Иначе Пици  и Карлос Винисиус дадоха преднина на гостите, но те рухнаха в самия  край на мача.  В група G в момента  немският тим е лидер с 10 точки, а с  по 7 са Лион и  Зенит, а Бенфика е на последно място с 4. Лайпциг обаче  не може да бъде  изместен от Зенит, тъй като постигна две победи в  директните двубои.    ", "date": "2019.11.28", "title": "Още два отбора са сигурни 1/8-финалисти в Шампионска лига"}
{"url": "https://www.actualno.com/sofia/18-mln-leva-prihodi-se-ochakvat-ot-danyka-za-mps-v-sofija-news_1410493.html", "text": "      \"В пари очакванията са 18 млн. лева да има допълнителни приходи от данъка за моторните превозни средства и около 20 млн. лв. от данъка за възмездно придобиване.\" Това каза зам.-кметът на София Дончо Барбалов в интервю за БНТ.      Той допълни, че столичани със стари коли ще плащат по-висок данък с около 10 лв., но целта не е да се акцентира върху , а върху мерките да се използва повече градски транспорт. По думите шофьорът трябва да разбере това.   \"На този етап не се предвижда увеличение на билета за градски транспорт\", допълни още Барбалов.\r\n\"Не съм сигурен какви са били точно . Но това, което в момента се предлага, е свързано с политиката на общината в две много приоритетни области - околната среда и инфраструктурата, особено инфраструктурата, свързана с районите. Промяната на данъците, що се отнася до МПС, дава възможност на общината да увеличи тежестта на екологичния компонент - да накажем тези, които замърсяват повече и да поощрим тези, които замърсяват по-малко. На практика за Евро 5, Евро 6 превозните средства не се предлага промяна в екологичната компонента, а за по-мощните и по-замърсяващите съответно такова е предвидено\", обясни Барбалов.  \"Ние му показваме, че не е ок да кара замърсяващ автомобил. Увеличаваме средствата за градски транспорт\", каза още зам.-кметът.\r\nПо думите му целта е през 2020 г. да се пренасочат средства към т.нар довеждащ транспорт, за да може да се създаде удобен вътрешен транспорт в самия квартал. По думите му ще има увеличение на пробега на градския транспорт.   Вижте какво каза кметът на София за увеличението на данъците в      ", "date": "2019.11.28", "title": "18 млн. лева приходи се очакват от данъка за МПС в София"}
{"url": "https://www.actualno.com/america/federalnijat-rezerv-otchete-de-fakto-zastoj-na-amerikanskata-ikonomika-news_1410438.html", "text": "       През последните седмици в САЩ се наблюдава \"скромен\" растеж, като производството остава в застой. Това съобщи АФП, позовавайки се на данни на Федералния резерв.      Икономическата активност в Съединените щати продължи своя \"скромен\" растеж през последните шест седмици, но напрежението в търговията остава и производството е в застой, гласи доклад на Федералния резерв, предаде БГНЕС. Девет от 12-те региони на САЩ отбелязват лек растеж от октомври до средата на ноември, докато три, включително Ню Йорк, са в застой, гласи доклад, публикуван на официалния сайт на институцията във Facebook.  Много от регионите отчитат отрицателното въздействие, създадено от търговското напрежение и новите мита на Доналд Тръмп, а производството в повечето региони не показа ръст.\r\nОтделно, има съвсем лек ръст на заетостта, но има умерено повишение на инфлацията. Като цяло има оптимистично очакване за бъдещето, но прогнозите са за увеличение на цените на производството. ", "date": "2019.11.28", "title": "Федералният резерв отчете де факто застой на американската икономика"}
{"url": "https://www.actualno.com/business/poshtenska-banka-otkri-3-bankovi-klona-ot-novo-pokolenie-news_1410450.html", "text": "      С иновативно събитие, което се проведе едновременно в три локации, Пощенска банка официално откри пилотните си дигитални офиси от ново поколение. След успешното си оперативно обединение с Банка Пиреос България, което приключи миналата седмица, Пощенска банка поставя началото на процес по цялостна трансформация на своята още по-широка клонова мрежа.      Концепцията на новите офиси е подчинена на стремежа за отлично потребителско изживяване в контакта с институцията. Тя съчетава, от една страна, обособяване на зони за самообслужване, в които клиентите могат сами да извършват бързо и лесно различни операции, а от друга – залага на по-отворен, уютен и модерен интериор. Новата концепция за офисите на Пощенска банка отговаря на очакванията на съвременните потребители за повече бързина и удобство в банковото обслужване и възможност за по-обстойна лична консултация с банков експерт, който може да предложи конкретно финансово решение.\r\nПървите три центъра на банката от новия тип се намират в София – в Paradise Center, в The Mall и на ул. \"Бели Дунав\". Те бяха открити едновременно от трима топ мениджъри на Пощенска банка – Петя Димитрова, главен изпълнителен директор и председател на УС, Димитър Шумаров, изпълнителен директор, главен финансов директор и член на УС, и Асен Ягодин, изпълнителен директор и член на УС. Интерактивна инсталация на декоративно дърво, което „оживя“ по време на събитието с помощта на специално създаден 3D мапинг, представи символично синергията между технологиите и грижата за природата, заложена във философията за развитие на Пощенска банка.   \"След обединението с Банка Пиреос Пощенска банка вече е още по-голяма, по-силна и по-динамична институция, която затвърди позицията си на системен участник на пазара и на компания с иновативен дух, която не просто следва тенденциите, а ги създава. Клоновата ни мрежа стана по-широка и започваме да я трансформираме, за да постигнем още по-добро клиентско изживяване, което е основният ни приоритет.\r\nС новите си дигитални клонове надграждаме добрите практики на Пощенска банка по отношение на обслужването и осигуряването на отлично потребителско изживяване в контакта с нас, за което само преди седмица бяхме отличени със злато в един от най-престижните европейски конкурси в банковия сектор - The Retail Banking: Europe 2019 Awards. В проучване, което направихме с Гемиус, над 80% от потребителите споделиха, че все още предпочитат личната консултация с банков консултант за спецификите на продуктите.\r\nТази идея залегна в трансформацията на нашите офиси. Фокусът се измества от традиционните банкови услуги към персоналната консултация на клиента и предлагането на гъвкаво решение на конкретните му потребности, което е силата на Пощенска банка. Рутинните операции пък се изнасят в зоната за самообслужване, което е голямото удобство за клиентите, защото им пести време и е модерно и практично решение за тях.    С новата концепция на нашите офиси за пореден път доказваме, че в Пощенска банка сме иновативни, модерни и успяваме да предлагаме добавена стойност за клиентите и обществото\", заяви Петя Димитрова, главен изпълнителен директор и председател на УС на Пощенска банка.\r\nС тези думи тя се обърна към гостите на събитието в Paradise Center и символично \"преряза\" дигиталната LED лента, с което официално откри иновативния клон. Речта ѝ беше предавана на живо в останалите два нови центъра на банката, в които с речи и \"прерязване\" на дигитални ленти се включиха Димитър Шумаров и Асен Ягодин. Синхронизираното откриване на трите иновативни клона на Пощенска банка отбеляза и успешното финализиране на оперативното обединение на Пощенска банка и Банка Пиреос България, което приключи на 18 ноември 2019 г. и беше осъществено за рекордно кратък срок от по-малко от 5 месеца. С това двете банки продължават заедно напред като една институция, която ще работи под търговската марка \"Пощенска банка\". Водещ на събитието беше Орлин Павлов, който поздрави гостите с песента \"Заедно\" – специална препратка към мащабната комуникационна кампания за обединението на Пощенска банка и Банка Пиреос, която премина под мотото \"Заедно напред\".\r\nВ трите нови клона на Пощенска банка има обособени дигитални зони за самообслужване, банкомати с депозитни функции и големи сензорни (touch-screen) екрани с информация за актуалните предложения на банката и условия по банкови продукти. Там клиентите могат сами да извършват справки, да плащат битови сметки, да правят преводи с Western Union и да сменят своя ПИН код. Те също така имат възможност да внасят и теглят от сметките си в банката като използват ATM с депозитна функция. Потребителите могат да получават актуална информация за продукти и услуги на банката директно на големите сензорни екрани в офисите и така да помогнат за намаляване на ползването на хартия. Поетапно зоните за самообслужване на Пощенска банка ще разширяват предлаганите възможности като ще включват и транзакции между сметки, кандидатстване за кредит и други банкови услуги.   След обединението с Банка Пиреос Пощенска банка вече разполага с още по-широка клонова мрежа в цялата страна от над 200 офиса и ще продължи да предлага иновативни продукти и услуги, високо качество на обслужването и гъвкави финансови решения за индивидуални и бизнес потребители. Пощенска банка има пазарен дял от над 10% по размер на активи, кредити и депозити на българския пазар и очакванията са тя да заеме трето място по размер на кредитния портфейл с обем от 7.5 млрд. лв. и по размер на депозитите – с 9.3 млрд. лв. Така банката затвърждава позицията си като системна за пазара банка и лидер в нововъведенията и формирането на тенденциите в банковия сектор в страната.  ", "date": "2019.11.28", "title": "Пощенска банка откри 3 банкови клона от ново поколение"}
{"url": "https://www.actualno.com/recipes/majoneza-krasi-s-priznanie-ot-superbrands-za-chetvyrtvekovnija-si-ubilej-news_1409963.html", "text": "      Глобалната организация Superbrands връчи своята награда за отличен брандинг на , с която я признава за водеща потребителска и бизнес марка на българския пазар. На тържествената церемония в Sofia Event Center беше представено и официалното издание, известно като Библията на брандинга, представящо съвременните достижения на част от най-силните брандове в страната. Изданието разказва и за четвъртвековното съществуване на Фабрика за майонеза „Краси”, за постигнатите успехи, за социалноотговорните каузи на компанията, за пътя, по който „Краси” се превръща в продукт разпознаваем, емблематичен и любим на българския потребител.      Методиката на подбор и оценяване на брандовете е универсална за всички 80 страни, реализиращи промоционалната програма Superbrands. Селективният процес се осъществява на два етапа: чрез конфиденциално гласуване на членовете на независимото експертно жури – Борда на Superbrands Bulgaria, и чрез национално гласуване на потребителите в интернет, осъществено в партньорство с водещия институт за пазарни проучвания GfK Bulgaria. Това дава възможност експертното мнение да се разгледа успоредно с мнението на потребителите. В процеса на оценяване експертите и потребителите се ръководят от дефиницията и критериите на световната организация за Superbrands – марка, която трябва да демонстрира:качество, надеждност и различие. Superbrands посочва като изключителна търговска марка, която се откроява и доминира над всички останали в рамките на националния пазар.  При получаването на наградата мениджъра на Фабрика за майонеза „Краси”, Даниела Авджиева отбеляза, че е развълнувана да получи наградата Superbrand в годината на четвъртвековния юбилей на „Краси” и това е поредното отличие за марката-лидер на пазара на майонеза у нас. Ние  поставяме на първо място отговорността да предлагаме безопасен хранителен продукт, затова именно „Краси” е „Най-добрата майонеза” като вкус и качество на пазара, ние задаваме стандарта на традиционната майонеза в България!”  ", "date": "2019.11.28", "title": "Майонеза \"Краси\" с признание от Superbrands за четвъртвековния си юбилей"}
{"url": "https://www.actualno.com/celebrate/sv-mychenik-akakij-news_708581.html", "text": "      Светият Христов мъченик Акакий пострадал по време на царуването на Ликиний, на когото бил предаден за съд. Заради изповядването на Христа Ликиний наредил да го окачат и да стържат тялото му, а след това го препратил към епарха Терентий. Епархът заповядал да го хвърлят в котел, пълен със смола и лой, но той останал съвършено невредим. Когато на епарха се наложило да замине за Апамея и Аполония, той наредил на свети Акакий да го последва. В един от тези градове го въвели в езически храм, но със силата на молитвата той разрушил всички идоли, намиращи се там. След това епархът го предал на съд на трибуна, по нареждането на когото отначало той бил много бит, след това се борил със зверове, а накрая бил хвърлен в пещ, но останал невредим. Като мислел, че пещта е студена, трибунът се приближил, за да се убеди в това, но сам изгорял и тялото му се превърнало на прах. След смъртта на трибуна светецът бил предаден за съд на Посидоний, който наредил да му сложат тежки окови и да го откарат в Милет, където той отново разрушил идолите. Заради това му отсекли главата, при което от раната му текли кръв и мляко. Един презвитер на име Леонтий погребал тялото му в град Синада.           ", "date": "2019.11.28", "title": "Св. мъченик Акакий"}
{"url": "https://www.actualno.com/politics/deputatite-shte-zasedavat-izvynredno-na-3-dekemvri-news_1410504.html", "text": "      Народното събрание ще проведе извънредно заседание на 3 декември.      Решението бе подкрепено от 165 депутатити, само 3 бяха \"против\", а други 4 се \"въздържаха\". На извънредното заседание народните предсатвители трябва да се заемат с гледането на второ четене на бюджетите на  Държавното обществено осигуряване (ДОО) и на НЗОК за 2020 година. Това по всяка вероятност означава, че държавният бюджет ще бъде включен в седмичната програма за сряда.   Междувременно стана ясно, че е избран за зам.-председател на ПГ на ГЕРБ, а това е станало на заседание на групата. ", "date": "2019.11.28", "title": "Депутатите ще заседават извънредно на 3 декември "}
{"url": "https://www.actualno.com/africa/turcija-podpisa-voenna-sdelka-s-podkrepjanata-ot-oon-dyrjavna-vlast-v-libija-news_1410533.html", "text": "      Турция подписа военна сделка късно в сряда с признатото от ООН правителство на Либия, предадоха световните агенции, цитирани от БГНЕС.      Ердоган се срещна с ръководителя на базираното в Триполи Правителство на националното споразумение (ПНС), министър-председателя Файез ал Сарадж, за да подпише споразумения за сигурност и военно сътрудничество, както и морски юрисдикции.\r\n\"Уверени сме, че заедно ще подобрим ситуацията със сигурността за либийския народ\", написа в Twitter Фахретин Алтън, директор по комуникациите в турското президентство. Той призова други държави да подкрепят ПНС.   \"Стабилността на Либия е критично важна за безопасността на гражданите ѝ, регионалната стабилност и предотвратяването на международния тероризъм\", уточни Алтън.          ", "date": "2019.11.28", "title": "Турция подписа военна сделка с подкрепяната от ООН държавна власт в Либия"}
{"url": "https://www.actualno.com/society/novini-ili-novini-kartinata-na-pechata-za-28-noemvri-news_1410459.html", "text": "              Авторът на двойното убийство в Пловдив - Йордан Таков е застрелял с по 2 куршума жертвите си Христо и Васил Ботеви, които са негови близки роднини. Той имал обща бизнес с тях, но финансови проблеми довели до скандал и бой, при който се случва двойното убийство. Стрелял е със законното си оръжие, по негови думи – при самоотбрана. Вероятно е действал в състояние на афект. Бизнес партньорите имали чести кавги в последно време и няколко пъти се стигало до бой. 45-годишният Таков вече е с обвинение за двойното убийство и е задържан за 72 часа. Очаква се прокурорите да поискат от съда негов постоянен арест.   Студентите по икономика са изтеглили най-много студентски кредити. Те са получили 15.2% от отпуснати заеми за периода от 2010 г. до октомври 2019 г., става ясно от отговор на министъра на образованието Даниел Вълчев. Най-много на подобни кредити разчитат студентите по управленски науки, медицина, компютърни науки, строителни специалности и юристите. Най-малко са изтеглили бъдещите военни. Общият брой на отпуснатите заеми за 9-годишния период е 20 909, но те рязко намаляват в последните 3 години. Общата сума е близо 142,4 млн. лв. Великобритания би изгубила евентуална война с Русия в Източна Европа, заключва доклад на британски мозъчен тръст, специализиран във военните изследвания. Британската армия и съюзниците ѝ от НАТО изпитват недостиг на артилерийски снаряди и муниции и не биха могли да удържат защитна позиция. Според британското министерство на отбраната Обединеното кралство работи с НАТО и е добре оборудвано, предава BBC.     Националната сигурност на САЩ е атакувана отвътре. Това предупреждение отправи бившият съветник на Доналд Тръмп – Джон Болтън. \"Америка е объркана. Нашите врагове не са. Трябва да направим приоритет националната сигурност на САЩ\", призовава Болтън в профила си в Twitter. Болтън e много желан за свидетел в изслушванията на Конгреса в процедурата по импийчмънт, разследваща дали Тръмп е оказал натиск върху Украйна да разследва неговия политически съперник Джо Байдън. Демократите искат да призоват и няколко други високопоставени служители да дадат показания пред Конгреса. ", "date": "2019.11.28", "title": "Новини или novini: Картината на печата за 28 ноември"}
{"url": "https://www.actualno.com/europe/sarkozi-vidja-zapada-v-upadyk-zaradi-demografija-i-ostareli-idei-news_1410472.html", "text": "      Бившият френски президент Никола Саркози обяви в реч пред студенти упадъка на Запада. На уебсайта на вестник Mundo е публикувано видео на речта му в Университета Франсиско де Витория в Мадрид, предаде БГНЕС.      \"От векове световната ос пресича Запада, а днес тя се измести на изток. От седемте милиарда души, които живеят на планетата, четири милиарда живеят в Азия и само 800 милиона в \"центъра\". Ние вече не сме световната ос и за това има демографски причини“, каза политикът.   Според него, кризата на Европейския съюз е породена от остарели идеи. Така че, отбеляза бившият президент на Франция, не може да има обединена Европа от 27 държави. Вместо това той вижда \"четиримата европейци\": Шенген, еврото, отбраната и съюзът, затова призовава да се изоставят старите концепции и да се мисли за \"бъдеща Европа\". Тази ситуация, подчерта Саркози, доведе пряко до Brexit, който той нарече \"безумие, драма и историческо противоречие\".\r\n\"Европа трябва да спре да бъде статична в променящия се свят. Гражданите трябва да знаят накъде отиват. Нуждаем се от мечта. Поради бездействието ни други стават собственици на мечтата. А старата европейска цивилизация все още има мечти и амбиции. Тя не иска да умре\", допълни Саркози.  Като един от симптомите на упадъка на Запада бившият френски лидер посочи избирането на Доналд Тръмп за президент на САЩ. Според Саркози, той обича да вижда САЩ като сила, \"която би посочила пътя\", но призна, че \"никога не е вярвал, че публикациите в Туитър могат да направят някого силен\". ", "date": "2019.11.28", "title": "Саркози видя Запада в упадък - заради демография и остарели идеи"}
{"url": "https://www.actualno.com/america/zadyljitelna-evakuacija-na-hiljadi-hora-v-teksas-zaradi-gorjasht-zavod-news_1410460.html", "text": "      Задължителната евакуация се налага заради втора експлозия в нефтохимически завод на TPC Group в Тексас, предаде БГНЕС      В Twitter местната пожарна служба публикува снимки и видеоклипове на втората експлозия в завода в окръг Джеферсън.   \"Хората в радиус от около километър бяха призовани да се евакуират след първата експлозия, но сега говорим за принудителната евакуация на цялото население в радиус от около шест километра\", гласи съобщението на пожарникарите. Според телевизионния канал KFDM News евакуацията се обхваща пет града, чието общо население е около 60 хиляди души. стана около 1:00 ч. местно време (07:00 централно гринуичко време). Някои къщи, разположени на няколко километра от фабриката, имат счупени стъкла. TPC заяви, че при първия взрив двама служители на завода и един от собствениците са ранени.  Един човек е получил изгаряния, един е със счупена китка и друг със счупен крак.\r\nВластите веднага призоваха местните жители, които живеят на миля от централата, да се евакуират, когато е възможно. Компанията заяви, че инцидентът е свързан с нефтохимически завод. Съоръжението произвежда бутадиен - запалим газ, използван при производството на синтетичен каучук, и други нефтохимикали като бутан.    ", "date": "2019.11.28", "title": "Задължителна евакуация на хиляди хора в Тексас заради горящ завод"}
{"url": "https://www.actualno.com/america/lula-da-silva-vse-oshte-e-dalech-ot-tova-da-leji-dylgo-v-zatvora-za-korupcija-news_1410458.html", "text": "      Регионален федерален съд в Бразилия призна за виновен и реши да удължи присъдата по делото за корупция на бившия президент Лула да Силва на 17 години и един месец, предаде БГНЕС.      \"Комисия на федералния районен съд единодушно потвърди присъдата на бившия президент Лула да Силва по обвинения в пасивна корупция и пране на пари по делото \"Атибая\". Наказанието ще бъде 17 години, 1 месец и 10 дни затвор\", се казва в изявление на съда в Twitter.   По-рано федералният съд на Коритиба реши да освободи от ареста Лула да Силва, който излежава присъда от осем години и десет месеца затвор за корупция и пране на пари от април 2018 г., променяйки правилата на Наказателнопроцесуалния кодекс, предвиждащи арест след загуба на делото във втората инстанция.\r\nСпоред съобщения в медиите, решението на съда за увеличаване на присъдата ще бъде приравнено на присъда от втора инстанция, което позволява на бившия президент да остане на свобода, докато не бъдат изчерпани всички законови методи за защита срещу наказателно преследване.   ", "date": "2019.11.28", "title": "Лула да Силва все още е далеч от това да лежи дълго в затвора за корупция"}
{"url": "https://www.actualno.com/interview/ekspert-osnovnijat-vrag-na-zdravoslovnija-nachin-na-jivot-e-neznanieto-news_1410072.html", "text": "      Здравословният начин на живот все повече навлиза в съвременния свят на човечеството. Срещаме се с Лазар Радков, собственик на спортен клуб. Дълги години той се занимава с изучаване и практикуване на различни методи за здравословен начин на живот. Останало му е и достатъчно свободно време, че да създаде инициативата \"Капачки за бъдеще\". В интервю за той разказва за .        Казвам се Лазар Радков и за последните 11 години заедно с колегите ми от спортния клуб сме помогна на над 4 000 души да подобрят здравето и кондицията си, както и начина по-който се чувстват и изглеждат. А ако нещо ги боли - да спре. И не просто сме им помогнали, а сме ги научили как да се грижат за здравето си и без наша помощ!    Не бих казал, че става въпрос за воля, а по-скоро осъзнаване. Т.е. нужно е човек да осъзнае, че се чувства по-добре и животът му е доста по-качествен, когато се движи редовно и се храни малко по-смислено.  Основният враг е незнанието. Незнание, че тялото ни има нужда от грижа и движение. Незнание, че животът ни може да бъде много по-приятен и пълноценен, и то на цената на изключително малко допълнителни усилия. Незнание, че нито е трудно, нито е сложно. А само няколко прости действия могат да променят живота ни значително. За добро!      Да обръщаме внимание и да се грижим за здравето на тялото си. Да се образоваме за храните, тренировките, съня и т.н. .И преди всичко - да опитаме да обръщаме внимание на сигналите на тялото и най-важно - от какво му е зле и разбора се, да взимаме съответните мерки.  Изключително лесно! Човек трябва да опита и да си намери това, което му носи най-голямо удоволствие, без да го \"пребива\" или да вреди на здравето му. Т.е. да намери своя източник на удоволствие, енергия и здраве.       Ъммм... не см сигурен, че е коректно да ги наречем \"цели\". Това са по-скоро процеси. Т.е. наречения \"здравословен начин на живот\" е комбинация от действия, чиято основна цел е да ни помогнат да повишим качеството на всички аспекти от живота си цялостно.  Разбира се, че има! Когато сме болни, недоспали и преуморени, обикновено не сме най-приятната компания на света. Когато обаче сме в добро здраве, наспали сме се и сме в добра кондиция - буквално светим и приличаме хората от електрическа крушка, нощни пеперуди :).  Първата стъпка винаги е да решим, че не искаме повече да се \"чувствам на парцал\", да нямаме енергия и разни неща регулярно да ни болят. Решим ли, че ни е писнало да ни е зле, единствения път за нас остава да потърсим начин да променим това.     Бих им казал, че за да живеят по-добре и да имат повече енергия, не трябва да се \"филмират\", да претеглят яденето, с което се , да смятат калории и да се плашат от \"нездравословните храни\", понеже такива не съществуват. Има единствено лоши навици и прекаляване с количества. Всичко останало е въпрос на разумен подход, който за всеки е различен, но базовите навици са общи за всички.  А защо е важно да сме в добро здраве и да имаме много енергия? Когато сме в добра кондиция, това влияе благотворно и на психиката. Когато не сме в добра кондиция - не ни се отразява добре. Елементарно е. Въпросът, който в даден момент всеки един от нас трябва да си зададе е: Искам ли да се чувствам добре в тялото си и да имам повече енергия? И искам ли да живея по-пълноценно? \", каза в заключение Лазар Радков. ", "date": "2019.11.28", "title": "Експерт: Основният враг на здравословния начин на живот е незнанието"}
{"url": "https://www.actualno.com/asia/policejski-chas-v-irak-sled-ubijstvata-na-13-protestirashti-news_1410547.html", "text": "      Властта в южната част на Насирия в Ирак обяви, че въвежда полицейски час в целия град, след като 13 души бяха застреляни при репресии в антиправителствените митинги.      Силите за сигурност са разположени около покрайнините на града, претърсвайки всички коли и хора, които се опитват да влязат, предаде AFP, цитирана от БГНЕС.   Последва подобна заповед, наложена на светия град Наджаф, след като иранското консулство там беше изгорено от протестиращите за една нощ.\r\nИракският премиер Адел Абдел Махди изпрати военни командири в няколко провинции, пометени от протестите, в опит да \"възстановят реда\".    ", "date": "2019.11.28", "title": "Полицейски час в Ирак след убийствата на 13 протестиращи "}
{"url": "https://www.actualno.com/society/prognoza-za-vremeto-28-noemvri-chetvyrtyk-news_1410442.html", "text": "      Днес след временно разкъсване и намаление на облачността, по-късно през деня тя от запад отново ще започне да се увеличава. Вечерта в северозападните райони, а през нощта срещу петък на много места и в останалата част от страната ще превали дъжд. Вятърът от юг-югозапад ще се усили, особено в източната половина от страната и температурите ще се повишат. Максималните ще бъдат между 9° и 14°, в районите в близост до северните склонове на планините и в Югоизточна България до 17°, в София около 15°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). Атмосферното налягане ще бъде по-ниско от средното за месеца. През деня още ще се понижи.      Над Черноморието облачността около обяд също временно ще намалее, но през нощта срещу петък отново ще се увеличи. Ще духа до умерен юг-югозападен вятър. Максимални температури на въздуха: 14°-17°. Температурата на морската вода е 15°. Вълнението на морето ще бъде 2-3 бала.   Над планините облачността ще е предимно значителна и над 2000 ще превали слаб сняг. Ще духа умерен до силен запад-югозападен вятър. Максималната температура на височина 1200 метра около 11°, на 2000 метра - около 4°.\r\nВ петък ще има променлива облачност, сутринта все още на места в Източна България ще превалява, след обяд краткотрайни превалявания са възможни на отделни места в планините. Вятърът ще се обърне от запад-северозапад, в Дунавската равнина ще е умерен, временно и силен. В събота облачността ще е променлива, по-често значителна, на места ще има и превалявания. Ще бъде ветровито и ще нахлува сравнително студен въздух. В неделя минималните температури ще са около нулата, максималните - до 10°. Вероятността за валежи е малка. Вятърът ще отслабне, до вечерта ще се ориентира от юг.   ", "date": "2019.11.28", "title": "Прогноза за времето - 28 ноември (четвъртък)"}
{"url": "https://www.actualno.com/europe/objaviha-naj-prijatelskija-grad-za-vegani-news_1410614.html", "text": "      Начинът на живот без употреба на животински продукти става все по-популярно, но не винаги е лесно да се намери заведение за хранене с веганска храна. Все пак има градове, които са помислили и за това. Вижте кои са най-приятелски настроените към вегани.      Лондон е обявен за най-добрата дестинация за в света за втора година, пише британският вестник The Guardian . Берлин, Ню Йорк и Лос Анджелис също са класирани високо в списъка за 2019 година.   Дом на 125 вегански ресторанта, включително заведение за хранене, които предлагат пържено пилешко месо на растителна основа, суши и пица. Идеята за“ Лондон без месо“ навлиза през последните години. През 2017 година той беше първият град в списъка на Happy Cow, който притежава 100 напълно вегански ресторанта, което не е изненадващо за град със собствен веган фризьорски салон, предаде агенция Фокус.\r\nВ списъка Happy cow градовете се класират според три фактора: броят на ресторантите за вегани в радиус от пет мили от най-гъстата зона за вегански ресторанти във всеки град; броят на ресторантите с , вегетерианско или зеленчуково меню в същия радиус от пет мили; и впечатлението на Happy Cow за цялостната веганска приветливост на всеки град.  „Веганизмът продължава да се превръща в основен начин на живот в Лондон и този град извежда веганството на ново ниво“, казва Кен Спектор, съавтор на списъка на Happy Cow.\r\nОсвен ресторанти, Happy Cow също препоръчва Лондон заради изобилието от подходящи за вегани сергии, пекарни, кафенета.   Според The Vegan Society броят на веганите в Обединеното кралство е нараствал с четири пъти от 2014 до 2019 година, достигайки до 600 000. При сегашния темп на растеж се предвижда, че веганите и вегетерианците ще съставят една четвърт от населението до 2025 година.     ", "date": "2019.11.28", "title": "Обявиха най-приятелския град за вегани"}
