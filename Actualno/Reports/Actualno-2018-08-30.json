{"url": "https://www.actualno.com/europe/zapodozrenijat-za-ubijstvoto-v-kemnic-e-potyrsil-ubejishte-v-bylgarija-news_692598.html", "text": "  Заподозреният за убийство в гр.  Кемниц иракчанин за първи път е поискал убежище в България. Това  съобщава в. Die Welt. Изданието се позовава на Административния съд в  Кемниц, предава БГНЕС. Говорителят на съда е заявил,  че депортирането на иракчанина в България е трябвало да се осъществи на  13 май 2016 година, но това не е станало и срокът за неговото връщане  обратно е удължен с 6 месеца, в които властите трябвало да вземат  решение дали той да бъде върнат. В Германия Федералната служба  за миграция и бежанци /BAMF/ е отговорна за даването и  получаване на  бежански статут и за т.нар. случаи по Дъблинското споразумение. То  предвижда, че отговорна за статута на бежанците е тази страна-членка, в  която бежанците за първи път са регистрирани. Според вестника в  случая отговорна за статута на заподозрения за убийство иракчанин е  нашата страна. Die Welt твърди, че като цяло  много малко случаи по Дъблинското споразумение са решени в Европа. През  2016 г. германските власти са установили 4899 т.нар. търсещи убежище в  България. Българските миграционни власти са потвърдили своята  отговорност за 2643 от тях. Но, фактически, допълва вестникът, само 95  са върнати в България. Йосиф. А., иракски кюрд на 22  години, е задържан заедно с 23-годишния сириец Алаа С. Двамата са  заподозрени за убийството на 35-годишния германец в Кемниц. Убийството  предизвика протести и безредици в саксонския град.     ", "date": "2018.08.30", "title": "Заподозрeният за убийството в Кемниц е потърсил убежище в България"}
{"url": "https://www.actualno.com/prasspress/razsledvane-v-bylgarija-news_692607.html", "text": "  Часове след компетентни органи водят разпит, за да установят причините. На разпит са привикани всички участници.     Първо беше разпитан чакълът:\r\n-\tЧакъл, какво ще кажеш в свое оправдание?\r\n-\tНищо не мога да кажа. По-добре питайте пясъка.  -\tПясък, защо се случи катастрофата?\r\n-\tНе знам, по-добре питайте варовика.\r\n-\tВаровик, защо стана така?    -\tНе знам, питайте битумното лепило.\r\n-\tБитумно лепило, какво се случи?\r\n-\tНе знам, питайте асфалта!\r\n-\tАсфалт, кажи какво стана?\r\n-\tЗащо ме питате мене, аз въобще не бях там!     ", "date": "2018.08.30", "title": "\"Разследване\" в България"}
{"url": "https://www.actualno.com/education/sredno-po-200-lv-izliza-podgotovkata-na-pyrvoklasnik-news_692603.html", "text": "   Ново проучване показва, че      Вече тече трескава подготовка за купуването на основните ученически пособия. Ученическата раница струва между 50 и 250 лева. Родителите са склонни да дават повече пари, ако са сигурни, че е щадяща за гърба на детето.   Цената на несесера заедно с нужните моливи, гумички и тетрадки може да стигне 60 лева. 40 лева пък струва комплектът за рисуване. А разходите за спортен екип и ученическа униформа стигат и 200 лева, съобщава bTV.\r\nЗа сравнение – почти същата сума за първокласник дават и родителите в Швеция, Финландия и Германия – и докато у нас, 100 евро са около 20% от средния ни доход, то този разход в другите страни е само около 3-4%.  Освен ученическите пособия, голяма част от родителите трябва харчат пари и за униформа.   Един от магазините предлага облекло за над 50 училища.\r\n„Ако родителите купят 2 тениски – 34 лева, суичър 22 = 56! И полата 20 лева, е 76 лева. Ако включат и ризката и вратовръзката стават 110 лева. А най-скъпите училищни униформи са на частните училища – включват по 17 елемента, между 250 и 300 лева”, обясни управителката Снежина Тодорова.    ", "date": "2018.08.30", "title": "Средно по 200 лв. излиза подготовката на първокласник"}
{"url": "https://www.actualno.com/bgfootball/ludogorec-se-razvihri-smachka-torpedo-i-otnovo-e-v-grupite-na-liga-evropa-news_692581.html", "text": "   се класира в групите на Лига Европа за втора поредна година. Българският шампион разгроми Торпедо Кутаиси с 4:0 в срещата-реванш от плейофите, след като първата среща завърши 1:0 в полза на разградчани. Попаденията отбелязаха Мисиджан в 6', Кампаняро в 38' и 59', и Вандерсон в 62'. Отборът на Пауло Аутори изигра перфектен мач, като от самото начало показа желание за победа и доказа, че превъзхожда съперника си по всеки един показател.     Това беше най-резултатният мач на \"орлите\" от мача с Крусейдърс в първия кръг на квалификациите на Шампионска лига. Българският шампион изпитваше сериозни проблеми с отбелязването на голове в последния месец, но срещу Торпедо отборът показа, че е много, много опасен, когато влезе във форма.    ", "date": "2018.08.30", "title": "Лудогорец се развихри, смачка Торпедо и отново е в групите на Лига Европа"}
{"url": "https://www.actualno.com/showbusiness/jerar-depardijo-be-obvinen-v-iznasilvane-i-seksualen-tormoz-news_692602.html", "text": "  Френският актьор Жерар Депардийо е бил обвинен в изнасилване и сексуален тормоз от млада актриса, съобщи източник в съда. Той отхвърля \"абсолютно\" отхвърля обвиненията, заяви неговият адвокат, съобщи BBC, цитирана от БГНЕС. Обвиненията срещу 69-годишния актьор са направени официално в полицията от 22 годишна актриса в понеделник. Депардийо е един от най-знаменитите френски актьори, кариерата му започва с филми като Сирано дьо Бержерак и Жан дьо Флорет. Обвиненията дойдоха този месец в едно от представителствата на Депардийо. Анонимна актриса е  свидетелствала в полицията в южния град Лабеск, след което нейният  случай е бил предаден на разследващи в столицата.     ", "date": "2018.08.30", "title": "Жерар Депардийо бе обвинен в изнасилване и сексуален тормоз"}
{"url": "https://www.actualno.com/sofia/v-svoge-izljazoha-na-protest-za-vtori-poreden-den-news_692601.html", "text": "        Докато институции и фирми си изясняват отговорността и я прехвърлят, в Своге хората отново се събират на мястото, където падна автобусът.   Една от организаторките на протеста - Христина, каза пред \"Дарик\": \"В момента сме на мястото на катастрофата, но не на пътя, а долу в дерето, където падна автобусът. Днес решихме да бъдем тук, за да можем да се разберем на спокойствие, а не да пречим на движението, и всички хора да кажат какви са исканията, да знаем какво търсим и какво искаме оттук натам всъщност. Затова сме тук. А от 1 до 7 септември продължаваме, часът ще го обявим може би по-късно, с шествие на главния път. Досега беше мирно шествие и бдение, отсега натам ще бъде мирен протест\".\r\nУтре ще бъде затворен пътят София - Своге от 18 часа, защото ще се извършват процесуално-следствени действия, а след това пътната агенция има готовност да го асфалтира и да го приведе в добро състояние.  От началото на протестите в Своге \"Незабавен ремонт на пътя от Нови Искър до Ребърково! Незабавна ревизия! Това не търпи повече отлагане. А след това и ремонт на другите участъци, които не са в добро състояние по пътя. Държим незабавно да се случат нещата, защото стигат толкова жертви. Аз също съм потърпевша от това трасе, мое дете е катастрофирало тук и не желая повече да понасям подобни неща\".   ", "date": "2018.08.30", "title": "В Своге излязоха на протест за втори пореден ден "}
{"url": "https://www.actualno.com/crime/domashen-arest-za-obvinenija-v-korupcija-inspektor-ot-varnenskija-zatvor-news_692595.html", "text": "  Състав на Варненския окръжен съд остави под       Третият привлечен като обвиняем в досъдебното производство е съпругът й Филип Филев, който в момента изтърпява наказание лишаване от свобода в затвора, предава БНР.   Мотивът на съда е, че Драгнев има три  деца,за които трябва да се грижи, Филева също има малко дете.\r\nСпоред обвинението, Драгнев  изработвал становища за правното състояние на затворниците, от които зависи срока  и режима на изтърпяване на наказанията. Затворниците заплащали за действията му чрез парични преводи към съпругата на Филев.  Определенията могат да бъдат обжалвани пред Апелативния съд във Варна.   ", "date": "2018.08.30", "title": "Домашен арест за обвинения в корупция инспектор от Варненския затвор"}
{"url": "https://www.actualno.com/politics/rumen-radev-progovori-za-incidenta-prichinen-ot-bashta-mu-news_692584.html", "text": "   Това каза пред журналисти президентът Румен Радев във връзка с пътния инцидент на кръгово кръстовище в Харманли, в      „Не очаквайте от мен да коментирам пътен инцидент“, каза държавният глава и посочи, че за това си има съответните компетентни органи.   „И всеки, независимо кой, трябва да носи отговорност пред закона при провинение. Няма как обаче да се отмине фактът, че цели институции са впрегнати да раздухват случая, за да се прикрият реалните скандали и с жертвите по пътищата, и с реалното състояние в застраховането, срива на Търговския регистър, чуждестранните инвестиции, корупцията“, коментира Радев, цитиран от \"Фокус\".\r\nПрипомняме, че бащата на президента - Георги, бутна с колата си човек с увреждания на кръгово кръстовище в Харманли. За инцидента се разбра няколко дни по-късно. Появиха се и съмнения, че полицаи са се опитали да го потулят. на блъснатия мъж, който е бил с леки наранявания. По случая бе разпоредена проверка.  ", "date": "2018.08.30", "title": "Румен Радев проговори за инцидента, причинен от баща му "}
{"url": "https://www.actualno.com/crime/oficialno-ivan-evstatiev-iznasilil-momiche-izliza-na-svoboda-news_692600.html", "text": "   , реши Пловдивският апелативен съд.     Решението за това бе взето от Пазарджишкия окръжен съд на 15 август. Още на същия ден обаче бе протестирано от прокуратурата, а сега е потвърдено от по-висшата инстанция, предава \"Дарик\".   Екскметът е осъден на четири години лишаване от свобода за изнасилване на 16-годишно момиче, като преди това го е привел в безпомощно състояние чрез опиване с алкохол.\r\nМагистратите приемат, че Евстатиев отговаря на изискванията за предсрочно освобождаване, тъй като е изтърпял повече от половината си присъда, като му остават още година и два месеца. След влизане в сила на наказанието му е бил на работа като огняр, а според началника на затвора и пробационния служител с поведението си е дал доказателства за своето поправяне.  Решението на Пловдивския апелативен съд е окончателно и не подлежи на протест и обжалване.", "date": "2018.08.30", "title": "Официално: Иван Евстатиев, изнасилил момиче, излиза на свобода"}
{"url": "https://www.actualno.com/society/novinite-naj-vajnoto-za-denja-30-avgust-news_692568.html", "text": "         Проектът за трасето край Своге, на което стана тежката автобусна катастрофа със 17 загинали, е изготвен от АПИ. Това се казва в писмо на \"Трейс груп\" в писмо до медиите.   Близки на загинали при наводнението във варненския квартал \"Аспарухово\" започват съдебна битка срещу институциите. 19 наследници са отправили граждански искове на стойност над 3 млн. лв. срещу регионалното министерство, общината и Областната администрация във Варна. Радвам се, че прокуратурата поиска домашен арест, а не задържане под стража. Това каза адвокатът на шофьора на фаталния автобус Григор Григоров - Христо Ботев.     Среден, 3.15, е оценката на българите за пътищата у нас, като цяло, по познатата от училище шестобална система. Оценката е получена в началото на август, седмици преди трагедията край Своге. Специалисти по пътно инженерство твърдят, че масово пътищата у нас се правят с варовикови скали, твърдят пътни инженери. На 29 август регионалният министър Николай Нанков коментира, че асфалтът на пътя, където стана инцидентът с автобуса, съдържа варовик, а той има свойството да се полира с времето.    Трагедията край Своге осветли порочната система в обществените поръчки и строителството, навсякъде се вихри безнаказаност, заяви президентът. Според държавния глава цели институции са впрегнати да раздухват инцидента в Харманли, за да прикрият реалните скандали. Окръжната прокуратура в Бургас се самосезира по случая \"Силистар\" и разпореди на областния управител Вълчо Чолаков да упражни контрол за законосъобразност над решението на Общинския съвет в Царево. Това съобщиха от прокуратурата. Ръководството на БАН прекрати мандата на професор Христомир Брънзов като директор на Националният институт по метеорология и хидрология. Разрушава се поредната сграда – паметник от културното наследство на Асеновград, алармираха граждани. Постройката е препродавана няколко пъти през последните години. В момента видимо външното ѝ състояние не е добро. Няма яснота какво точно предстои, като ремонтни дейности.", "date": "2018.08.30", "title": "Новините: Най-важното за деня, 30 август"}
{"url": "https://www.actualno.com/society/zakonoproekt-zadyljitelni-kameri-v-avtobusite-i-kraj-na-pompite-v-taksitata-news_692526.html", "text": "   Това с част от целите на новият директор на изпълнителна агенция \"Автомобилна администрация\" (ИААА) , които той очерта е интервю за \"24 часа\".     Най-спешните промени, които се подготвят още в първите дни на работа на Народното събрание, ще са в Закона за автомобилните превози. \"От изискването за задължителни колани . Основният аргумент е да не бъде засегнат градският транспорт. Подобни автобуси имат право да возят и правостоящи, ако не излизат на републиканска пътна мрежа. \", каза Рановски.   Друга съществена промяна, която подготвят от \"Aвтомобилна администрация\", ще засегне изпитите за кормуване. Теоретичният изпит ще бъде от две части - \"Той ще създава реална ситуация, примерно автомобилът се движи по пътя и отляво изскача велосипедист. Кандидат-шофьорите ще трябва да реагират с кликване на монитори и по-този начин ще се преценява бързината на реакциите им. Ситуациите на клиповете ще бъдат качени в интернет\", даде детайли новият управител.\r\n\"Практическият изпит ще има три компонента. Ще бъде изпит на учебна площадка, изпит в градски условия и извън населеното място. Ще регламентираме, че трябва да има изпитна учебна площадка\", каза Рановски. Той добави, че маршрутите за изпитите ще са регламентирани и ще се дават произволно от компютър.  \"В закона създаваме организация за мониторинг върху изпитите, звено, което да извършва проверка на изпитите, на всеки изпитващ един път годишно. Тези промени от година се готвят от работна група заедно с бранша\", добави шефът на \"Автомобилна администрация\". Разрешителният режим за фирмите, които обучават, ще бъде регистрационен.    . \"Махнали сме изискването за задължителни каски и за жилетки, сложили сме светлоотразителни елементи по облеклото, когато велосипедистите се движат по време на тъмната част на денонощието и извън населени места\", информира той.\r\nДруга мярка, която се подготвя, е с фокус изискванията към . \"По директива таксиметровият апарат трябва да отчита времето на движението или изминатите километри, или комбинация от двете. У нас таксиметровите апарати отчитат километрите и престоя. Смятаме, че тези неща създават предпоставки за манипулации, с помпите генерират повече време за престой\", е позицията на Рановски.    Ще има изискване (датчика, който отчита километрите). Сигналът от скоростната кутия до таксиметровия апарат ще трябва да е по защитена връзка, за да не може да се вкара помпа. Ще бъде цифрова и шифрована и не може да се сложи устройство, което да промени сигнала.   \"Това ще става задължително, за да спрем помпите. Предвиждаме и един таксиметров автомобил да е с един апарат, постоянно монтиран, и самото фискално устройство ще е на самия водач. Обсъждаме го с НАП, сдружението на общините\", каза още той.", "date": "2018.08.30", "title": "Законопроект: Задължителни камери в автобусите и край на \"помпите\" в такситата"}
{"url": "https://www.actualno.com/football/brutalen-jrebij-za-grupovata-faza-v-shampionska-liga-news_692580.html", "text": "  През последните години жребият за груповата фаза на Шампионска лига оставяше много фенове разочаровани, но през този сезон ще видим няколко невероятно оспорвани групи. Вместо една, най-комерсиалният клубен турнир има три \"групи на смъртта\", а \"най-ощетени\" от фортуна се оказаха английските Ливърпул и Манчестър Юнайтед, а до голяма степен и Барселона.     Миналогодишният финалист ще трябва да се изправи срещу отборите на ПСЖ, Наполи и Цървена звезда, а основната причина за това е фактът, че отборът беше поставен в урна №3.  : Атлетико Мадрид, Борусия Дортмунд, Монако, Брюж      : Барселона, Тотнъм, ПСВ Айндховен, Интер ПСЖ, Наполи, Ливърпул, Цървена звезда     ", "date": "2018.08.30", "title": "Брутален жребий за груповата фаза в Шампионска лига"}
{"url": "https://www.actualno.com/sofia/chez-do-kraja-na-oktomvri-moje-da-ima-prekysvanija-na-toka-v-centyra-na-sofija-news_692572.html", "text": "        Причината е, че електроразпределителното дружество ЧЕЗ започва подмяната на част от подстанция „Витоша“, за да се подобри захранването с ток на центъра на столицата.   От ЧЕЗ събощават, че в резултат на ремонтите ще се подобри сигурността на снабдяването с ток на близо 40 000 домакинства, бизнес-клиенти, институции, в кварталите \"Лозенец\", \"Иван Вазов\", \"Хиподрума\", \"Красно село\", \"Южен парк\", \"Кривата река\", \"Стрелбище\", \"Гоце Делчев\" и централната градска част на столицата, включително и на Медицинска академия.\r\nОт компанията предупреждават, че е възможно потребителите да остават за кратко без ток. Въпреки, че не се очаква да има извънредни смущения на електрозахранването, за периода на ремонта, дружеството ще удвои дежурните екипи в извънработно време и през почивните дни.  ", "date": "2018.08.30", "title": "ЧЕЗ: До края на октомври може да има прекъсвания на тока в центъра на София"}
{"url": "https://www.actualno.com/africa/18-choveka-zaginaha-pri-katastrofa-s-helikopter-v-etiopija-news_692576.html", "text": "        15 военни и 3 цивилни са загинали, след като летателен апарат е паднал между източните градове Дире Дауа и Бисхофту, предаде държавната новинарска агенция.   ", "date": "2018.08.30", "title": "18 човека загинаха при катастрофа с хеликоптер в Етиопия"}
{"url": "https://www.actualno.com/crime/otkriha-nelegalni-migranti-v-bylgarski-tir-news_692587.html", "text": "  Сръбски митнически инспектори откриха трима нелегални мигранти, укрити в български ТИР , предаде БГНЕС. Тримата мигранти от Афганистан  са открити при проверка на граничния пункт с Унгария \"Хоргош\".     Официално камионът, който е с български регистрационни номера, е превозвал  алуминиеви профили за Австрия.   Мигрантите са открити с помощта на  скенер. При допълнителната проверка митничарите са забелязали, че  брезентът и пломбата са унищожени.", "date": "2018.08.30", "title": "Откриха нелегални мигранти в български ТИР"}
{"url": "https://www.actualno.com/society/stolichnata-obshtina-prekrati-dogovora-s-vitosha-ekspres-news_692564.html", "text": "  Автобусите на \"Витоша експрес\" между София и Пловдив не пътуват, потвърдиха за БГНЕС от Централна автогара.     Това принуди пътуващите по направлението да търсят алтернативни варианти за придвижване, а на пловдивската автогара \"Юг\" се стигна до напрежение между желаещите да стигнат до столицата. Хората, които предварително са си купили билети, са получили парите си обратно.   Причината за хаоса е, че Столичната община е прекратила договора си с превозвача \"Витоша експрес\".\r\nПреди два месеца стана ясно, че фирмата е спечелила договор за линията, обявявайки цена от 6.86 лева, но всъщност возеха пътниците за 14 лева като тя се образуваше от поставена допълнителна такса.  Общината е обявила нова обществена поръчка за избор на превозвач по линията София - Пловдив, казаха за БГНЕС от Столичната община.   ", "date": "2018.08.30", "title": "Столичната община прекрати договора с \"Витоша Експрес\""}
{"url": "https://www.actualno.com/curious/zashto-zagubata-na-prijatel-boli-tolkova-news_692566.html", "text": "  На всеки един човек му се е случвало да загуби приятел или да се раздели с половинката си. Загубата на приятел според много хора е много по-болезнена. Повечето от нас са създали най-истинските си приятелства в детството си. С тези хора сме прекарали и голяма част от живота си, преживели сме много неща. Ето няколко причини, защо загубата на приятел боли повече от раздяла с половинката.         Винаги можем да си намерим нова половинка, може би в началото няма да изпитваме същите чувства, но това е нещо, което е преодолимо. Приятел се намира трудно, много дори. Не е лесно да намерим човек, с когото да споделяме едни и същи интереси. В днешно време дори е трудно да намерите истински приятел и да се сближите за кратък период от време. При загубата на един такъв, с когото сте градили приятелството си години, няма как да не е тежко.   Когато става въпрос за някаква сериозна причина, поради която с този човек вече не сте близки, болката е доста по-голяма. Да си предаден от близък човек е най-силната и трудно преодолима болка. Това влияе зле на психиката ни и определено ще ви е нужно време да се справите с този стрес. Разочарованието от приятел остава за цял живот. Когато се чувствате предадени от близък приятел, осъзнавате, че години наред сте вярвали и сте давали всичко на човек, който е захвърлил всичко. Някои хора дори изпадат в депресия заради загубата на приятел.    Няма как след загубата на приятел да не ви липсват дадени моменти, забавни истории и приключения, които сте изживели заедно. Колкото и да не ви се иска, те ви преследват дълго време и понякога ги асоциирате дори с места, песни или общи приятели. Загубата на приятел наистина е тежко изпитание и ако мислите, че причината, поради която сте се разделили не е била достатъчно сериозна, потърсете човека и се опитайте да заздравите отношенията си.       ", "date": "2018.08.30", "title": "Защо загубата на приятел боли толкова "}
{"url": "https://www.actualno.com/politics/radev-za-katastrofata-kraj-svoge-podnasjat-ni-obeshtanija-a-vsichki-chakame-prisydi-news_692583.html", "text": "   Това каза пред журналисти президентът Румен Радев.      Трагедията край Своге осветли порочната система в обществените поръчки, в строителството, в контрола над качеството на пътищата. Тя се вижда и с невъоръжено око, но заради нея загиват хора. И независимо какво ще бъде заключението на следствието, пътят е лош и това е факт. А парите са „изядени“\", каза още президентът, цитиран от \"Фокус\".   Радев посочи, че това не е само в Своге. „Ако нямаме най-сетне ефективни наказания, не можем да променим система, а навсякъде се вихри безнаказаност“, коментира държавният глава.\r\nПрипомняме, че край Своге в събота се преобърна автобус, 17 души загинаха, а над 20 бяха ранени. Шофьорът вече е обвиняем, изследва се качеството на пътя и дали са спазени всички изисквания при изграждането му.  По-рано днес в Национална следствена служба бяха разпитани министърът на регионалното развитие и благоустройство Николай Нанков и служители на Агенция \"Пътна инфраструктура\". първоначалният анализ на асфалта показва, че в него са вложени други материали.   ", "date": "2018.08.30", "title": "Радев за катастрофата край Своге: Поднасят ни обещания, а всички чакаме присъди"}
{"url": "https://www.actualno.com/europe/zapochna-sybarjaneto-na-nezakonni-postrojki-v-atika-news_692573.html", "text": "        В първата фаза от операцията ще бъдат разрушени 22 незаконни постройки, а багерите от вчера работят с пълна пара, съобщава МИА.   След трагедията в западната част на областта Атика и опустошителните пожари, в които загинаха 98 души, гръцкото правителство прие решение за незабавно разрушаване на незаконните постройки, тъй като те в известна степен подпомогнаха трагедията пречейки на гражданите, които търсеха начин да се спасят от огнените езици в морето.\r\nПланирано е да бъдат разрушени 3200 незаконни сгради.  ", "date": "2018.08.30", "title": "Започна събарянето на незаконни постройки в Атика"}
{"url": "https://www.actualno.com/cinema/kinofestivalyt-vyv-venecija-be-otkrit-s-film-za-nil-armstrong-news_692533.html", "text": "  Международният кинофестивал във Венеция, който се провежда за 75-и път, бе открит снощи с тържествена церемония, на която бе връчен почетния \"Златен лъв\" за принос в киноизкуството. Тази година той отиде при британската актриса Ванеса Редгрейв, предадоха ТАСС и Асошиейтед прес.      Режисьорът Гийермо дел Торо, който миналата година спечели награда \"Златен лъв\" и \"Оскар\" за най-добър филм с \"Формата на водата\", тази година се завърна във Венеция като председател на журито.   Да открие фестивала имаше честта премиерната лента на американския режисьор Деймиън Шазел , разказваща за живота на първия човек стъпил на Луната - Нийл Армстронг (1930-2012). В неговите обувки влиза чаровният Райън Гослинг. Шазел и Гослинг работят за пръв път заедно след големия успех на \"Ла Ла Ленд\", вкойто отново Гослинг бе в главната роля.    Гослинг разкри, че е взимал уроци по летене заради снимките на \"Първият човек, за да може да влезе в съзнанието на инженера и тестови пилот на премиерата на продукцията, с която беше открит филмовия фестивал във Венеция.  \"Знаех че това, което трябва да направя, е да се науча да летя. Нийл е можел да лети, преди да се научи да шофира. Но не след дълго, когато инструкторът ми нареди да подкарам самолета реших, че \"това е ужасна идея\", каза актьорът пред репортери. \"Има причина, поради която Нийл Армстронг е предопределен да бъде един от най-добрите пилоти на всички времена, а аз да не съм\".\r\nШазел, който е полуфранцузин и полуканадец казва, че астронавтите са универсални герои.\r\n\"Когато за пръв път видях Джемини, помислих, че това е само част от космически кораб, но това беше всичко, което са имали. Исках да уловя колко ужасяващо е чувството да бродиш в празното пространство, летейки в тенекиена кутия\", сподели Деймиън.   ", "date": "2018.08.30", "title": "Кинофестивалът във Венеция бе открит с филм за Нил Армстронг"}
{"url": "https://www.actualno.com/asia/izrael-njama-da-se-chuvstva-obvyrzan-sys-sledvoenen-dogovor-za-sirija-news_692591.html", "text": "   Това предава AFP, цитирана от \"Фокус\".     В изказване след посещението си на границата между Израел и Ливан, Либерман заяви, че правителството ще разгледа детайлно съществуващите споразумения със Сирия, с която Израел също има граница.   „Франс пренс“ отбелязва, че правителствените сили се концентрират за удар по северозападната провинция Идлиб, което може да е последната голяма битка в продължаващата вече седем години война.\r\n„Виждаме различни срещи тук и там; в Анкара, Техеран, Женева, а и на други места също. Там се говори за преобразуването на Сирия след битката за Идлиб“, посочи Либерман.  „Що се отнася до Израел, с цялото уважение и признателност за всички споразумения и договорки, те не са обвързващи за нас“, подчерта военният министър.   „Единственото, което ни обвързва са интересите на Израел. Всички други договорки и споразумения, които са постигнати на различни места не означават нищо от наша гледна точка. Ще се съобразяваме със всяка буква от предишните споразумения“, обясни Либерман.\r\nФренската агенция припомня, че след войната „Йом Кипур“ през 1973 година, Израел и Сирия се съгласяват на примирие, според което между силите на двете страни се образува демилитаризирана гранична зона. Те никога не подписват официален мирен договор.    ", "date": "2018.08.30", "title": "Израел няма да се чувства обвързан със следвоенен договор за Сирия"}
{"url": "https://www.actualno.com/asia/lavrov-zapadyt-da-ne-si-igrae-s-ogynja-v-idlib-news_692586.html", "text": "   Това предава ТАСС, цитирана от \"Фокус\".     „Поредна такава провокация се готви, за да се опитат да затруднят антитерористичната операция в Идлиб. С факти на масата, предоставени от нашето Министерство на отбраната, ние предупредихме ясно и твърдо западните партньори да не си играят с огъня“, подчерта първият дипломат на Москва.   Лавров определи като неприемлива ситуацията, в която Идлиб се използва от терористите за атаки по позициите на сирийската армия и руската авиобаза Хмеймим. По неговите думи, на срещата с Муалем страните са констатирали, че огромната част от територията на арабската република е освободена от терористите. „Остават задачите за ликвидация на оставащите терористични огнища и преди всичко в района на зоната на деескалация Идлиб“, заяви министърът.\r\n„Неприемливо е, терористите, които са се окопали там, преди всичко от „Джебхат ан Нусра“, да се опитват да използват тази зона на деескалация за подготовка на атаки по позиции на сирийската армия и даже за опити да атакуват с помощта на дронове територията на руската военна база в Хмеймим“, подчерта Лавров.  ", "date": "2018.08.30", "title": "Лавров: Западът да не си играе с огъня в Идлиб"}
{"url": "https://www.actualno.com/society/blizo-60-000-klienti-na-olimpik-prodyljavat-da-se-dvijat-s-nevalidna-grajdanska-news_692593.html", "text": "   , сочи справка на Гаранционния фонд.     Брокери предупреждават, че след фалита на кипърската компания, недоверието в застрахователния пазар нараства, предава bTV.   След скандала с „Олимпик” клиентите на Бисер Вирчев масово отказват да плащат накуп вноските си за Гражданска отговорност, без значение дали са от изгорелите в „Олимпик” или полиците им са към други компании.\r\nПовечето я разсрочват на четири вноски, за да може, ако някой друг от застрахователите фалира, да загубят по-малко”, пояснява Вирчев.  От Асоциацията на застрахователите подчертават, че секторът е стабилен и все пак предстои да стане ясно дали системата ще има достатъчно пари, за да плаща и на по-далечни роднини за нанесените щети.   Хората, които се обявиха против това, че държавата не предприе стъпки да защити клиентите на „Олимпик”, настояват за отговори.\r\nДо 7 септември трябва да бъде готов докладът, който парламентът поръча на Комисията за финансов надзор с анализ на проблемите на застрахователния пазар у нас.    ", "date": "2018.08.30", "title": "Близо 60 000 клиенти на \"Олимпик\" продължават да се движат с невалидна \"Гражданска\""}
{"url": "https://www.actualno.com/burgas/adrenalin-za-regatata-v-burgas-news_692563.html", "text": "  Много адреналин за участници и зрители се очаква да донесе кайтсърф регатата Black Sea Kite Cup 2018, която ще се проведе през уикенда.     Организатор е яхт клуб \"Черноморец Бургас\", с подкрепата на Община Бургас.\r\nАтрактивната надпревара ще събере на 1 и 2 септември /събота и неделя/ кайтбордисти от цялата страна на бургаския плаж.\r\nРегатата е част от спортния календар на Българската федерация по ветроходство и ще се проведе в дисциплините COURSE RACING  и HANG TIME.  Крайният срок за подаване на заявките е събота от 10:00 до 12:00 часа.\r\nСтартът на първата гонка за деня е в 12:30 часа. В неделя началото е в 12:00.\r\nСлед изтичане на контролното време ще започне награждаването на призьорите. Купи и медали ще получат най-добрите.    ", "date": "2018.08.30", "title": "Адреналин за регатата в Бургас"}
{"url": "https://www.actualno.com/asia/turskata-centralna-banka-shte-smeni-zamestnik-direktora-si-news_692571.html", "text": "        Килими, който е и член на комисията по парична политика, ще стане член на Управителния съвет на Турската банка за развитие, твърдят източници.   Турската централна банка е под натиска на президента Реджеп Тайип Ердоган, който се стреми да не увеличава лихвите, въпреки че турската лира губи над 40% от стойността си спрямо долара тази година.", "date": "2018.08.30", "title": "Турската централна банка ще смени заместник-директора си"}
{"url": "https://www.actualno.com/varna/otpadni-vodi-tekat-po-ulicite-na-zlatni-pjasyci-news_692534.html", "text": "        \"Екоминистерството проверява сигнал за препълване на пречствателната станция в курорта Златни пясъци, довело до изтичане на водите по алеите в комплекса\" заяви министърът на околната среда и водите на пресконференция във Варна. От водите в курорта са взети и проби.   Управителят на ВиК Варна заяви, че станцията в Златния пясъци работи в нормален режим, предвид лятното натоварване, а през есента ще бъде ремонтирана и капацитетът й ще бъде разширен.", "date": "2018.08.30", "title": "Отпадни води текат по улиците на Златни пясъци"}
{"url": "https://www.actualno.com/america/trymp-poiska-uvolnenieto-na-prezidenta-na-cnn-news_692569.html", "text": "        „Ненавистта и силната преднамереност при отразяването ми затъмняват разума на CNN и лишават телевизията от способността да функционира. Това, както неведнъж съм казвал, е отдавна. Малкият Джеф Зъкър отвратително върши своята работа, няма никакъв рейтинг и AT&T трябва да го уволни, за да съхрани доверието“ написа Тръмп в Twitter.   \"CNN е разделен отвътре заради това, че е хваната в голяма лъжа и отказа да си признае грешката. Немарливият Карл Бърнстийн, човек, който живее в миналото и мисли като дегенерирал глупак, измисля история след история, като му се смеят в цялата страна! Фалшиви новини\", написа по-рано президентът в отговор на информация за срещата в \"Тръмп тауър\" между сина му Тръмп-младши и руски адвокат по време на предизборната кампания за изборите през 2016 г.\r\nВ отговор телевизията защити Бърнстийн, който доби популярност при отразяването на скандала „Уотъргейт“ през 70-те години на ХХ век, след който президентът Ричард Никсън беше принуден да подаде оставка и посочи, че „CNN не лъже. Ние съобщаваме новините. Може да има много глупаци в тази история, но Карл Бърнстийн не е един от тях\".  ", "date": "2018.08.30", "title": "Тръмп поиска уволнението на президента на CNN"}
{"url": "https://www.actualno.com/crime/obviniha-16-godishen-za-udavjaneto-na-drugo-dete-v-r-dunav-news_692544.html", "text": "  16-годишно момче е арестувано и обвинено, че е удавило друго дете в река Дунав в участъка ѝ в землището на град Свищов, съобщи репортер на bTV.     В хода на разследването е установено, че на 21 август обвиняемият умишлено е умъртвил А.Ф., чието тяло е открито във водите на реката. Според прокуратурата той знае какво е извършил и е имал възможност да ръководи постъпките си.   16-годишното момче е привлечено като обвиняем по делото на 28 август. С постановление на Окръжната прокуратура – Велико Търново е задържан за 72 часа.\r\nСпоред прокуратурата може да се направи обосновано предположение за авторство на деянието, което се наказва с лишаване от свобода до пет години.  ", "date": "2018.08.30", "title": "Обвиниха 16-годишен за удавянето на друго дете в р. Дунав"}
{"url": "https://www.actualno.com/crime/prokuraturata-iziska-probi-ot-pytnata-nastilka-kraj-svoge-news_692542.html", "text": "  От прокуратурата съобщиха, че в Националната следствена служба са разпитани 20-те членове на Държавната приемателна комисия, извършила окончателното приемане на пътя след ремонта му.     Те са представители на различни институции - Агенция „Пътна инфраструктура“, Областно пътно управление, МВР, РИОСВ-София и РИОСВ-Враца, Районните служби „Пожарна безопасност и защита на населението“ в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД „ТРЕЙС-СВОГЕ“, „Виа-План“ ЕООД, „Пътконсулт 2000“, „Мотт Макдоналд лимитид“.   Като свидетели са разпитани също министърът на регионалното развитие и благоустройството Николай Ненков и председателят на Управителния съвет на Агенция \"Пътна инфраструктура\" Светослав Глосов.\r\nОрганите на досъдебното производство са получили искане от Агенция „Пътна инфраструктура“ за започване на ремонт на пътния участък, в който настъпи произшествието. Такова разрешение няма да бъде дадено преди от пътната настилка на това място да бъдат иззети по реда на НПК проби, които да бъдат ползвани при експертизи за установяване на състоянието, състава и начина на изпълнение на асфалтовия път.  На 31.08.2018 г. такива проби ще бъдат иззети от следователи от Националната следствена служба, чрез съответни технически средства, в рамките на оглед, който ще започне в 10,00 ч. Провеждането на огледа и вземането на проби /образци/ от настилката на пътя ще причини временно затруднение при движението. На АПИ и МВР е възложено създаването на необходимата организация за това и оповестяването ѝ. Започването на ремонт на пътния участък ще бъде разрешено без каквото и да е забавяне, но само след вземането на проби от настилката на конкретния пътен участък.   ", "date": "2018.08.30", "title": "Прокуратурата изиска проби от пътната настилка край Своге"}
{"url": "https://www.actualno.com/society/nankov-pyrvijat-analiz-na-asfalta-kraj-svoge-pokazva-che-sa-vlojeni-drugi-materiali-news_692538.html", "text": "   Това каза пред журналисти министърът на регионалното развитие след разпит в националната следствена служба.     \"Имахме много важен повод да сме тук в качеството си на свидетели и да съгласуваме момента, в който по официален път ще се вземат проби от визирания участък, за да може максимално бързо да го отремонтираме\", посочи Нанков.\r\nПо думите му един от участниците в консорциума вече е отстранил дефектите от своя участък, а другият предстои да ги отстрани.\r\n\"Това, което казах на вас и на обществото, казах и на следователите. Помогнахме с информация и документи и всичко, което знаем\", коментира Нанков.      Той посочи, че откакто е сложен знак за ограничение 30 км/ч. скоростта в този участък се е нормализирала до предното ограничение от 40 км/ч. .\r\nТой е категоричен, че въпросното трасе край Своге е категоризирано като второкласен път, по който се изпълнява транзитен трафик на тежко и много тежко движение. :Настилката е с най-високото качество:, категоричен е Нанков.       На въпрос защо ще се създава нов орган, който да „бори” войната по пътищата, при положение, че вече има такъв и той не работи, Нанков не отговори.\r\n\"Това решение ще бъде взето в следващите две седмици какво ще бъде действието на органа\", каза той.\r\nМинистърът е категоричен, че по линия на държавната администрация ще бъдат предприети много сериозни действия.", "date": "2018.08.30", "title": "Нанков: Първият анализ на асфалта край Своге показва, че са вложени други материали"}
{"url": "https://www.actualno.com/europe/defence-news-ekspanzionistichnijat-zapad-e-tozi-kojto-predizvikva-bezpokojstvo-news_692458.html", "text": "  Западните медии до такава степен са вглъбени в Русия, че това вбесява колегите им в Москва. Това пише в свой коментар Матю Боднер за седмичното американско списание за политика, бизнес и технологии на отбраната Defence News относно опасенията на Москва във връзка с разширяването и укрепването на НАТО.     През последните две години НАТО беше заета. Освен предизвикателството, свързано с присъединяването на Крим към Русия през 2014 г., президентът на САЩ Доналд Тръмп отдели много енергия, за да критикува трансатлантическия военен съюз и да призове членовете му да похарчат повече за отбраната, като същевременно омаловажи ситуацията с Москва.\r\nНо въпреки искрите, предизвикани от реториката на Тръмп, Русия не е напълно доволна от състоянието на нещата от последните две години. Свикнала с непредсказуемия елемент в двустранните отношения с Вашингтон, Москва сега е принудена да претегля проруската реторика на Тръмп със съперничеството на администрацията му.\r\nТази промяна в динамиката доведе до засилване на тревогата сред политици и анализатори в Москва. Надеждата, която някога е била усетена в Русия, че избирането на Тръмп ще доведе до отслабване на напрежението, изчезна и отстъпва място на очакванията за продължителна конфронтация. Държавните медийни канали, които сами по себе си след 2014 г. работят сякаш във военни условия, редовно предупреждават руските граждани за война с неумолимия и експанзионистичен Запад.  Към тези тревожни очаквания следва да се добавят опитите на държавите от НАТО да модернизират и разширят своите военни способности в Централна и Източна Европа.\r\n\"Не ни харесва картината, която виждаме\", признава Владимир Фролов, независим политически анализатор в Москва.   \"НАТО започва все по-сериозно да се занимава с бойните си способности и нивото си на готовност. Американският президент може да криткува НАТО и неговите европейски съюзници, но значение имат реалните способности, а при Тръмп те се увеличават\", коментира Фролов.    За НАТО руският президент отдатвна е в ролята на чуждестранно плашило, а що се отнася до политическия футбол, то вътре в страната подобна игра минава леко и е полезна.\r\nГоляма част от наследството на Путин в последните години се корени в добре скалъпения разказ за Русия като крепост, обсадена от чужди сили, най-голяма загриженост от които предизвиква именно НАТО.\r\nОт гледна точка на руските военни стратези, които са натоварени със задачата за развитие на националната отбрана на най-голямата сухопътна сила в света, вътре в страната НАТО не е нищо повече от полезно страшилище, което помага за издействането на финансиране за модернизация и доставки на нови видове въоръжения. За Русия НАТО е основен потенциален противник и именно поради тази причина западният съюз е във фокуса на вниманието на руската военна мисъл.   От тази гледна точка ситуацията изглежда тревожна: войските на НАТО биват разполагани по границите на териториите на бившите съветски сателити в Източна Европа. През юни тази година Северноатлантическият алианс обяви нова инициатива – „Четири по три“, която предвижда значително разширяване на силите за бързо реагиране, а Германия обмисля възможностите за преструктуриране на Бундесвера.\r\n\"Дори гръмката полемика по повод двата процента разхода за отбрана, да не говорим за безумния призив на Тръмп за 4,5% увеличение, предизвикват сериозна загриженост в Москва. Ако Германия започне ремилитаризация, като се доближи до нивата на Студената война, това ще ни притесни\", категоричен е Фролов.   \"Освен това не бихме искали да видим Полша като нова Германия за базиране на американците\".\r\nРусия, от своя страна, както и по най-различни причини - политическа целесъобразност и военна предпазливост, се възползва от усилията на НАТО за укрепване на собствената си отбрана и ги превърна в обосновка за устойчиви военни разходи в условията на икономическа рецесия. Актьорите от всички страни - Тръмп, НАТО и Кремъл - имат непримирими позиции, които понякога се задълбочават заради неразбиране, недоверие и военна активност.   Кремъл направи конфронтацията със Запада крайъгълен камък на вътрешната си легитимност. Западните политици и експерти са толкова обсебени от Москва, че това предизвиква нервна реакция сред руските им колеги. И Тръмп не е в състояние да се справи с Русия така, както би искал Кремъл.\r\nПри тези условия е почти сигурно, че напрежението ще продължи. ", "date": "2018.08.30", "title": "Defence News:  Експанзионистичният Запад е този, който предизвиква безпокойство"}
{"url": "https://www.actualno.com/cars/limuzinata-na-putin-veche-vyv-versija-za-prostosmyrtnite-news_692551.html", "text": "  Руският президент Владимир Путин от няколко весеца използза новата си лимузина, която е част от проекта „Кортеж”, а сега в Москва бяпа показани и версиите на модела, които ще бъдат пуснати в масово производство.      Двата автомобила носят имената Aurus Senat и Aurus Senat Limousine, като са оборудвани с пълен набор от системи за активна и пасивна безопасност, влючително и функция да помощ на водача ADAS, адаптивен круиз-контрол, система за електронен контрол на устойчивостта, функция за автоматично внезапно спиране, система за предотвратяване на сблъсък с функция за разпознаване на пешехосци, система за следене на \"слепите” зони и др.  Машините се задвижват от V8 мотор с обем 4,4 литра, който работи в комбинация с високоволтов електрически двигател. Ускорението от 0 до 100 км/ч отнема под 6 секунди, а разходът на гориво е 15 л/100 км в извънградски условия. Скоростната кутия е 9-степенна, като е дело на руската компания KATE.   Седанът и лимузината са оборудвани със система за задвижване на четирите колела, която работи постоянно. Окачването е многоточково отзад и двуточково отпред. На двата автомобила са поставени специални активни газови амортисьори, както и двойна спирачна система с дискове на всички колела.    Всички светлини са със светодиоди, като има функция за превключване от дълги на къси фарове, за да не се заслепява водача на идващия насреща автомобил. Колите разполагат с по 9 въздушни възглавници, безключов достъп зо салона, бутон за стартиране на двигателя, специални система за отваряне на багажника без ръце, защита против кражба с имобилайзер.   Предвижда се през 2019 и 2020 г. да се произвеждат по 150 бройки от двата модела. След това производството ще бъде увеличено, като първоначално трява да достигне 5000 единици годишно, а по-късно – 10 000. Продажбите стартират през януари догодина, като моделите ще стъпят първо на европейски пазар. След това те ще започнат да се изнасят в Югоизточна Азия, Китай, Близкия Изток, Африка, Южна Америка и Южна Корея.", "date": "2018.08.30", "title": "Лимузината на Путин вече във версия за простосмъртните"}
{"url": "https://www.actualno.com/bgfootball/vijte-kyde-da-gledame-ludogorec-torpedo-v-liga-evropa-news_692487.html", "text": "  Тази вечер играе в предварителните кръгове на Лига Европа своя мач-реванш срещу Торпедо Кутаиси.     При благоприятен резултат разградчани ще изпълнят целта си да играят в групите на втория по сила европейски клубен турнир, където също могат да срещнат атрактивни съперници.   В първия мач срещу грузинците тимът на Пауло Аутори победи с 1:0. При нов успех или равенство целта им ще бъде изпълнена.   ", "date": "2018.08.30", "title": "Вижте къде да гледаме Лудогорец - Торпедо в Лига Европа"}
{"url": "https://www.actualno.com/society/problem-s-avtobusite-mejdu-sofija-i-plovdiv-news_692547.html", "text": "        Стотици хора, пътуващи по направлението днес бяха принудени да търсят алтернативни варианти за придвижване. Причината е прекратеният договор от страна на Столичната община с една от фирмите, обслужващи това направление - \"Витоша- Експрес\". Тази сутрин четири автобуса на превозвача не са потеглили от София за Пловдив.   В следобедните часове няма да бъдат изпълнявани и курсовете на кръгъл час от Пловдив за столицата.", "date": "2018.08.30", "title": "Проблем с автобусите между София и Пловдив"}
{"url": "https://www.actualno.com/sciencelogy/a1-startira-predlaganeto-na-digitalen-portfejl-na-svoite-klienti-news_692557.html", "text": "        А1 започва да предлага дигитален портфейл на своите клиенти. е мобилно приложение за смарт телефони, което позволява изпращане и получаване на пари между потребителите на приложението, безконтактно плащане с Android смартфон, плащане чрез IBAN, on-line плащане, плащане на битови сметки, зареждане на предплатени карти към всички оператори в България, изпращане на Gift карти и други.\r\nКъм А1 Wallet клиентите получават  2 безплатни виртуални карти, с които ще могат да пазаруват онлайн. Дигиталният портфейл А1 Wallet няма да има месечен и годишен абонамент за обслужване.\r\nПриложението е подходящо за всички, които търсят удобство, бързина и сигурност за своите електронни разплащания. Комбинацията от финансови и нефинансови услуги на A1 Wallet, както и лесното му управление, позволява заплащане на всичко от едно място без губене на време, по-голяма свобода и пълен контрол на потребителя да управлява и разполага с парични средства навсякъде и по всяко време. Не са необходими обаждания към банки за блокиране, отблокиране и промяна на лимити.  Приложението предлага безплатно незабавно изпращане на пари между потребители на A1 Wallet, както на територията на страната, така и извън нея. Клиентите на A1 Wallet могат дори да получават заплатата си в своя дигитален портфейл чрез индивидуален IBAN.\r\nСигурността на профила, сметката на клиента и паричните средства са защитени по всяко време благодарение на двуфакторна оторизация, заключване на приложението с пръстов отпечатък или персонален код и криптиране на данните.\r\nA1 Wallet се предлага за всички потребители в България над 18 години, като тези на А1 България ползват до 50% отстъпка от таксите за транзакции. Портфейлът съхранява пълната информация за потребителя, включително потребителско име и парола, история на транзакции, лични данни.    В момента приложението е достъпно за сваляне в Google Play Store, като скоро се очаква да бъде налично и в App Store. До края на септември всеки клиент, който ползва приложението  и изпрати предложение за подобрение на услугата, ще получи еднократен бонус от 1000 MB мобилен интернет.", "date": "2018.08.30", "title": "А1 стартира предлагането на дигитален портфейл на своите клиенти"}
{"url": "https://www.actualno.com/curious/bezplatni-uroci-po-tanci-v-borisovata-news_692554.html", "text": "  През месец септември софиянци и гости на столицата ще имат възможност безплатно да се обучават и забавляват посредством платформа за танц и движение на открито в града \"Танцуваща София\". Проектът тази година ще се проведе в три недели в през септември – 2.09. - Танци на народите, 16.09. – съвременен танц и 23.09. – стрийт танци.     Началото ще бъде на 2 септември на откритата сцена в Борисова градина в 16:00 часа. Темата е \"Танци на народите\" и ще може да се запознаете с танци от България, Ирландия, Индия, Африка, Египет, Америка, Бразилия. По време на събитието ще бъдат организирани различни предизвикателства, като най-добрите ще има награди под формата на ваучери за курсове по танци, за да могат да усъвършенстват техните знания през новия сезон.   \"Танцуваща София – танци на народите\" ще завърши с демонстрации в различните стилове.\r\nОрганизатор на \"Танцуваща София\" е Фондация \"Арт Линк\" (Derida Dance Center).  ", "date": "2018.08.30", "title": "Безплатни уроци по танци в Борисовата"}
{"url": "https://www.actualno.com/society/prokuraturata-se-samosezira-po-sluchaja-sys-zastrojavaneto-na-silistar-news_692556.html", "text": "   Това съобщиха от прокуратурата.     С решението общинските съветници дадоха одобрение за изработване на план за застрояване на парцел от 22 169 кв. м. в местността „Силистар“. Това решение бе взето на сесия на 24 август.   Прокуратурата е указала на Областна управа-Бургас при констатация на противозаконни действия да бъдат предприети необходимите незабавни мерки за отстраняването им.\r\nПрипомняме, че преди дни (28 август) премиерът Бойко Борисов разпореди на областния управител на Бургас Вълчо Чолаков да спре изпълнението на решението на общинския съвет в Царево, с което одобри подробен устройствен план за парцела от 22 хил. кв. метра в местността Силистар.  По-рано от Регионалната инспекция по околната среда съобщиха, че направената от тях проверка е показала, че решението на общинския съвет противоречи на Закона за устройство на територията, защото на приетия план не са направени Оценка за въздействието върху околната среда и на степента на възможно замърсяване.   Разпореждането е втора намеса на премиера Борисов по въпроса, след като още в деня на заседанието на съвета в Царево той нареди на кмета Георги Лапчев да не изпълнява решението, докато обществеността не бъде убедена в правотата му. Тогава от БСП подсказаха на премиера, че областният управител има правомощията да спре решението и да го върне за прегласуване.", "date": "2018.08.30", "title": "Прокуратурата се самосезира по случая със застрояването на \"Силистар\""}
{"url": "https://www.actualno.com/society/hirurzite-v-pirogov-spasiha-dete-sys-srjazana-ot-styklo-arterija-na-rykata-news_692482.html", "text": "        По думите му момчето е прието със опасна загуба на кръв и затова се е наложило да му бъде прелята нова. Инцидентът е станал в сряда в Университета по архитектура, строителство и геодезия в София, където група деца тренирали баскетбол във физкултурния салон.   Детето бутнало стъклена врата, чието стъкло се счупило и срязало ръката му дълбоко.", "date": "2018.08.30", "title": "Хирурзите в \"Пирогов\" спасиха дете със срязана от стъкло артерия на ръката"}
{"url": "https://www.actualno.com/smolyan/za-mesec-mechka-napadna-15-jivotni-v-smoljansko-news_692496.html", "text": "        Групата за бързо реагиране е проверила общо шест сигнала за щети от мечка.   Последният е от вчера - 29 август, за щета в село Гълъбово, община Баните. При огледа експерти са установили 6 умъртвени и 3 ранени овце.\r\nРИОСВ ще изготви предложения за обезщетяване на собствениците, като размера на обезщетенията се изчисляват по средни пазарни цени на килограм живо тегло.  ", "date": "2018.08.30", "title": "За месец мечка нападна 15 животни в Смолянско"}
{"url": "https://www.actualno.com/showbusiness/diljana-popova-se-ozova-redom-do-nikol-kidman-snimka-news_692484.html", "text": "  Моделът и актриса Диляна Попова се оказа на едно място с холивудската звезда Никол Кидман. Двете били поканени на събитие на известна фирма за часовници и бижута в един от най-скъпите хотели в Санкт Петербург.     Презентацията била насочена към богати дами, а Диляна получила специална покана. За нейна радост на събитието, провело се в родния град на руския президент Владимир Путин, тя се запознала с актрисата Никол Кидман, която била почетен гост.   Диляна Попова се похвали с профила си в Instagram за интересната среща: \"Вчера в Санкт Петербург с невероятната Никол Кидман\".\r\nСред гостите на партито били едни от най-известните богаташи от Русия и съседните страни, пише hotNews. Петербург има славата на финансовата столица на Русия и една голяма част от фирмите правят рекламните си промоции именно там, а не в столицата Москва.      ", "date": "2018.08.30", "title": "Диляна Попова се озова редом до Никол Кидман (СНИМКА)"}
{"url": "https://www.actualno.com/crime/advokatyt-na-shofiora-na-katastrofiralija-avtobus-dyrjavata-e-vinovna-v-tazi-situacija-news_692445.html", "text": "  \"Радвам се, че прокуратурата поиска домашен арест, а не задържане под стража. Никой не влиза в същността на проблема и според мен това тук не е водача. Според мен държавата е виновна в тази ситуация. Сега вината ще бъде прехвърлена на всички. Това е ситуация, в която обществото не е негативно настроено към шофьора.\" Това каза адвокатът на шофьора на фаталния автобус Григор Григоров - Христо Ботев.     \"В съда донесоха 200 подписа от хора, които подкрепят този човек. До края на седмицата ще има поне 1000 подписа. Лошото е, че когато има инцидент се слага едно лице, което да поеме вината. Така сме свикнали и така се случва винаги. Прекратиха делото за Аспарухово, ,защото не намериха някой клошар да си е излял чашата вода и от това да тръгне водопада\" допълни още Ботев в интервю за bTV.   \"Ще излезе истината и ако Григоров има вина, той ще я понесе. Но другите не трябва да остават невинни. Дали това е щяло да се случи, независимо от действията на водача, това трябва да се изясни\", допълни още адвокатът. \r\nПо думите му Григоров рядко е водил дълги разговори с пътниците, но не помни дали точно преди сблъсъкът е говорил с една жена. Тя твърди, че нещо го е попитала, но и тя самата казва, че е загубила съзнание.\"  \"Григор ми сподели, че в първите моменти след сблъсъка тези, които са били в по-добро състояние, са звънели за помощ. Другото, което помни, са жертвите. Опитвам се да го успокоя за това, което ни предстои. От една трагедия не трябва да се правят повече трагедии. Докато не се видяхме той не ме познаваше. В началото беше резервиран към мен\", обясни Ботев.   Адвокатът потвърди, че Григор Григоров е имал намерение да сложи край на живота си заради чувството за вина, но не даде яснота кога точно се е случило това.   \"Няма данни, че е карал с превишена скорост. Всички твърдят, че е карал бавно. Вие сами видяхте, че в този завой няма значение с колко караш, ще влезеш в насрещното, защото е направен такъв. Това, че няма технически преглед е голяма грешка и пропуск, но автобусът е технически изправен. Предупредил е хората да си сложат колани. Има такива в автобуса\", допълва той.", "date": "2018.08.30", "title": "Адвокатът на шофьора на катастрофиралия автобус: Държавата е виновна в тази ситуация"}
{"url": "https://www.actualno.com/crime/zadyrjaha-bylgarin-prichinil-katastrofa-s-dve-jertvi-v-italija-news_692501.html", "text": "  Задържаха в Италия български шофьор на камион след тежка катастрофа на магистрала. При инцидента са загинали баща и син. Италианските медии съобщават, че на сънародника ни е повдигнато обвинение за двойно убийство, пише bTV.     Катастрофата е станала на около 100 километра от Рим - между Орвието и Фабро. Българският камион е направил неочаквана маневра, при която ремаркето на камиона е закачило изпреварващия го лек автомобил. Камионът се е ударил в металните ограждения на пътя, преобърнал се и повлякъл автомобила със себе си.   Малко след сблъсъка двете превозни средства са избухнали в пламъци. В колата е пътувало италианско семейство. На място са загинали 33-годишният баща и 10-годишният му син. Майката е спасена и е приета в болница. Името на задържания български шофьор не се съобщава. Пътувал е заедно със съпругата си. И двамата са без наранявания.     ", "date": "2018.08.30", "title": "Задържаха българин, причинил катастрофа с две жертви в Италия "}
{"url": "https://www.actualno.com/society/trejs-grup-proektyt-za-traseto-kraj-svoge-e-na-api-news_692492.html", "text": "   Това се казва в писмо на \"Трейс груп\" в писмо до медиите.     \"Договорът за изпълнение на проекта е сключен по Договорни условия за изграждане на строителни и инженерни работи, проектирани от Възложителя. Участници в проекта са Възложителят – в лицето на АПИ, Фирма \"Инженер\", представляваща и гарантираща интересите на държавата в процеса – в този случай тази функция се изпълнява от \"Мот Макдоналд\". известна британска инженерингова компания, Изпълнител, Надзор и Проектант\", посочват от \"Трейс груп\".   В писмото е обяснено още, че проектът за даден път се предоставя вече одобрен от Възложителя на Инженера и Изпълнителя. От фирмата посочват още, че в конкретния случай това е извършено .\r\nОт \"Трейс груп\" коментират и данните, че АПИ многократно са ги сигнализирали за проблеми с пътя – \"уведомяваме ви, че когато сме получавали кореспонденция, коректно адресирана съобразно изискванията на договорните условия, сме реагирали съобразно предписанията на договора\".  \"Ние сме отстранили всички безспорни претенции по гаранционната ни отговорност, които са били коректно претендирани съгласно договорните условия\", пишат от \"Трейс груп\".   Припомняме, че в последните дни стана ясно, че лабораторията, която е изследвала асфалта на фаталния завой, е – в писмото си \"Трейс груп\" коментират и това.\r\nСпоред тях у нас един от минималните критерии за квалифициране на оферентите по тръжната процедура, за спечелване на проекта е .    Те уточняват, че са използвали няколко акредитирани лаборатории.   Накрая в писмото се посочва, че \"Трейс груп\" е една от малкото строителни публични компании у нас с кристално ясна собственост и капитал на Софийската Фондова Борса.", "date": "2018.08.30", "title": "\"Трейс груп\": Проектът за трасето край Своге е на АПИ"}
{"url": "https://www.actualno.com/europe/makron-evropa-trjabva-da-izgradi-zaedno-s-rusija-nova-arhitektura-na-sigurnostta-news_692497.html", "text": "  Европейските страни трябва да изграждат нова архитектура на сигурността на континента заедно с Русия. Това заяви френският президент Еманюел Макрон на съвместна пресконференция с финландския държавен глава Саули Нийнистьо, предаде БГНЕС.     \"Обсъдихме много въпроси, включително трансатлантическите отношения с Русия“, отбеляза Макрон. „Желаем Европа да има стратегическа и отбранителна автономия, за да преустрои европейската архитектура на сигурността в широк смисъл, както говорих за това преди няколко месеца в Санкт Петербург. Необходимо е да се преосмислят нашите отношения с Русия\", подчерта стопанинът на Елисейския дворец.   \"Тази по-широка Европа трябва да изгражда своята архитектура за сигурност с държавите, които граничат с нея, и великите народи, с които имаме обща история\", добави Макрон.", "date": "2018.08.30", "title": "Макрон: Европа трябва да изгради заедно с Русия нова архитектура на сигурността"}
{"url": "https://www.actualno.com/society/zasileno-policejsko-prisystvie-po-pytishtata-vodeshti-kym-syrbija-news_692499.html", "text": "  С оглед интензивния трафик на транзитно преминаващите през страната чужденци, екипи ще бъдат разположени по АМ „Марица“, „Тракия“ и пътя София-Калотина     Пътна полиция предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево“, АМ „Марица“, АМ „Тракия“ и път I-9 (София-Калотина).   Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни.\r\nПрипомняме, че със заповед на АПИ, в последния работен ден на седмицата за времето от 18 до 20 часа ще се спират товарните автомобили, движещи се в посока София-Пловдив на АМ „Тракия“. Изключение ще се прави за онези камиони, превозващи опасни товари, живи животни и стоки на температурен режим. Същата мярка ще е в сила и в неделя, но за времето от 16 до 20 часа за движещите се в посока Бургас-София.  Подобно ограничение ще има и на АМ „Марица“ в неделя за времето от 16 до 20 часа в посока Свиленград-АМ „Тракия“. На АМ „Струма“ движението на товарни автомобили ще е ограничено за времето от 10 до 14 часа в посока п. в. Даскалово-АМ „Тракия“.   От полицията отново припомнят основните правила за безопасно шофиране:\r\nводачите да шофират със съобразена с пътните условия скорост и да спазват указанията на маркировката и на служителите на реда;    в никакъв случай да не се движат в аварийната лента на магистралите и да не спират там без причина;   в никакъв случай да не подценяват дължината на пътя и ако той е над 3 часа, да предвидят поне една почивка;\r\nда не поемат на път, ако са употребили алкохол, наркотични вещества или техни аналози.", "date": "2018.08.30", "title": "Засилено полицейско присъствие по пътищата, водещи към Сърбия"}
{"url": "https://www.actualno.com/europe/ruskijat-poslanik-vyv-vashington-predupredi-sasht-da-ne-dopuskat-agresija-sreshtu-sirija-news_692441.html", "text": "  Посланикът на Русия в САЩ Анатолий Антонов съобщи, че е предупредил представителите на Държавния департамент за недопустимостта на агресия срещу Сирия, наричайки я „без основания и незаконна“. Според него всяко изостряне на положението в Сирия не отговаря на ничии национални интереси, а само на тези на терористите, съобщи агенция Фокус.     Според Антонов дипломатите „са изразили най-сериозна загриженост по отношение на сигналите от американска страна за подготовката на нови удари по Сирия под предлог за възможно използване от сирийците на „химическо оръжие“.   \"Разчитаме, че нашата загриженост ще бъде чута\", подчерта посланикът.", "date": "2018.08.30", "title": "Руският посланик във Вашингтон предупреди САЩ да не допускат агресия срещу Сирия"}
{"url": "https://www.actualno.com/politics/nankov-e-na-razpit-v-sledstvieto-news_692498.html", "text": "  Министърът на регионалното развитие и благоустройството Николай Нанков влезе за разпит в сградата на Националната следствена служба, предаде репортер на БГНЕС.     Министърът предпочете официалният вход, за да избегне журналистите.   Междувременно на излизане членът на Държавната приемателна комисия, Георги Колев, който работи като пожарникар в Своге, каза пред журналисти, че инцидентът е голяма трагедия и медици са разказали пред него, че в целия си дългогодишен стаж не са виждали такова нещо. То не коментира въпросите, които са му били задавани вътре от следователите.", "date": "2018.08.30", "title": "Нанков е на разпит в следствието"}
{"url": "https://www.actualno.com/society/dyrjavni-slujiteli-na-razpit-v-sledstvieto-zaradi-katastrofata-kraj-svoge-news_692485.html", "text": "        Според неофициална информация, сред призованите за днес е и регионалният министър Николай Нанков.   ", "date": "2018.08.30", "title": "Държавни служители на разпит в следствието заради катастрофата край Своге"}
{"url": "https://www.actualno.com/europe/mogerini-es-njama-da-byde-pylnocenen-dokato-stranite-ot-zapadnite-balkani-ne-vljazat-v-nego-news_692448.html", "text": "  Върховният представител на ЕС по външната политика и политиката на сигурност Федерика Могерини заяви, че Съюзът няма да може да се смята за пълноценен, докато страните от Западните Балкани не влязат в него, предава ТАСС.     \"Проектът ЕС няма да бъде завършен, докато Западните Балкани не станат част от европейското семейство. За това ни говорят географията, икономиката, историята, а и сигурността. В наш интерес е да оставим вратите открити“, заяви тя и отбеляза, че австрийското председателство в Съвета на ЕС поддържа политиката на Брюксел по отношение на Западните Балкани.   На 29 август вечерта във Виена започна неформалната среща на министрите на отбраната на 28-те страни от ЕС, на която, в частност, ще се обсъди въпроса за преразглеждането на оперативния план на европейската мисия „София“, занимаваща се със спасяването на мигранти в Средиземно море. Освен това, на 30 и 31 август в австрийската столица ще се проведе среща между външните министри от Съюза, предаде агенция Фокус.", "date": "2018.08.30", "title": "Могерини: ЕС няма да бъде пълноценен, докато страните от Западните Балкани не влязат в него"}
{"url": "https://www.actualno.com/blagoevgrad/svlachishte-blokira-pytja-za-borovec-news_692442.html", "text": "  Свлачище за пореден път блокира завоите на републиканския път Радуил – Боровец. Често единствено късметът пази шофьорите от полет към пропастта. Опасният път чака ремонт повече от две десетилетия.     Местните жители излязоха на протест тази сутрин, които призоваха за ремонт на пътя. По думите им „той е оставен на изживяване”, съобщи Нова телевизия.   Кметът на село Радуил поясни, че за пореден път излизат на протест. Новото свлачище е създало и нова опасност. При евентуални дъждове хората могат да останат и без път. По думите му трафикът там е много натоварен.\r\nПредставител на АПИ обясни, че към момента са поставени знаци за ограничение на скоростта. От Пътната агенция призоваха шофьорите да се съобразят с тях. Ще се помисли и как участъкът да бъде допълнително обезопасен. Миналата година са дадени около 550 000 лева за обезопасяването и поддръжката на пътя. Почти е завършен ремонтът на 7-километрова отсечка преди Боровец.  На 9 септември хората искат да излязат на голям протест.   ", "date": "2018.08.30", "title": "Свлачище блокира пътя за Боровец"}
{"url": "https://www.actualno.com/actualno/dyrjavata-na-novite-organi-news_692401.html", "text": "  Вчера, 29 август, след зверската катастрофа край Своге, взела 17 жертви, правителството обяви, че смята да създаде за надзор над пътната безопасност, който едновременно се планира да бъде на пряко подчинение на премиера и да е независим.      Да, правилно сте прочели. Нов орган ще бори войната по пътищата. Още един. Пореден, но е ясно, че няма да е последен. Спокойни ли сте вече? И за да сте още по-спокойни - не е ясно дали органът ще е държавна агенция, комисия или нещо друго, но ясно е едно - ще е приближен от Министерския съвет и ще е пряко подчинен на премиера.\r\nЩе припомня, че само преди няколко дни стана ясно, че Антикорупционните органи у нас са недостатъчно независими, с недостатъчен капацитет, а за капак отговорността се размива между тях. Защо обаче властта да се занимава с този проблем, който е ясно, че е в основата на всички други.  Например, остана ли един човек в тази територия, наречена държава, който да не разбра, че корупцията убива по пътищата. И по-конкретно поддръжката на шосетата, които се печелят от \"наши\" фирми, администрацията, която прибира рушветите, КАТ, където срещу 20 лева ще решиш който и да е проблем, купуването на книжки... всичко това \"ражда\" хилядите жертви по българските пътища.\r\nНо, не, казва ни властта, ние ще създадем поредната комисийка, която ще напълним с партийни хора без лица и с дни по сутрешните блокове ще говорим как тази безлична комисийка ще реши проблемите.\r\nНяма да повдигнем въпроса за администрацията, която подчинена на политическата върхушка, избира кой да печели обществените поръчки, защото същата тази върхушка предизборно е получила едни пари, за да върне после услугата.    Няма да повдигнем и въпроса къде е резултатът от съществуващите вече комисии, подразделения на КАТ, МРРБ, АПИ и областните управления. Няма, защото живеем в държавата на новите органи.\r\nЗатова - спете спокойно, другари, защото някоя агенцийка се грижи за вас и решава вашите проблеми. Не го виждате? Ами, ваш проблем.  ", "date": "2018.08.30", "title": "Държавата на новите органи"}
{"url": "https://www.actualno.com/america/trymp-predupredi-za-nasilie-ako-republikanskata-partija-zagubi-izborite-za-kongres-na-sasht-news_692443.html", "text": "  Президентът на САЩ Доналд Тръмп призова обществените лидери на евангелистите в страната да гласуват на предстоящите през есента избори за Конгрес и предупреди, че от страна на демократите ще има „насилие“, ако републиканците загубат мнозинството си в законодателния орган, предава Fox News.     Това е съобщено от присъстващите на вечеря в Белия дом , на която присъстват десетки християнски пастори, подкрепящи президента. Някои американски медии успяха да стигнат до аудиозапис от събитието, съобщи агенция Фокус.   Тръмп е обявил, че неговата администрация се опитва да подкрепи консервативните християнски ценности и предупреди, че тези усилия могат лесно да бъдат отменени.\r\nТой предупреди събралите се, че са „на едни избори загуба от това, което притежават“.  Според него, ако Демократическата партия спечели изборите през есента „те ще погазят всичко, което сме направили и ще го направят по насилствен начин. Той специфично спомена самоопределилите се за такива антифашистки организации.   ", "date": "2018.08.30", "title": "Тръмп предупреди за „насилие“, ако Републиканската партия загуби изборите за конгрес на САЩ"}
{"url": "https://www.actualno.com/america/300-myrtvi-kostenurki-ot-zastrashen-vid-sa-otkriti-v-meksiko-news_692439.html", "text": "  Повече от 300 морски костенурки от застрашен вид бяха открити мъртви на плаж в южната част на Мексико, заловени в забранен вид риболовна мрежа, съобщиха екологичните власти.     Във втората масова смърт на костенурки в Мексико, видът Ридли (Lepidochelys olivacea) са открити да се носят по течението точно до плажа на Пуерто Ескондидо в щата Оаксака, като черупките им са оформили мрачен мини остров, съобщи БГНЕС.   \"Те са се удавили в морето преди около осем дни, хванати в забранени за използване 120-метрови риболовни мрежи на риболовен кораб\", заяви мексиканската служба за разследване на екологични престъпления, цитирана от АФП.\r\nНа 17 август властите заявиха, че са открили 122 мъртви морски костенурки на плажа в съседната държава Чиапас, предимно от същия вид. В този случай някои от костенурките са имали рани по главата или черупката.  Мексико забрани улавянето на морски костенурки през 1990 г., но все още има доходен черен пазар за яйцата им.   ", "date": "2018.08.30", "title": "300 мъртви костенурки от застрашен вид са открити в Мексико"}
{"url": "https://www.actualno.com/europe/rusija-blokira-opita-na-sasht-za-sankcii-sreshtu-nejni-kompanii-news_692432.html", "text": "  Москва блокира опита на Вашингтон да въведе две руски корабни компании и шест кораба, принадлежащи към тях, в списъка на санкциите на ООН за КНДР. Това съобщи АФП, цитирайки дипломатически източници.     Китай подкрепи позицията на Русия и прие негативно предложението на американската страна. Намерението на САЩ беше разгледано в комитета по санкциите по отношение на КНДР, в който влизат 15 държави - постоянни и непостоянни членове на Съвета за сигурност на ООН, включително Русия. Членовете на комисията трябва да обявят несъгласието си с предложението на САЩ до сряда, 29 август, отбелязва АФП.   На 21 август американското министерство на финансите обяви разширяването на списъците със санкции за КНДР. В този списък влязоха базираната в Русия корабна компания \"Хъдсън\" и компанията „Приморие маритайм лоджистикс“. Документът включва и шестте кораба под руски флаг:.\" Патриот\", \"Нептун\", \"Белла\", \"Богатир“, „Партизан“ и „Севастопол“.", "date": "2018.08.30", "title": "Русия блокира опита на САЩ за санкции срещу нейни компании"}
{"url": "https://www.actualno.com/smartguide/zashto-schupenijat-telefon-veche-ne-znachi-nepremenno-semejna-drama-video-news_692309.html", "text": "  Toй е първото нещо, което поглеждаме сутрин и последното преди да затворим очи вечер. За него сме склонни да похарчим наистина много. Той е навсякъде с нас и дори и за миг не можем да си представим съществуването си без него. С нас е в магазина, на работа, в леглото, в парка. Когато релаксираме, палим цигара, слушаме музика или спортуваме. В него е целият ни свят и наистина, признаваме - не можем без него! Той притежава почти всичко, от което се нуждаем. Той е... Негово величество Смартфонът!     Точно затова безспорно едно от най-неприятните неща за всеки съвременен човек е да счупи инцидентно мобилния си телефон. Изпадаме в паника, виним се за стореното, проваляме плановете си, а всъщност се оказва, че цялата буря е можела да премине много по-леко, само ако се бяхме сетили да си сложим \"спасителна жилетка\". Е, да, не на нас... на телефона ни.\r\nИ наистина, един счупен телефон, непосредствено преди лятната почивка, може да създаде гръм и мълнии в живота на една двойка. Тя се прибира изтощена от работа и бърза да оправи багажа си, а той е решил да я води на... палатка. Това допълнително нажежава обстановката, а пикът на нагорещените страсти е един счупен телефон. Какво още се случва - вижте във видеото!    ", "date": "2018.08.30", "title": "Защо счупеният телефон вече не значи непременно семейна драма? (ВИДЕО)"}
{"url": "https://www.actualno.com/chronicles/stefka-kostadinova-postavja-svetoven-rekord-v-skoka-na-visochina-209-sm-news_691901.html", "text": "  Високият скок е лекоатлическа дисциплина при която състезателите трябва да прескочат хоризонтална летва, сложена на точно премерена височина. Съществува още от древна Гърция. В началото се използва техниката наречена ножица, но с увеличаване на конкуренцията се включват нови по-ефективни техники, една от които е фосбъри.     Това е техниката, която Стефка Костадинова използва, когато поставя световния рекорд от 2,09 м на Световното първенство в Рим през 1987 година.    При мъжете световният рекорд от 2,45 м принадлежи на Хавиер Сотомайор от Куба.", "date": "2018.08.30", "title": "Стефка Костадинова поставя световен рекорд в скока на височина – 209 см"}
{"url": "https://www.actualno.com/healthy/prof-kantardjiev-posyvetva-da-ne-se-vodjat-deca-do-godinka-v-gyrcija-rumynija-i-syrbija-zaradi-morbili-news_692700.html", "text": "  Деца под 1 година да не бъдат водени в Гърция, Румъния и Сърбия. За това призова националният консултант по микробиология проф. Тодор Кантарджиев заради повишената заболеваемост от морбили в Европа. Той допълни, че за последните 6 месеца на годината има два пъти повече случаи, в сравнение с миналата година по това време.     \"Това не се случва заради кампаниите срещу ваксинирането, защото в Западна Европа няма много антиваксинални движения и не са толкова шумни, както у нас. Проблемът е в непълното ваксинационно покритие – доста големи групи от населението на Европа икономически мигрират, а децата остават неваксинирани”, заяви проф. Кантарджиев в интервю за bTV.   Експертът по заразни болести посочи, че на 1000 болни от морбили, обикновено умира един човек. Инфекцията е опасна, защото дори след години може да се прояви тежко заболяване, вследствие на нея.\r\n\"Може да се развие тежко неврологично усложнение – виждял съм млади хора, ослепели от морбили, видял съм много случаи на хора със засегнат мозък години след прекарване на тежка морбилна инфекция. Именно затова е по-добре да се ваксинират хората”, посочи националният консултант.  Проф. Кантарджиев посочи, че в България е имало повишени нива на заболеваемост от морбили през 2017г. Вирусът на морбили е внесен у нас от семейство, което е работило в Германия. Тогава са се разболели 140 деца в пловдивския квартал Столипиново и 20 в Пазарджик.   Националният консултант посъветва хората, които са се върнали от Западна Европа да не контактуват с деца поне една седмица. По думите му в момента има опасност от разпространение на западнонилска треска на територията на страната ни.\r\n\"Това е вирусно заболяване, на което резервоар са птиците, особено прелетните, а нашата държава се намира на два пътя на птиците, които в момента се готвят да летят на юг. Тя се предава с комари. От 200 души, ухапани от комари, един може да развие тежко заболяване на мозъка”, каза проф. Кантарджиев.    Припомняме, че през 2017 година проф. Кантарджиев каза, че \"морбили е , която всички сме карали и заплашва живота на детето, когато няма медицинска помощ.\"   ", "date": "2018.08.30", "title": "Проф. Кантарджиев посъветва да не се водят деца до годинка в Гърция, Румъния и Сърбия заради морбили"}
{"url": "https://www.actualno.com/society/prognoza-za-vremeto-30-avgust-chetvyrtyk-news_692410.html", "text": "  Днес ще бъде слънчево. В Източна България ще духа до умерен североизточен вятър. Максимални температури между 28° и 33°, в София около 28°.     Над Черноморието ще бъде слънчево с до умерен североизточен вятър. Максималните температури ще са между 27° и 29°, а температурата на морската вода е 26° - 27°. Вълнението на морето ще бъде 2 - 3 бала. Това съобщи за Агенция „Фокус“ дежурният синоптик Христо Христов.   Над планините ще бъде слънчево, след обяд с купеста облачност, но ще бъде почти без валеж. Ще духа слаб, по най-високите върхове до умерен северен вятър. Максималната температура на височина 1200 метра ще е около 22°, на 2000 метра – около 15°.\r\nДо края на седмицата ще бъде предимно слънчево. Временни увеличения на облачността ще има над планинските райони, но вероятността за валежи е малка. Вятърът в Източна България ще отслабне, ще бъде от изток-североизток. Дневните температури най-често ще са между 28° и 33°.  ", "date": "2018.08.30", "title": "Прогноза за времето - 30 август (четвъртък)"}
{"url": "https://www.actualno.com/celebrate/chestvame-sv-aleksandyr-news_691894.html", "text": "  Св. Александър живял в царуването на Константин Велики. Участвал е в Първия вселенски събор вместо престарелия и болен патриарх Митрофан, след чиято смърт бил възведен в сан патриарх и управлявал Цариградската църква от 325 до 340 г. Той бил ревностен защитник на вярата и паството си от коварството на еретици и езичници.     Веднъж, както свидетелства историкът Созомен, езическите философи поискали да встъпят в спор за вярата с православния епископ. Александър се обърнал към оня, който бил избран за състезанието, и с твърдост му казал: “В името на Господа Иисуса Христа заповядвам ти да мълчиш!” И философът веднага онемял. Това чудо обърнало самия философ и мнозина други към Христовата вяра.   За друго едно чудо – внезапната смърт на Арий вследствие на молитвата на св. Александър – сведетелства неговия съвременник св. Атанасий Александрийски в писмото си до епископ Серапион. Еретикът Арий отхвърлял Божеството на Иисус Христос. За това лъжеучение бил осъден на Първия вселенски събор и предаден на отлъчване от Църквата. По-късно той проявил лицемерно разкаяние и склонил император Константин Велики да го помилва. Константин заповядал на патриарх Александър да допусне Арий до църковно общение. Но патриархът бил строг ревнител на истината. Той виждал неправдата и не желаел да бъде изпълнител на царската повеля.\r\nИзпаднал в мъчително недоумение, Александър от все душа се обърнал към Бога и с пламенна молитва, щото сам Господ по каквито пътища знае, да не допусне да се вмъкне в Църквата най-злият нейн враг. И Бог изпълнил молитвата на праведника. На другия ден сутринта Арий, заобиколен от свои съмишленици, тръгнал да отиде в съборния храм. По пътя внезапно почувствал силни стомашни болки, паднал и умрял. Всички били поразени от внезапната смърт на еретика и то в минутата, когато той вече тържествувал от своя кощунствен успех. В това събитие всички признали чудното Божие застъпничество за опазване чистотата на светата православна вяра.      ", "date": "2018.08.30", "title": "Честваме Св. Александър "}
{"url": "https://www.actualno.com/healthy/posledna-informacija-za-systojanieto-na-postradalite-v-avtobusnata-katastrofa-kraj-svoge-news_692440.html", "text": "  Трите жени, които са настанени в реанимацията в „Пирогов”, пострадали в автобусната катастрофа в Своге, все още са с опасност за живота.     \"Все пак общото им състояние се подобрява. Все още са интубирани. Предстоят да се направят контролни рентгенови снимки и скенери\",заяви директорът на болницата проф. Асен Балтов.   \"Вчера беше оперирана една от пациентките, която е с фрактура на бедрото и таза. Операцията е успешна. Тя е в реанимация и се чувства добре, контактна е. Предстои най-късно утре гръбначна стабилизация на петата пациентка, която също е контактна. Жената с лицево-челюстна травма има фрактура и на шийните прешлени, което усложнява преценката дали да бъде оперирана. Предстои това да бъде уточнено. Ако не се стигне до операция, най-вероятно тя ще бъде изписана до края на седмицата\", уточни Балтов.\r\nШест души продължават да се намират в болница „Света Анна”. 52-годишната жена, която беше с опасност за живота, е стабилизирана. Във ВМА е останал само един пациент – 30-годишен мъж. Другата пациентка е изписана.  ", "date": "2018.08.30", "title": "Последна информация за състоянието на пострадалите в автобусната катастрофа край Своге"}
{"url": "https://www.actualno.com/america/arjentina-se-dogovori-s-mvf-za-nezabaven-kredit-news_692435.html", "text": "  Аржентинското правителство се договори с Международния валутен фонд (МВФ) за незабавно предоставяне на част от кредита във връзка с неблагоприятната икономическа ситуация в страната. Това съобщи президентът на южноамериканската република Маурисио Макри. \"Искам да съобщя, че се договорихме с МВФ за по-ранно предоставяне на всички средства, необходими за осигуряване на изпълнението на финансовата програма за следващата година\", каза държавният глава във видеообръщение, цитирано от ТАСС.     Според президентът \"целта на това решение е да се премахне всяка несигурност\", която може да възникне на пазара във връзка със ситуацията в икономиката, предаде БГНЕС.\r\nНа 8 май аржентинският президент Маурисио Макри поиска помощ от МВФ на фона на резкия спад на курса на песото. През юни изпълнителният съвет на МВФ одобри споразумение за предоставяне на заем за страната от 50 милиарда долара за три години, от които 15 милиарда долара стават на разположение на страната незабавно.\r\nОт началото на годината аржентинската валута е загубила повече от 45% от стойността си. Въпреки изявлението на Макри, процентът продължава да пада до 34,4 песос за долар. Поради рязкото спадане на стойността на националната валута, аржентинското правителство призна, че инфлацията за годината може да бъде по-висока от планираната 15%.  ", "date": "2018.08.30", "title": "Аржентина се договори с МВФ за незабавен кредит"}
{"url": "https://www.actualno.com/asia/erdogan-turcija-shte-oformi-bydeshteto-na-celija-region-news_692430.html", "text": "  Турция ще оформи бъдещето на целия регион, когато постигне целите си за 2023 г. – стогодишнината от създаването на Републиката. Това заяви държавният глава Реджеп Таийп Ердоган, съобщава електронното издание на турския ежедневник Hurriyet.     Ердоган добавя, че страната му е на прага на нови победи и успехи.   \"Както се е случвало във всички периоди от нашата история, ние и днес водим борба в името на всички потиснати и онеправдани, които са ни възложили надеждите си, както и в наше име. Великодушието не е недостатък на нашата държава, а тъкмо обратното – то е източник на нашата най-голяма сила. Постигайки целите си за 2023 г., Турция ще оформи бъдещето на целия регион заедно с нейното“, подчерта Ердоган в съобщение по повод Деня на победата.\r\nНа 30 август т.г. Анкара отбелязва 96-годишнината от победата над гръцките войски по време на Турската война за независимост, припомня агенция Фокус.  \"Спомням си за Гази Мустафа Кемал Ататюрк, командирът в нашата война за независимост и за всички наши военни, които ни подариха тази победа с благодарност и уважение, Бог да прости нашите мъченици и ветерани. Тази последна брънка във веригата от победи, постигната през месец август, има своето място в историята като един от символите, които показват решимостта на турската нация да защитава независимостта и бъдещето си“, допълва още Ердоган.   Победата, постигната на 30 август е „въплъщение на решимостта да се възродим отново“, подчертава Ердоган, като добавя, че подобна борба за защита на независимостта е била водена от турската нация и при неуспешния опит за преврат от юли 2016 г. срещу „империалистическите желания“.\r\n\"Също като други наши победи, 30 август показва, че независимо колко е трудно, винаги има път, по който да успеем\", уверен е турският държавен глава. Ердоган подчертава, че пътят, който Турция е изминала през последните 16 години, доказва, че това е възможно.    \"Вярвам, че сме на прага на нови победи и успехи и днес. Ние ще спечелим и тази битка заедно с онези, които се довериха на Турция и турския народ\", заявява още Реджеп Таийп Ердоган   Началникът на Генералния щаб на турската армия ген. Яшар Гюлер е отправил отделно послание за Деня на победата, съобщава още Hurriyet. Армията \"ще продължи борбата си срещу тероризма, докато и последният терорист не бъде неутрализиран. Ще продължим да допринасяме за световния мир и стабилност в рамките на нашите трансгранични операции и задължения\", се казва в текста на Гюлер.", "date": "2018.08.30", "title": "Ердоган: Турция ще оформи бъдещето на целия регион"}
{"url": "https://www.actualno.com/varna/poveche-ot-3-hil-pyrvoklasnici-shte-priemat-uchilishtata-vyv-varna-news_692420.html", "text": "  Над 3 000 първокласници са записани в училищата във Варна за новата учебна 2018/2019 година. Това каза в интервю за Радио „Фокус“ – Варна Лилия Христова, директор на Дирекция \"Образование и младежки дейности\"към Община Варна. Тя отбеляза, че през новата учебна година на територията на община Варна ще функционират 45 общински училища и 51 детски градини. Лилия Христова заяви, че през последната година няма закрити или затворени детски градини и училища.     \"Към момента в училище са записани 3 130 първокласници, като 46 от учениците са записани в държавни училища, 69 – в частни училища. Останалите 3 015 ученици са записани в общински училища\", допълни Лилия Христова. Тя подчерта, че в целодневна форма на обучение през новата учебна година ще бъдат обхванати 2 723 ученици.   ", "date": "2018.08.30", "title": "Повече от 3 хил. първокласници ще приемат училищата във Варна"}
{"url": "https://www.actualno.com/europe/italija-iska-ot-es-rotacija-na-pristanishtata-za-priem-na-migranti-news_692436.html", "text": "  На неофициалната среща на министрите на отбраната от Европейския съюз Италия ще защити идеята за ротация на европейските пристанища за прием на спасени мигранти в рамките на средиземноморската мисия \"София\", като Франция и Испания се очаква да заемат началото на списъка, предаде АФП по данни на министъра на отбраната Елизабета Трента,.     \"Предложението е за ротация на пристанищата за дебаркиране, така че Италия да не се нагърбва сама с решаването на проблема, а в него да участват и други страни членки. Още повече, че \"София\" е мисия на ЕС“, каза Трента.   \"Утре топката ще бъде в лагера на ЕС: ако приемат предложението ни, ще покажат, че това е истинска общност от ценности и намерения. Ако откажат, ще отрекат собствените си фундаментални принципи\", каза тя.\r\n„София“ стартира през юни 2015 г. след поредица от смъртоносни корабокрушения с мигранти и с хиляди жертви сред тях, разбили се в Средиземно море, припомня БГНЕС.  Понастоящем европейската военноморска операция \"София\", която сега е под италианско командване, предвижда всички мигранти, спасени в Средиземно море в рамките на мисията, да бъдат транспортирани до италианско пристанище.   Според в. \"Стампа\" италианската идея е да се извършва ротация между пристанищата \"на страните от ЕС, които имат излаз на Средиземно море - Франция, Испания, Малта и Гърция - като първите две страни са призовани да съдействат повече от останалите\".", "date": "2018.08.30", "title": "Италия иска от ЕС ротация на пристанищата за прием на мигранти"}
{"url": "https://www.actualno.com/cite/v-dyrjava-ot-7-miliona-vse-njakoj-e-na-njakoj-news_692454.html", "text": "  \"В държава от 7 милиона все някой е на някой.\" Това каза в интервю за bTV адвокат Христо Ботев, който пое защитата на шофьора на край Своге Григор Григоров.     Според Ботев засега няма данни, че Григоров е карал с превишена скорост.   ", "date": "2018.08.30", "title": "В държава от 7 милиона все някой е на някой"}
{"url": "https://www.actualno.com/europe/es-e-gotov-da-predloji-na-velikobritanija-bezprecedentno-sporazumenie-sled-brexit-news_692431.html", "text": "  Главният преговарящ на ЕС Мишел Барние потвърди желанието на Съюза да сключи партньорско споразумение с Великобритания с безпрецедетен обхват след Brexit, предаде Франс прес.     \"Готови сме да предложим партньорство, каквото досега никога не е имало с трета страна\", заяви Барние на среща в Берлин с германския министър на външните работи Хайко Маас.   Това партньорство би се опирало на четири стълба: търговия, амбициозно споразумение за свободен обмен, конкретни споразумения в сектори от общ интерес, като авиацията и вътрешната сигурност, и външна политика и външна сигурност, уточни главният преговарящ на ЕС.\r\nСпоред Барние тези елементи са предварително условие за всякакво бъдещо споразумение. \"85 процента от работата\" с британците вече е свършена, отбеляза той.  Германският външен министър подчерта, че евентуалното споразумение между Брюксел и Лондон при всички положения трябва да гарантира, че няма да има \"твърда\" граница между Република Ирландия и британската провинция Северна Ирландия, съобщи bTV.   По-рано ЕС и Великобритания изразиха желание да не бъде възстановен граничният контрол на острова, поради опасения от политически напрежения. Всяка от двете страни обаче отхвърли досегашните предложения на другата по въпроса.\r\nБританският министър за Brexit Доминик Рааб междувременно заяви, че е възможно Великобритания и ЕС да не спазят самоналожения си краен срок за постигане на споразумение до октомври, предаде Асошиейтед прес.    Рааб все пак добави, че остава \"упорит оптимист\", че ще има постигнато споразумение преди излизането на Великобритания от ЕС на 29 март догодина.   ", "date": "2018.08.30", "title": "ЕС е готов да предложи на Великобритания безпрецедентно споразумение след Brexit"}
{"url": "https://www.actualno.com/interest/ucheni-nabludavaha-za-pryv-pyt-razpadaneto-na-higs-bozon-news_692434.html", "text": "  Шест години след проследяването на Хигс бозона, субатомната частица, която придава маса на материята, физиците от ЦЕРН заявиха, че са \"свидетели” разпадането й на малки частици, наречени \"дънни кварки\", предаде АФП. След откриването на Божията частица, специалистите от екипите \"Атлас\" и \"Си ем ес\" най-после можаха да наблюдават нейното разпадане на елементарни частици.     Разпадането се наблюдава при Големия адронен колайдер известен с откриването на частиците Хигс през 2012 г., съобщиха от лабораторията по физика на ЦЕРН в Европа, предаде БГНЕС.   \"По време на ранните подготовки на колайдера имаше съмнения дали това наблюдение може да бъде постигнато\", разказаха от екипа на „Атлас“ за \"неуловимото взаимодействие\", което сега е документирано в масивния ускорител на частици.\r\nНаблюденията потвърдиха хипотезата, че всепроникващото квантово поле, обусловено от Хигс бозона, дава маса и на дънния кварк.  Изследователите твърдят, че дългоочакваното наблюдение служи като проверка на Стандартния модел на физиката - главната теория за основните частици, които съставят Вселената и силите, които я управляват.   Съгласно модела, разработен в началото на 70-те години, кварките и лептоните са основните градивни елементи на материята.", "date": "2018.08.30", "title": "Учени наблюдаваха за пръв път разпадането на Хигс бозон"}
{"url": "https://www.actualno.com/europe/evropejcite-glasuvaha-za-ljatnoto-chasovo-vreme-news_692412.html", "text": "  Европейците искат да спре преместването на стрелките на часовниците.  Това показват първите резултати от общественото допитване на Европейската комисия.     Над 80% са гласували да остане лятното време без да се връщат стрелките на часовника през есента. В анкетата са участвали над 4,5 милиона граждани от всички държави-членки.   Най-активни са били германците. Много скоро ще бъдат представени пълните резултати и данни за участниците по държави, съобщи bTV.\r\n\"Това е най-големят брой отговори, които Комисията някога е получавала при обществени консултации. Това допитване е важна стъпка и ние сме много щастливи, че толкова много хора са приели темата за интересна. Но това не е единственият елемент, който ще бъде взет предвид, когато бъдат представени препоръките”, заяви Маргаритис Схинас.  ", "date": "2018.08.30", "title": "Европейците гласуваха \"За\" лятното часово време"}
{"url": "https://www.actualno.com/europe/ukrainskijat-syd-ostavi-nadejda-savchenko-v-aresta-news_692433.html", "text": "  Окръжният съд в Киев отхвърли искането на защитата на депутата Надежда Савченко за изменение на мярката за задържане, оставяйки я в ареста.     \"Съдът отхвърли молбата за задържане под домашен арест на обвиняемата“, цитира думите на съдията агенция \"Укринформ\".   Според разследването депутатката е планирала терористични актове в сградата на парламента и правителствения квартал. На 22 март депутатският имунитет на Савченко беше снет и тя беше арестувана в продължение на два месеца. По-късно съдът удължи задържане.\r\nГлавният прокурор на Украйна на 2 август обяви края на разследването по делото Надя Савченко, която е заподозряна в мащабна подготовка на терористични актове в Украйна. Както заяви главният прокурор Юрий Луценко, делото по този случай ще започне тази година.  Прославяната като героиня и символ на съпротивата срещу Русия, сега може да получи доживотна присъда за подготвянето на терористична атака в Киев, съобщи ТАСС. Прокурорът Олександър Баник каза в петък, че властите имат „основателни причини“ да подозират Савченко в подготовката на нападение, което по неговите думи се наказва и с доживотни присъди, предаде БГНЕС.   През 2014 г. Савченко беше заловена, докато се сражаваше срещу подкрепяните от Кремъл сепаратисти в Източна Украйна и беше призната за виновна за участието си в убийството на двама руски журналисти. Тя изкара около две години в руски затвор и беше обявена за символ на украинската съпротива, след като няколко пъти обяви гладни стачки зад решетките. Савченко се завърна триумфално в родината си през май 2016 г. след размяна на затворници. Но политическата ѝ кариера тръгна надолу, откакто стана депутат от партията на бившия премиер Юлия Тимошенко.", "date": "2018.08.30", "title": "Украинският съд остави Надежда Савченко в ареста"}
{"url": "https://www.actualno.com/society/eksperti-pytishtata-u-nas-masovo-se-strojat-s-varovikovi-skali-news_692428.html", "text": "  Специалисти по пътно инженерство твърдят, че масово пътищата у нас се правят с варовикови скали, твърдят пътни инженери. На 29 август регионалният министър Николай Нанков коментира, че асфалтът на пътя, където стана инцидентът с автобуса, съдържа варовик, а той има свойството да се полира с времето.     За направата на износващия пласт на асфалтовата настилка се използват камък, пясък и каменно брашно, в повечето случаи от варовикова скала. Към сместа се добавя и битум, който е като лепило и съединява материалите.   \"Естествено, че варовикът по-бързо се износва. Дори тебеширът ще се износи на дъската за един час\", заяви за bTV доц. Валентин Николов, преподавател в катедра \"Пътища\" в УАСГ и показа как изглежда асфалтът след износване.\r\nСпоред асфалтовите фирми използването на варовик е допустимо според Българския държавен стандарт и се влага масово в направата на пътища. Причината е евтината себестойност на материала.  Разликата в цената е до 4 пъти спрямо другите материали. В случаите, в които пътят е тежкотоварен или първокласен като този в Своге, не бива да се използва варовик в износващия асфалтов пласт.   \"Едрозърнестият материал трябва да бъде от кисели скали като базалт, а не от варовикови. Това е защото тези скали имат много добро съпротивление на износване, т.н. коефициент на ускорено полиране. Те се слагат, за да има добро сцепление между фракцията и автомобилната гума\", допълни доц. Николов.\r\nЕкспертите допълват, че точното изпълнение на пътната настилка и съотношението на съставките в асфалта обаче зависи от възложителя.    Пътят се строи от камък и се използват варовици, тъй като те са често срещани у нас. В случая е важно, последният износващ се асфалтов слой да се изпълни с неполиращи се инертни материали, т.е. в него не трябва да има варовик. В по-долните слоеве от настилката той е допустим, обясниха експерти за    ", "date": "2018.08.30", "title": "Експерти: Пътищата у нас масово се строят с варовикови скали"}
{"url": "https://www.actualno.com/europe/800-ognishta-na-chumata-po-svinete-v-rumynija-news_692437.html", "text": "  Близо 800 огнища на африканска чума по свинете са регистрирани в Румъния, като най-засегната е югоизточната част на страната. От румънската санитарно-ветеринарна служба съобщават, че до момента са умъртвени над 123 000 болни прасета. Изплатени са обезщетения на свиневъди на стойност 222 000 леи. Има подадени още около 700 молби за компенсации.     Румънският президент Клаус Йоханис поиска от правителството да вземе спешни мерки за спиране на разпространението на болестта и критикува кабинета, че досега се е оказал неспособен да се справи със ситуацията, предаде Медиафакс.   Работен документ на Европейската комисия сочи, че африканската чума по свинете може да се разрасне още повече и да засегне над половината от територията на Румъния.", "date": "2018.08.30", "title": "800 огнища на чумата по свинете в Румъния "}
{"url": "https://www.actualno.com/asia/pojar-gori-v-himicheski-zavod-v-melbyrn-news_692438.html", "text": "  Голям пожар избухна в химически завод в австралийския град Мелбърн. Над 100 пожарникари все още се борят с огъня.     Пожарът започва около 5 ч. сутринта местно време, съобщи bTV.   Засега е спряно разпространението на пламъците към съседните промишлени обекти.\r\nОгнеборците все още изчакват гасенето на територията на самия завод, защото има опасност от взривове на газови бутилки и на контейнери с ацетон.  Заради голямото количество токсични вещества в дима властите препоръчаха на жителите в района да не напускат домовете си.   ", "date": "2018.08.30", "title": "Пожар гори в химически завод в Мелбърн"}
{"url": "https://www.actualno.com/europe/24-chasova-stachka-na-morjacite-v-gyrcija-spira-feribotite-na-3-ti-septemvri-news_692470.html", "text": "        Синдикатът на моряците обяви 24-часова стачка за понеделник 3-ти септември. Няма да се движат фериботи и товарни кораби. Гръцките моряци и докери настояват за увеличение на заплатите с 5% и мерки срещу безработицата в сектора. Работодателите отказват с аргумент, че в последните 8 години не са орязвали възнагражденията на работещите в морския транспорт.   Стачката засяга поне 200 хиляди пътници, които са резервирали фериботни билети за понеделник. Сред туристите има и много българи, които се намират на гръцките острови. Хиляди туристи по принуда ще останат на островите, ако не успеят до неделя вечерта да се придвижат до летищата.\r\nОт туристическия сектор се опитаха да преговорят с моряците, но синдикатът не отмени стачката.  ", "date": "2018.08.30", "title": "24-часова стачка на моряците в Гърция спира фериботите на 3-ти септември"}
{"url": "https://www.actualno.com/curious/zodijata-kojato-shte-se-sgodi-prez-septemvri-news_692296.html", "text": "  Има една зодия, за която е много вероятно да се сгоди през предстоящия месец септември!     Ето и коя е тя...    Вие се намирате в много бурна връзка , която е различна от всичко, които сте имали досега. Едва ли сте предполагали, че нещата толкова бързо може да стигнат до годеж, но истинската любов не отлага и не познава страхове.  Дори и да имате колебания, това е напълно нормално, но любовта ви е наистина голяма и силна. Нямате нужда от повече време, за да мислите. Време е да направите голямата крачка.       ", "date": "2018.08.30", "title": "Зодията, която ще се сгоди през СЕПТЕМВРИ "}
{"url": "https://www.actualno.com/education/eto-koga-shte-pochivat-uchenicite-prez-tazi-uchebna-godina-news_692467.html", "text": "  Коледната ваканция за учениците през следващата учебна година ще продължи 12 дни – от 22 декември 2018 г. до 2 януари 2019 г. включително. Това предвижда утвърденият график на учебното време и ваканциите за новата 2018/2019 г. Първата почивка за децата през есента ще бъде от 1 до 4 ноември 2018 г включително. Междусрочната ваканция ще е само един ден – 5 февруари 2019 г. Вторият учебен срок започва на 6 февруари. През пролетта учениците от I до XI клас ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април включително, съобщиха от МОН.     Матурите през следващата година остават на същите дати – на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август-04 септември 2019 г.   Националните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по „Човекът и обществото“ и по „Човекът и природата“ ще са на 14 и 16 май 2019 г.\r\nСпоред утвърдения график седмокласниците ще положат национално външно оценяване по български език и литература на 17 юни а по математика – на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г. , а от второто класиране до 18 юли. Обявяването на незаетите места след втори етап на класиране ще бъде на 23 юли.  ", "date": "2018.08.30", "title": "Ето кога ще почиват учениците през тази учебна година"}
{"url": "https://www.actualno.com/varna/postradali-ot-navodnenieto-v-asparuhovo-sa-podali-grajdanski-iskove-news_692446.html", "text": "  Близки на загинали при наводнението във варненския квартал \"Аспарухово\" започват съдебна битка срещу институциите. 19 наследници са отправили граждански искове на стойност над 3 млн. лв. срещу регионалното министерство, общината и Областната администрация във Варна. Потърпевшите са убедени, че за бедствието вина носят и институциите, а не само проливният дъжд.     50-годишният Стефан Ангелов е преживял потопа в кв. \"Аспарухово\", но е загубил близък. Пред БНТ споделя, че иска справедливост за погубените животи. “Поне да обезщетят хората. Нещо да им помогнат, нещо да направят. Целта е това. Те се дръпнаха и ги забравиха“, заяви той.   След като Апелативният съд окончателно прекрати наказателния процес за трагедията, при която се удавиха 13 души, а прокуратурата не намери виновни, близките на жертвите са завели граждански дела в Софийския градски съд. Според Михаил Томов, адвокат на потърпевшите, това е единствената възможност да докажем това, че има бездействие на институции, предаде БГНЕС.\r\nОт адвокатската кантора, която защитава правата на наследниците, са направили и частна експертиза, чието становище се разминава с това на прокуратурата.  „Според документите, които ние имаме и експертните заключения, се касае за натрупване на обстоятелства, включително и човешки грешки“, каза Томов.   Според магистратите, причината за трагедията във варненския квартал \"Аспарухово\" от 19 юни 2014 г. е интензивният дъжд. Близките на загиналите не са съгласни с констатациите на съда. „Не е само дъждът. Този канал, който в момента е зад мен, ако беше направен, може би нямаше да има това нещо“, твърди Стефан Ангелов.\r\nСъдебните битки ще продължат години, а за потърпевшите остава надеждата, че ще получат възмездие.    ", "date": "2018.08.30", "title": "Пострадали от наводнението в Аспарухово са подали граждански искове"}
{"url": "https://www.actualno.com/balkani/njakolko-zemetresenija-sa-registrirani-v-bosna-news_692481.html", "text": "  Три земетресения бяха регистрирани тази сутрин жителите на Гламоч в Босна и Херцеговина. Трусът е усетен в почти цялата страна, съобщава \"Независне новине\".     Хърватският портал \"Индекс\" предаде, че хората в Далматия \"имали чувството, че всичко се руши\", допълва БГНЕС.   Отделни част в Загоре останаха без електричество, съобщава от своя страна \"Нови лист\". Епицентърът на труса, който е регистриран в 5.33 часа местно време се намира на 19 км от Гламоч, в Босна и Херцеговина. Трусът е бил с магнитуд от 4.6 по скалата на Рихтер.\r\nМестните медии не съобщават за пострадали.  ", "date": "2018.08.30", "title": "Няколко земетресения са регистрирани в Босна"}
{"url": "https://www.actualno.com/asenovgrad/nov-socialen-centyr-v-asenovgrad-pomaga-za-integracijata-na-hora-s-uvrejdanija-news_692509.html", "text": "  Разкриват Център за социална рехабилитация и интеграция в Асеновград. Съгласието си за това дадоха съветниците от града по време на първата, след ваканцията сесия. Институцията ще започне да функционира от 01.04.19 г., като държавно делегирана дейност. Идеята е тази нова услуга да продължи да се реализира по проекта „Социално включване на хора с увреждания в община Асеновград и улесняване достъпа им до заетост“ по Оперативна програма „Развитие на човешките ресурси“. Той приключва в края на настоящата година.     В Центъра за социална рехабилитация и интеграция ще се оказва почасова подкрепа, като ще се извършват психологически консултации и възстановяване на умения за водене на самостоятелен живот. Ще се изготвят и осъществяват индивидуални програми за социално включване, включително – за хора със зависимости. Консултативните дейности ще са насочени към потребителите или техните близки.   Ще се извършва и медицинска рехабилитация, но само след назначение от лекар специалист. Новият Център ще е позициониран на улица „Спортист“ в Асеновград. Капацитетът му ще е в рамките на 30 места, а персоналът ще наброява девет души. Издръжката на звеното за една година ще е в размер на 94 500 лева.", "date": "2018.08.30", "title": "Нов социален Център в Асеновград помага за интеграцията на хора с увреждания"}
{"url": "https://www.actualno.com/europe/merkel-tyrsi-priemnik-na-jan-klod-unker-news_692447.html", "text": "  Както съобщават местни медии, германският канцлер Ангела Меркел ще определи тази седмица този член на нейния Християндемократиески съюз , които иска да бъде бъдещ председател на Европейската комисия.. Тази длъжност ще бъде свободна едва през следващата година, когато ще приключи петгодишният мандат на Жан-Клод Юнкер. Берлин обаче вече изчислява шансовете за поемане на контрол върху едно от ключовите постове в ЕС, коментира руското издание „Коммерсант“.     След лятната ваканция в Германия дебатът за номинацията на кандидата за председател на Европейската комисия бе възобновен. „Борбата за поста навлиза в решителна фаза“, - пише вестник Die Welt.   От 2014 г. председател на Европейската комисия - главният изпълнителен орган на ЕС - е Жан-Клод Юнкер. Традиционно, тази позиция се държи от бивши министри или държавни глави - Юнкер почти 20 години беше министър-председателят на Люксембург. В действителност Европейската комисия е аналог на националните правителства, както и неговия председател, съответно, може да се сравни с „министър-председател на ЕС“.\r\nЮнкер ще напусне поста си едва през есента след предстоящите пролетни избори в Европейския парламент. След това Европейският съвет (включва лидерите на страните-членки) ще номинира председателя на Европейската комисия, като се внимава коя политическа фракция в Европейския парламент получи мнозинството от местата. Според прогнозите европейската десноцентристка Европейската народна партия - има всички шансове да запази поста председател. Ето защо Ангела Меркел (като лидер на консервативната ХДС) бърза да „избута“ своя кандидат като единствен представител на център-дясно. Ако се потвърдят предизборните прогнози, на социалдемократите ще останат съответно председателството на Европейския съвет или на Европейския парламент.  Като възможни кандидати да заменят Жан-Клод Юнкер, германските медии определят председателя на Европейската народна партия в Европейския парламент, член на ХДС Манфред Вебер, министърът на икономиката и енергетиката Петер Алтмайер и министърът на отбраната Урсула Фон дер Лайен. Освен това, както е отбелязано от Die Welt, като възможни бъдещи председатели на ЕК се открояват френският главен преговарящ по Брекзит Мишел Барние и бившите министър-председатели на Финландия и Ирландия Александър Стуб и Една Кени.   „Сред кандидатите от Германия, Манфред Вебер има най-големи шансове. Като дългогодишен член на Европейския парламент, той има богат опит в европейските структури, които могат да определят избора на канцлера“, смята преподавателят в МГИМО Артьом Соколов. „Председателят на бъдещата Комисията ще трябва да се съсредоточи върху европейската реформа, защото Германия отдавна иска да се прекара реформа на Европейския съюз“, допълни експертът, интервюиран от „Комерсант“.", "date": "2018.08.30", "title": "Меркел търси приемник на Жан-Клод Юнкер"}
{"url": "https://www.actualno.com/society/nad-22-mln-evro-za-bylgarija-ot-fond-solidarnost-na-es-news_692469.html", "text": "        Средствата са възстановителни дейности в района на Бургас, където през есента на 2017 г. силни бури и дъждове причиниха щети на основната инфраструктура, мостове, дренажни канали и подпорни стени.\r\nНаводнението тогава взе пет жертви и засегна 6000 души, наводнени бяха 142 жилищни и над 1200 нежилищни имота.\r\nСпоред представителството на ЕП предоставените за България помощи ще покрият отчасти разходите за възстановителни дейности на основна държавна инфраструктура.     Общата стойност на отпуснатите средства за България, Гърция, Полша и Литва е 34 млн. евро.\r\nЗа Литва са одобрени 16 918 941 евро, за Полша - 12 279 244 евро, за Гърция - 2 535 796 евро, Всички са за щети, причинени от природни бедствия през 2017 г. Сумите трябва да бъдат потвърдени на пленарно заседание в Страсбург и Съвета до 4 септември.\r\nФондовете ще бъдат достъпни няколко седмици след като Европейският парламент одобри предложението по време на септемврийската пленарна сесия.    ", "date": "2018.08.30", "title": "Над 2,2 млн. евро за България от фонд \"Солидарност\" на ЕС"}
{"url": "https://www.actualno.com/smolyan/zlatograd-podade-49-sgradi-za-sanirane-po-oprr-za-5-mln-lv-news_692476.html", "text": "   Исканата сума е в размер на 5 153 271 лв. като само една от сградите е общинска – със социално предназначение, всички други са частни, съобщават от местната админстрация.     Многофамилните къщи и блокове са комбинирани в пет проектни предложения, всяко с отделна сума и акроним.   Досега по Националната програма за енергийна ефективност на многофамилни жилищни сгради в Златоград са обновени и санирани 7 блока с над 36 жилища в периода 2015-2017 г.\r\nПо ОП „Региони в растеж“ са санирани общо 13 сгради, от които 4 обществени и 9 многофамилни.  За жилищните сгради има изискване към фирмите да ги боядисват в три цвята – основно бял и допълнителни тютюнев и кафяв, като на възрожденските къщи.   „След успешното реализиране на проекти за енергийна ефективност интересът сред гражданите към тези програми нарасна значително. В резултат на информационните разяснителни кампании, проведени през месец ноември 2017 г. и януари 2018 г., в Общинска администрация – Златоград, бяха подадени заявления за интерес и финансова помощ от нови 48 сдружения на собственици на многофамилни жилищни сгради. След извършена преценка за допустимост на сградите и представяне на актуални обследвания от собствениците, Община Златоград създаде проекти за кандидатстване по процедура „Енергийна ефективност в периферните райони - 2” на ОП „Региони в растеж“, казаха от местната управа.\r\nОт общината уточняват, че проектните предложения са в етап на оценка и одобрение от Министерство на регионалното развитие и благоустройство.    ", "date": "2018.08.30", "title": "Златоград подаде 49 сгради за саниране по ОПРР за 5 млн. лв."}
{"url": "https://www.actualno.com/viewpoint/edna-osvirepjala-tylpa-vilnee-iz-kemnic-news_692335.html", "text": "  Една освирепяла тълпа вилнее от два дни в източногерманския град Кемниц. Тези хора и техните структури са добре организирани и свръхопасни, но полицията и политиката в Германия от години си затварят очите. Защо?     Когато над Кемниц падна нощта, за мнозина журналисти новинарството приключи. Ситуацията и без това беше прекалено объркана - и много опасна. Навред из града бродеха десни екстремисти, готови да вършат насилия. А напрежението периодически нарастваше - отново и отново. На един репортер му разбиха носа, няколко души са изправиха пред камерите с ръце, изпънати в хитлеристки поздрав (което в Германия е забранено), а един от тях се нахвърли върху журналистите. Стотици неонацисти, хулигани и настървени граждани бяха излезли на улицата, за да излеят агресията си и да направят малко „екшън\". Полицията не смогваше да озапти развилнялата се тълпа, остро ѝ липсваше персонал. Вчера не беше хубав ден за отвореното общество.   Как се стигна дотук? Причината се крие в един парадоксален и същевременно силно потискащ факт: в Германия, страната на хитлеристките престъпления, и до днес крайнодесните насилия и заплахата, която създават десните екстремисти, се оценяват неправилно, омаловажават се и дори се приемат. Ескалацията в Кемниц го доказва за пореден път. Още повече, че тя изобщо не беше резултат от някакъв спонтанен изблик.   Вече от години неонацистите в Кемниц се организират около местния футболен клуб. Кръстили са се NS-Boys (NS = националсоциалистически), което казва всичко за нагласите им. В някои квартали крайнодесните групировки се опитват да вземат цялата власт на улицата. Действат с увереността на една субкултура, която е разпростряла мрежата си из цяла Германия и непрекъснато обменя опит. Групичките са малки, но добре обучени и много ефективни. Ето защо успяха толкова бързо да се мобилизират за уличния си марш на 27 август.   Полицията знаеше за тази мобилизация, а и за структурите зад нея. И въпреки това не предвиди повече служители на улицата, които да се погрижат за реда и сигурността. Политиците и службите за сигурност просто не гледат достатъчно сериозно на тази заплаха. Защо ли? Ами защото самите политици и полицейските служители не са на мушката на десните насилници. И съответно не изпитват съчувствие към жертвите. \r\nТук е мястото да са разсее една опасна заблуда. Омразата на тези хора на улицата не е насочена само към бежанската политика или срещу Ангела Меркел. Тя е насочена срещу демокрацията в Германия. Защото разярената тълпа се обявява общо-взето срещу целия текст на германската Конституция: срещу закрилата на човешкото достойнство, срещу равенството на гражданите, срещу забраната хора да бъдат дискриминирани заради религията, произхода или пола си. Тази нова крайна десница вече от десетилетия напада хора с различни политически възгледи или с различен цвят на кожата, а през последните години все по-активно и мюсюлманите. Тези хора не крият, че са последователи на Адолф Хитлер, изпъват ръка в хитлеристки поздрав, честват престъпленията на Вермахта през Втората световна война и нападат противниците си навсякъде, където им се отвори такава възможност. Накратко: стремят се да изведат терора на улицата.        Огромната опасност обаче е друга. През последните години нацистки маршове като този в Кемниц все по-често се смесват с протестите на разочарованите и социално онеправданите. Тези хора в мнозинството си не са привърженици на националсоциализма, но пребивават в опасна близост до расистките и антидемократични възгледи. А това е много тревожно. Защото германската история ни учи, че агресивната тълпа може да стигне много далеч, ако успее да увлече фрустрираните и разгневени обществени прослойки. Германската политика трябва добре да помни това предупреждение.\r\n \r\nАвтор: Ханс Пфайфер,  ", "date": "2018.08.30", "title": "Една освирепяла тълпа вилнее из Кемниц"}
{"url": "https://www.actualno.com/music/pochina-josif-kobzon-video-news_692510.html", "text": "  На 80-годишна възраст почина руският естраден изпълнител Йосиф Кобзон. От 2005 година той страдаше от онкологично заболяване, съобщи Лента.ру.     Йосиф Кобзон е роден в град Часов Яр, Донецка област, Украйна, на 11 септември 1937 г. От репертоара му може би най-известната песен е „Мгновения“, от известния съветски сериал „17 мига от пролетта“. По времето на Леонид Брежнев почти няма официален празник, на който да не пее Кобзон. В края на 1970-те години малка планета, открита от съветски астроном, е кръстена на негово име. Той е първата известна личност, посетила през 1986 г. Чернобил, след експлозията в атомната електроцентрала, а през 1987 г. е обявен за „народен артист на СССР“.   Много го считат за съветския Франк Синатра, заради стила му. Подобно на Синатра, смята се, че Кобзон има високо положение в подземния свят на Русия след разпадането на СССР. Изнася много от концертите си съвместно с Академичния ансамбъл за песни и танци на Вътрешните войски на Министерството на вътрешните работи на Русия, известен като Елисеевския оркестър с ръководител от 1985 г. генерал-майор Виктор Елисеев. От 1989 г. Кобзон е успешен руски политик, постоянен депутат в Държавната дума (парламент). През 1998 г. прави прощален тур, съставен от 128 концерта, като последният му спектакъл е в „Кремъл“ – зала „Россия“ и в продължение на 12 часа непрекъснато е излъчван директно по телевизията. За турнето му е направен 10-сериен филм, наречен „Прощаване с държавата“.\r\nПрез 2003 г. в Донецк е открита негова статуя.  Награден е с орден „За заслуги към отечеството“ – || и ||| степен; Орден за „мъжество“; Орден „Международна дружба“; Орден „Свети Данаил Московски“ – || степен; Орден „Сергия Радонежского“ – || степен; орден „За заслуги пред Москва“; Международните ордени „Свети Николай Чудотворец“ и „Свети Константин Велики“, както и Украинския орден „За заслуги“ – || и ||| степен. Носител е и на медал „За доблест“. Герой на труда на Руската федерация (2016). Народен артист на СССР (1987). Лауреат на държавна награда на СССР (1984). Награда Ленински комсомол (1976). Награда от Правителството на РФ (2011). Герой на ДНР (2015). Почетен член на Руската художествена академия. Почетен титуляр «Выдающийся деятель культуры» (2003). «Почётный работник Федеральной службы судебных приставов» (2011). Народен артист на Приднестровската молдавска република (2014). Народен артист на Луганската народна република (2015). Народен артист на Република Мордовия (2015). Носител на още много други отличия и награди.   През 2007 г. по случай 70-годишнината си решава да направи юбилейно турне, започващо в България. При посещенията си в България пее на български език песните: „Моя страна, моя България“, „Една българска роза“, „Хей, поле широко“.\r\nПрез 2012 г. прекратява певческата си кариера и през същата година е награден с орден „За заслуги към отечеството“ – I степен.    През септември 2016 г. Йосиф Кобзон се обявява против провеждането на конкурса „Евровизия“ през 2017 г. в Русия, тъй като бил „необективен“ и „политизиран“.   През 2016 г. Кобзон предлага да се създаде „Алея на звездите“ в Бурятия заради многото артисти там. ", "date": "2018.08.30", "title": "Почина Йосиф Кобзон (ВИДЕО)"}
{"url": "https://www.actualno.com/society/bylgarite-pisaha-ocenka-sreden-3-na-pytishtata-u-nas-news_692493.html", "text": "  Среден, 3.15, е оценката на българите за пътищата у нас, като цяло, по познатата от училище шестобална система. Оценката е получена в началото на август, седмици преди трагедията край Своге. 38% смятат, че пътищата у нас в последните няколко години стават по-лоши, 30% не намират промяна, 27% казват, че пътищата стават по-добри, а 5% не могат да преценят. Всичко това очертава по-скоро негативна картина.     Данните са от Политическия и икономически индекс на „Галъп интернешънъл“ – независимо във финансирането си ежемесечно национално представително изследване, което от началото на 90-те години на двадесетия век изследва мненията всеки месец по метода „лице в лице“. Тази вълна на изследване е проведена между 3 и 10 август сред 822 души, т.е. две седмици преди последния трагичен инцидент край Своге. Във въпросната вълна на изследване бяха зададени няколко подобни въпроса, с оглед на традиционно повишения през летните месеци обществен интерес към темата за пътната безопасност. Искрено съжаляваме, че данните попадат в такъв контекст и изказваме съболезнования на близките на жертвите. Пожелаваме бързо възстановяване на пострадалите.   Оказва се, че онези, които виждат негативна промяна по отношение на пътищата у нас в последните години, са повече. Ако към тях добавим и онези, които не виждат промяна, се получава сериозен дял на хора, които не намират развитие в последните години. Всичко това свидетелства за тревожна структура на масовото съзнание. Дори и да отчетем традиционния негативизъм по инерция, който се проявява в такива изследвания, картината остава достатъчно обезпокоителна и тя вероятно ще стане още по-обезпокоителна след последния инцидент.\r\nОтговорите, разбира се, са и партийно оцветени и привържениците на управляващите са по-благосклонни, а сред симпатизантите на опозицията и сред дистанцираните от политическия процес мненията са осезаемо по-критични. Но заедно с партийността, личат, разбира се, комплексни фактори, като разликите според типа населено място и свързаните с тях разлики във възрастта и материалния статус, например. Различните места в страната имат и различаващо се качество на пътната мрежа. Както може да се очаква, хората с по-неблагоприятна социална перспектива (с по-ниски доходи и образование, в по-малки населени места и на по-висока възраст) са и по-критични – не само по темата с пътищата, но и въобще към политиките на институциите. Например, единствено в столицата еднакви дялове хора виждат позитивно и негативното развитие. На останалите места позитивните оценки са чувствително по-малко от негативните.  Същите тенденции се отчитат и когато респондентите бяха помолени да дадат цялостна оценка за пътищата у нас по познатата шестобална система. Около една трета дават двойка, а под 1% са онези, които поставят шестица. Обобщената оценка е 3.15.   Разбира се, в тези данни в голяма част от случаите се оглеждат не толкова непосредствени и широки впечатления, колкото получен през медиите образ.", "date": "2018.08.30", "title": "Българите писаха оценка среден 3 на пътищата у нас"}
{"url": "https://www.actualno.com/society/okolo-600-lv-vzema-redovi-slujitel-s-visshe-obrazovanie-v-nimh-news_692480.html", "text": "  Над 94% от работещите в Националния институт по метеорология и хидрология искат институтът да излезе от БАН, каза директорът на НИМХ проф. Христомир Брънзов в интервю за bTV.     След протести и среща в МС вчера стана ясно, че НИМХ ще бъде изваден от структурата на Академията. Обсъден е вариант учените, които се занимават само с научна дейност, да изберат дали да бъдат към НИМХ или в БАН. „Над 85% от учените категорично искат да останат в НИМХ, а 15% се колебаят. Само 2% са решили да останат в БАН, това са 3-4 души”, посочи Брънзов.   „В момента, макар и с ниски заплати, ние сме осигурили заплатите на хората до края на годината, но поради това останахме без средства за дейност. Заплатата на един редови служител с висше образование е 575 лв. При нас получават и допълнително възнаграждение от порядъка на 20% от минималната работна заплата заради това, че извършват допълнителни дейности, които са извън неговите задължения по длъжностна характеристика”, допълни той.\r\n„В най-добрия случай в края на месеца получават около 600 – 620 лв. в джоба си”, обобщи директорът на НИМХ. По думите му хората със средно образование вземат по-ниска заплата, а професорите получават около 850 лв.  „Нашето желание е да отидем в Министерството на образованието и науката”, допълни той.   ", "date": "2018.08.30", "title": "Около 600 лв. взема редови служител с висше образование в НИМХ"}
{"url": "https://www.actualno.com/analysis/v-nova-studena-vojna-li-sa-sasht-i-kitaj-news_692444.html", "text": "  \"В нова студена война ли са САЩ и Китай? Колко зле могат да станат нещата?\" е заглавието на една от водещите аналитични статии на американския всекидневник Los Angelеs Times.     Според Робин Диксън, автор на материала, причината за задълбочаващия се търговски конфликт между двете държави е желанието на всяка една от тях да има доминираща роля в световната политика. „Напреженията са по много фронтове: от набиращата сили търговска война, споровете за технологиите и интелектуалната собственост, до шпионски скандали, търкания заради Тайван и ученията в Южнокитайско море“, припомня Диксън.   \"Анализаторите побързаха да посочат, че съперничеството между (САЩ и Китай)… започна преди началото на мандата на Тръмп и ще продължи много след него“, припомня още журналистът, като се позовава на думите на ръководителя на австралийския тинк-танк Lowy Institute Ричард Макгрегър, според когото конфликтът е „многоизмерен и има вероятност да продължи десетилетия\"\r\nНа въпрос колко могат да се влошат нещата Макгрегър отговаря: \"Не мисля, че може да се стигне до пълномащабен военен конфликт или дори до военни сблъсъци.\"  В материала се привежда и мнението на директора на Центъра за международна политическа икономия към Пекинския университет Уанг Йонг, който вижда разрешаването на конфликта в икономическата обвързаност между Китай и САЩ. „Говорим за икономически връзки, които се оценяват на почти 700 млрд. долара - повече от всяко друго двустранно отношение, съществувало някога. Така че двете страни са взаимно зависими\", категоричен е експертът.   Не така оптимистично настроен е Кери Браун от института Lau China към Кингс Колидж в Лондон, чието мнение също е цитирано в статията. Според него агресивното поведение на американския президент Доналд Тръмп може да има непредвидими последици.\r\n\"Вземете чук и натрошете с него нещо на парчета, после кажете: „Да видим какво ще се случи“. Ще се случат или добри или ужасни неща. Това е точката, в която се намираме. Заради големия хаос, създаден от Тръмп, всичко, което виждаме в момента, е несигурност. Не знаем къде ще паднат парчетата.    ", "date": "2018.08.30", "title": "В нова студена война ли са САЩ и Китай?"}
{"url": "https://www.actualno.com/asenovgrad/po-proekt-v-asenovgrad-rejat-dyrveta-za-da-obosobjat-parkomesta-news_692508.html", "text": "  Повече от пет дървета на възраст около 30 г. от вида Липа бяха отсечени, за да бъдат изградени места за паркиране на автомобили в асеновградския квартал „Запад“. За унищожаване на зелената зона сигнализираха читатели на Actualno.com, живеещи на улица „Хан Кардам“, в блок 8А5. Дейностите по премахването на дървесните видове са извършени във връзка с реализиране на проекта за благоустрояването на градската среда в района. А защо е избрано точно това място да бъде обособено, като паркинг, какви са критериите, по които се извършва подбор на зоните за целта, и не е ли било възможно да се запазят дърветата и измежду тях да се създадат паркоместа, от Община Асеновград не отговориха.     От градската управа мълчат и за броя на дърветата, които предстои да бъдат отсечени, заради изпълнението на проекта, както и колко нови ще бъдат засадени. „Кръв ми капе на сърцето, като гледам какво се случва! Тези дървета бяха почти на моята възраст. Правеха огромна сянка. В целия свят такива дългогодишни дървесни видове се пазят. Само тук, в България, позволяваме безразборното им изсичане. Абсурдно е! Когато е изготвян проектът не са ли извършвани огледи на района, за да се знае къде има зелени зони?“, сподели болката от случващото се, питайки риторично, 27-годишна майка на малко момиченце, живееща в квартал „Запад“ в Асеновград. В отговор на недоволството на гражданите, от Общината отговориха, че проектът е преминал всички етапи на публичност - обсъждане, съгласуване и одобрение. От там подчертаха, че реализацията му не може да излиза извън одобрените проектни рамки. За изпълнението подписан договор, по който ще бъдат проведени всички видове дейности, в частта паркоустройство и благоустройство. В това число влизат изграждането тротоари, алеи, детски и спортни площадки.   В частта от пътната инфраструктура е планирано създаване на вътрешно-квартални улици и паркинги с нова асфалтова настилка. Дървесна растителност в зоните на реализацията на проекта ще бъде премахвана само при необходимост, увериха от Общината в града. Осъществяването на проекта „Градска среда – благоустрояване на открити публични пространства в град Асеновград” се реализира по Оперативна програма „Региони в растеж” 2014-2020, финансиран е от Европейския съюз, чрез Европейския фонд за регионално развитие.", "date": "2018.08.30", "title": "По проект в Асеновград - режат дървета, за да обособят паркоместа"}
{"url": "https://www.actualno.com/asia/rusija-i-turcija-shte-obsyjdat-uslovijata-za-bezvizov-rejim-news_692529.html", "text": "  Руски и турски консулски експерти ще обсъждат условията за създаване на безвизов режим за определени категории турски граждани, заяви говорителят на руското външно министерство Мария Захарова. Очаква се срещата да се проведе през есента, съобщи Анадолската агенция.     Съгласие за такива разговори беше постигнато по време на срещата на външния министър Сергей Лавров и неговия турски колега Мевлют Чавушоглу, заяви Захарова по време на брифинг в Москва.   \"Беше договорено да се създаде механизъм за разработване на споразумения за улесняване на пътуването за определени категории турски граждани. Най-подходящата платформа за обсъждане на визовите въпроси са двустранните консултации на консулските експерти. Такива консултации са насрочени за есента, предаде БГНЕС.\r\nЛавров заяви пред репортери след срещата с Чавушоглу на 24 август, че Русия е готова да вдигне визовите си ограничения за притежатели на специални служебни паспорти, както и за шофьори на товари транспортирани между двете страни.  ", "date": "2018.08.30", "title": "Русия и Турция ще обсъждат условията за безвизов режим "}
{"url": "https://www.actualno.com/curious/dneven-horoskop-za-31-avgust-news_692578.html", "text": "        Днес се посветете на изкуството на дипломацията. Може във да гори, но вие бъдете мили и любезни. Със сигурност така ще постигнете много повече. Този петък ще ви зарадва. Късметът ще е изцяло на ваша страна. Нямате причина да изпадате в меланхолия. Прекарайте по-голямата част от деня навън и с приятели.   През този ден може би няма да успеете да направите всичко, което желаете. Стореното от вас, обаче ще е немалко и много красиво, така че не бъдете прекалено критични към себе си.     Този петък не оставайте без работа. Намерете време за себе си, но не се вглъбявайте прекалено много. Обръщайте внимание на всичко красиво около вас. Този петък ще усетите силата на сплотеността в семейството. Опитайте се да запазите силата на тези мигове в съзнанието си, за да може да ги привиквате като спомени, когато имате нужда. Този петък си намислете желания. Помислете кое ще е най-добро за вас. Случайна среща и продължителен разговор с ваш стар приятел ще направи деня ви незабравим.      Този петък не оставайте без музика. В текста на някоя песен ще чуете фраза, която ще даде отговор на ваше терзание. Бъдете оптимисти. Сега е много важно да запазите плановете си в тайна. Ще имате достатъчно теми за общуване с хората, с които ще се срещнете, така че си наложете да избягвате въпросната тема.    Денят обещава чудеса. Позволете първо да се случат в главата ви, за да може да видят бял свят. Не преставайте да вярвате в тях нито за секунда. Този петък извадете на бял свят всичко най-хубаво, което притежавате. Денят е специален и наистина си заслужава да покажем и обърнем внимание само на доброто.    Възможно е да не ви се общува днес. Не е нужно да се насилвате да сте забавни. Следвайте настроението си стига то да не разваля това на другите. Няма да ви е лесно да се справите с всичко днес. Насрочили сте си прекалено много срещи. Имайте предвид, че е възможно да не успеете с всичко.", "date": "2018.08.30", "title": "Дневен хороскоп за 31 август"}
{"url": "https://www.actualno.com/europe/rim-shte-tyrsi-otgovornost-ot-transportnite-ministri-za-srutenija-most-kraj-genua-news_692519.html", "text": "  Вицепремиерът и министър на икономическото развитие, труда и социалната политика на Италия Луиджи ди Майо смята, че министрите на транспорта от предходните правителства трябва да бъда привлечени към отговорност заради срутването на моста край Генуа.     \"Трябва да потърсим отговорност от всички министри, които са дали лиценз за обслужването на пътя и не са го отзовали, допускайки частна компания в държавните дела\", каза той, цитиран от „Радио-1“.   Италианската прокуратура продължава разследването за срутилия се на 14 август мост недалеч от град Генуа, през който преминава скоростният път А10. В момента на инцидента на моста е имало над 30 леки коли и три камиона. В резултат на катастрофата загинаха 43 души, предаде БГНЕС.\r\nСред документите, конфискувани от Финансовата гвардия в министерството на инфраструктурата и транспорта, има писмо от компанията Autostrade per l’Italia, която обслужва италианските пътища. Писмото е от началото на годината.  В него се съобщава за необходимостта от ремонт на моста, който е построен през 1967 г. Но отговорът от министерството е дошъл чак през юни, т.е. само два месеца преди трагедията. От компанията поясниха, че писмото не е съдържало предупреждения за опасност.   Днес Autostrade per l’Italia представи план за разчистването на останалата част от моста с дължина един километър.\r\nПо-рано министърът на инфраструктурата и транспорта Данило Тонинели заяви, че правителството възнамерява да отнеме лиценза за обслужване на пътища от компанията. Строителството на новия мост ще бъде поръчано на друга контролирана от държавата компания, но финансирането на изграждането, ще бъде за сметка на Autostrade per l’Italia, добавя министърът.       ", "date": "2018.08.30", "title": "Рим ще търси отговорност от транспортните министри за срутения мост край Генуа"}
{"url": "https://www.actualno.com/curious/za-kakvo-mrynkat-razlichnite-zodii-news_692515.html", "text": "  Извинението е човешко. Всички ние имаме недостатъци и всички грешим. Въпреки това, не се ограничавайте и извинявайте само, за да се извините. По-долу е причината, поради която постоянно се извинявате (и защо трябва да спрете) според вашата зодия:      Непрекъснато се извинявате за вашето свръх активно и арогантно съзнание. Когато имате план или искате да направите нещо, вие сте много директни за вашите желания. Но никога не се извинявайте за любовта си към приключенията или към амбициозното си желание да изследвате.   Вие непрекъснато се извинявате за вашата спокойна и наблюдаваща природа. Понякога любовта ви към нещата и простотата ви затварят. Въпреки това, никога не трябва да се извинявате, че отделяте време да се грижите за себе си. Непрекъснато се извинявате за вашата космическа природа и вашата неспособност да се съсредоточите върху едно нещо. Любовта ви към спонтанността и забавлението е просто несравнима. Никога не се извинявайте, че сте се забавлявали и сте следвали собственото си щастие.     Вие непрекъснато се извинявате за вашето настроение и вашата любов към неприкосновеността на личния живот. Да, не сте точно една отворена книга, но това не е лошо нещо. Никога не се извинявайте, че ви отнема известно време, за да се отворите пред някого.    Вие постоянно се извинявате за вашата господствуваща природа.  Докато имате силна ръководна личност, не трябва постоянно да се извинявате за това. Бъдете силни. Бъдете смели. Бъдете себе си.    Непрекъснато се извинявате за невероятното си чувство за хумор. Понякога сте прекалено сериозни и друг път сте супер забавни. Докато все още работите върху разбирането на чувството си за хумор, никога не се извинявайте за това.    Вие непрекъснато се извинявате за факта, че сте толкова заети. Имате такъв голям обществен кръг и толкова много любими приятели, че понякога нямате достатъчно време за всички. Но никога не се извинявай за социалния си живот. Бъдете щастливи за вашите приятели, ще им се даде време в крайна сметка. Непрекъснато се извинявате за разнообразната си емоция. Понякога сте напълно добре, а в други моменти сте разочаровани, нетърпеливи и нервни. Докато тялото ви постоянно зарежда тази електрическа енергия, никога не се чувствайте несигурни относно емоциите си.    Вие постоянно се извинявате, че правите всичко в шега. Има сериозни моменти в живота и понякога имате проблеми с изключването на вашата шега страна. Макар че е важно да разпознаете кога трябва да сте сериозни и зрели, не губете зрението на вашата игрива природа. Вие не сте човек, който непрекъснато се извинява за нещо, но вие се справяте с грешките си, когато ги правите. Имате гордост и почтеност, а това е по-ценно от желанието винаги да сте перфектни.    Вие непрекъснато се извинявате за това, че обяснявате нещо. Обичате да разказвате загадки или да използвате интелекта си, за да обясните история или да решите проблем. Вие непрекъснато се извинявате, че сте отишли ​​в собствения си свят. Понякога умът ви може да ви накара да се отдалечите от действителността. Но никога не се извинявайте, че сте намерили музата си и сте и позволили да ви отведе във вашия собствен свят.", "date": "2018.08.30", "title": "За какво мрънкат различните зодии"}
{"url": "https://www.actualno.com/asia/oon-iran-spazva-uslovijata-na-jadrenata-sdelka-ot-2015-g-news_692570.html", "text": "        Доклад от Международната агенция за ядрена енергетика (МАЯЕ) показва, че Иран продължава да изпълнява ключовите параметри от договора подписан през 2015 г.   Въпреки че бъдещето на сделката е доста несигурно, след като американският президент Доналд Тръмп се оттегли от нея и наложи отново санкции над Иран.\r\nВ последния доклад на МАЯЕ се казва, че агенцията има достъп до „всички места и локации в Иран, които трябва да посети”.  Въпреки това МАЯЕ отново повтори искането си за „навременна и активна кооперация по представянето на достъпа до тези места” от страна на Иран.   ", "date": "2018.08.30", "title": "ООН: Иран спазва условията на ядрената сделка от 2015 г."}
{"url": "https://www.actualno.com/society/ban-uvolni-hristomir-brynzov-kato-direktor-na-nimh-news_692532.html", "text": "  Ръководството на БАН прекрати мандата на професор Христомир Брънзов като директор на Националният институт по метеорология и хидрология.     В първи коментар пред \"Хоризонт\" той посочи, че това решение е било очаквано, както и че ръководство на института също ще се оттегли в знак на солидарност.   Професор Брънзов беше категоричен, че отстраняването му е свързано с неговата подкрепа за протеста на синоптиците и хидролозите от последните месеци. Те настояват института да се отдели от БАН. коментира проф. Брънзов.  На 29 август синоптиците излязоха на протест с искане за незабавно отделяне от БАН. Решение за НИМХ все още няма, въпреки че в средата на месеца премиерът нареди до 22 август проблемът да бъде решен. Синоптиците организират няколко протеста и заплашват да спрат да изготвят прогнозата за времето.   Преди седмица, министърът на образованието Красимир Вълчев съобщи, че ако МОН и БАН не намерят решение, с което да удовлетворят исканията на института, като му дадат по-голяма самостоятелност и обезпечат финансовата му независимост, Борисов ще посочи такова.\r\nПротестът на синоптиците се премести от централата на БАН пред сградата на Министерски съвет, където се провежда редовното заседание на правителството.    Протестиращите издигнаха плакати с надписи: „Дайте ни развод!”, „Пет месеца преговори с БАН=пак сме тук!”, „Спасете ни от БАН”, „Господа министри, подайте ни ръка да ни избавите от гибелта!”, ”БАН, развод ни дай и повече не ни мъчи, въздухът ни остави!”.   Работещите в НИМХ вече заявиха, че решението им е категорично – не желаят повече да са част от БАН. „Повече от две седмици „преговори“, единствено върху предложението на БАН, ни убедиха окончателно. Настояваме правителството на Република България да вземе своето категорично решение за бъдещето на Националния институт по метеорология и хидрология. Безвремието за нас трябва да приключи, преди да е станало твърде късно”, предупредиха от НИМХ.", "date": "2018.08.30", "title": "БАН уволни Христомир Брънзов като директор на НИМХ"}
{"url": "https://www.actualno.com/europe/belgijski-biznesmen-zagina-sled-padane-v-moskva-news_692512.html", "text": "        Починалият е Бруно Чарлз Де Куман (61 г.) – вицепрезидент по изследванията и развитието на руския Новолипецки металургичен комбинат (НЛМК).   Тялото му било открито край 12-етажна сграда срещу Кремъл от другата страна на река Москва. Причината за смъртта изглежда е падане от голяма височина. При първичния оглед на жилището му не били забелязани следи от борба, всичко вътре изглеждало наред, казали източници от правоохранителните органи.\r\nОбстоятелствата около смъртта се разследват, но засега нямало основания да се търсят криминални мотиви, добавили те.  „Потресени сме от новина и изразяваме искрените си съболезнования към близките на Бруно“, обяви в изявление президентът на НЛМК Григорий Федоришин.   НМЛК е собственост на Владимир Лисин, който според „Форбс“ е един от най-богатите руски олигарси. Компанията има 2500 служители в Европа, като 1000 са в Белгия.", "date": "2018.08.30", "title": "Белгийски бизнесмен загина след падане в Москва"}
{"url": "https://www.actualno.com/varna/symnenija-za-afrikanska-chuma-v-provadijsko-selo-news_692577.html", "text": "   Това съобщиха от пресцентъра на Агенцията.     Към момента, със заповед на директора на Областната дирекция по безопасност на храните – Варна е наложена временно ограничаване на придвижването и транспорта на свине и продукти от свински произход в 3-километровата зона от района.   Благодарение на разяснителната кампания за опасностите от болестта, предприета от БАБХ, е подаден сигнал и са предприети незабавни действия. Това е третият случай със съмнения за Африканска чума по свинете, като предишните два сигнала след съответните лабораторни изследвания показаха отрицателни за чумата резултати.\r\nАфриканската чума от седмици върлува в Румъния, където вече бяха умъртвени над 120 000 прасета.  ", "date": "2018.08.30", "title": "Съмнения за африканска чума в провадийско село "}
{"url": "https://www.actualno.com/society/chast-ot-ranenite-v-katastrofata-kraj-svoge-ostavat-v-tejko-systojanie-news_692522.html", "text": "        Някои от ранените вече са в по-добро състояние, а един от двамата пациенти, настанени във Военномедицинска академия, вече е изписан. Става въпрос за 62-годишна жена.   Другият – 30-годишен мъж, остава за лечение в реанимацията, но е без опасност за живота.\r\nВ болница „Св. Анна” ситуацията е без промяна. От шестима, настанени там, един остава с опасност за живота.  По-рано от „Пирогов”, където също са настанени шестима, обявиха, че три жени остават с опасност за живота.       ", "date": "2018.08.30", "title": "Част от ранените в катастрофата край Своге остават в тежко състояние"}
{"url": "https://www.actualno.com/asenovgrad/shte-ostavjat-li-da-zagine-oshte-edin-pametnik-ot-nasledstvoto-na-asenovgrad-news_692506.html", "text": "  Разрушава се поредната сграда – паметник от културното наследство на Асеновград, алармираха граждани. Постройката е препродавана няколко пъти през последните години. В момента видимо външното ѝ състояние не е добро. Няма яснота какво точно предстои, като ремонтни дейности.     Имотът е известен сред местните, като Караджовата къща, намира се на улица „Крепостна стена“ №14 в Асеновград и е частна собственост. Притесненията на асеновградчани са, че поредната част от културно-историческото наследство на града ще потъне изгнание. За да не допуснат това, група инициативни граждани са сигнализирали до Общинска администрация в града, с искане компетентните органи да вземат отношение по казуса и целостта на сградата да се запази. Справка показва, че според Закона разходите за аварийни ремонти и поддържане на недвижими паметници на културата, ако не могат да бъдат осигурени от техните собственици, се поемат от Общината или държавата, срещу ипотека на имота. От друга страна, задължение и на Историческия музей е да следи всяко преустройство на обекта, защото според експерти къщата се намира под калето „Свети Архангел Михаил” и се очаква да има археология под нея. Ако се открие такава, собственикът е длъжен да заплати археологическите разкопки.   В отговора, от страна на Община Асеновград, не се съобщават името на настоящия притежател на Караджовата къща. Със заявление до Общинската администрация в града собствениците са уведомили Общината, че сградата е естествено износена и негодна за ползване. Съгласно Закона за културното наследство, собствениците на недвижими културни ценности са длъжни да полагат необходимите грижи за тяхното опазване, съхранение и поддържане в добро състояние. С писмо до Министерството на културата, кметът на община Асеновград доктор Емил Караиванов е уведомил, че е необходимо да се извършат ремонтни и възстановителни дейности по жилищната сграда. Поискал е становище и предписания за последващи действия, които са получени по-късно.\r\nНазначена е специална Комисия с представители на Главна дирекция „Инспекторат за опазване на културното наследство”, Националния институт за недвижимо културно наследство-София, РДНСК-Пловдив и Община Асеновград. Установени са какви следва да бъдат необходимите укрепителни, консервационно-реставрационни и ремонтни работи. Ремонтът, който собствениците на обекта са започнали, се извършва съгласно изискванията на Закона за културното наследство, увериха от Община Асеновград. Караджовата къща е архитектурно-строителен паметник на културата с предварителна категория „ансамблово значение” и съгласно Закона за културното наследство запазва своя статут и категория на архитектурно-строителна недвижима културна ценност. Обектът попада в груповия паметник на културата Хълм „Свети Архангели” в Метошката махала и е архитектурно-строителен паметник на културата, с категория „местно значение”. Къщата е на наследниците на фамилията Караджови – братята Христо и Сотир. През 80-те години на миналия век е обявена за част от груповия паметник на културата. Сградата е построена в средата на 19-ти век и за времето си е била една от големите богати къщи. Характеристиката ѝ е несиметрична възрожденска къща.  Постройката е рядък пример на къща с чардак и портик, а пред него - с колони и арки. Силно преустроена e в наше време, като са й подменени оригиналните дограми и са поставени типичните за 60-те години три и четирикрилни прозорци. Сменени са и колоните на портика, чийто детайли тогава биват декорирани с тапети и бои.   ", "date": "2018.08.30", "title": "Ще оставят ли да загине още един паметник от наследството на Асеновград?"}
