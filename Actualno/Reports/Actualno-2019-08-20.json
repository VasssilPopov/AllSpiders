{"url": "https://www.actualno.com/music/prosto-pochuvstvaj-muzikata-na-darina-zlatkova-i-petyr-milanov-ot-nedrata-na-rodopite-dnes-news_787736.html", "text": "      \"Просто (по)чувствай...\" е почти всичко, което може да се каже, когато става дума за музика... Но, ако говорим за нещо истинско и автентично, лишено от претенциите на масовите продукции, тогава можем да добавим \"Just feel…\" – един албум с изцяло авторска музика, вдъхновена от автентични фолклорни мотиви от непознати песни от Родопите .       При създаването му неговите автори: вокалистът Дарина Златкова – дългогодишен изпълнител в Ансъмбъл \"Филип Кутев\", вокалист на етно фюжън групата IRFAN и част от вокален квартет ЮДИТ, и инструменталистът Петър Миланов , който работи в различни проекти – в спектакли на Камен Донев, в различни формации: Акустично дуо \"Белева и Миланов\", \"Гло Бал Кан\", както и с хор \"Мистерията на българските гласове\", Лиса Джерард и др., представят своята гледна точка за звученето на открити от тях в сборници образци, оставени поколения преди нас . Дарина разработва тези мотиви както мелодично, така и текстово, в същата стилистика.\r\nПоставени в контекста на аранжиментите на Петър Миланов , композициите създават усещането за деликатна и интимна среща между минало и настояще.  Ценни идеи за концепцията за звученето на проекта дава и неговият тонрежисьор Милко Михайлов .   Друга изключителна ценност на музиката в този албум е, че при записите се залага изцяло на живи инструменти – китари, контрабас, бас китара, тамбулир.\r\nИдеята на двамата музиканти е да бъдат естествени и искрени в музиката си. Мечтаят тя да достигне до сърцата на повече съвременни хора, които осъзнато или – не, търсят да открият в съвременната музика и изпълнители нещо истинско за себе си. Затова Дарина и Петър подготвят два клубни концерта – в София (26 септември, Sofia Life Club) и в Пловдив (27 септември, Bee Bop Cafe). За да обогатят звученето на композициите на живо, те добавят сет от ударни инструменти, както и щрайх квартет . Така на сцената заедно с тях ще излязат Людмил Стойнев (китари, цигулка, аранжименти за щрайх квартет), Борис Таслев (контрабас), Иван Цонков (ударни инструменти), Гергана Маринова (цигулка), Мария Анева (цигулка), Анна Драганова (виола), София Радилова (виолончело).\r\nВ програмата ще бъдат включени и няколко нови композиции, които не фигурират в албума.     ", "date": "2019.08.20", "title": "Просто почувствай... музиката на Дарина Златкова и Петър Миланов от недрата на Родопите днес"}
{"url": "https://www.actualno.com/business/predlagat-nulevo-dds-za-plodove-zelenchuci-i-surovo-mljako-news_787868.html", "text": "      Министерство на земеделието настоява плодовете, зеленчуците и суровото мляко, произведени у нас да се облагат с нулева ставка на ДДС. Това заяви за “Труд” ресорният министър Десислава Танева.      Вече е изпратено официално искане за обратното начисление на ДДС на тези продукти до Министерство на финансите, което от своя страна да договори данъчното изключение в Европейския съюз. Водени са и предварителни разговори, за да се намери административно решение.   Идеята на министерството е да се подкрепят секторите, в които продукцията се произвежда основно от малки стопани. За промяната от години настояват и самите фермери, за да са конкуренти спрямо чуждите компании, тъй като вътрешната търговия в общността е освободена от облагане, обясни министърът. Близо 30-40 на сто от производителите на плодове, зеленчуци и сурово мляко у нас и сега не са регистрирани по ДДС заради обема на тяхната дейност, уточни Танева. Според нея с нулевата ставка освен, че ще се стимулират българските производители, ще се решат и други проблеми като опитите за укриване на данъци чрез предоставяне на фактури с вписани прекалено ниски, непазарни цени, което би било проблем и за самите фермери по време на данъчни проверки. Така че мярката ще помогне и за пълното изсветляване на пазара, въпреки че и сега се работи в тази насока чрез целенасоченото субсидиране.\r\nВместо да изгуби фиска, ще се увеличи приходът в бюджета, категорична е Танева. Тя се надява на съдействие от страна на финансовото ведомство. И припомни, че именно след такава промяна, инициирана от нея като депутат и подкрепена от финансовия министър Владислав Горанов, данъкът върху зърното бе намален на 0%. Това спряло различните схеми за източване на ДДС и опити за измама, както и ощетяването на хазната.   ", "date": "2019.08.20", "title": "Предлагат нулево ДДС за плодове, зеленчуци и сурово мляко"}
{"url": "https://www.actualno.com/society/novinite-naj-vajnoto-za-denja-20-avgust-news_787681.html", "text": "      Редакционният екип на ви представя най-важните новини за изминалия ден, 20 август.       Три български юридически лица, две от които представляват консорциуми, са заявили желание да участват в проекта АЕЦ \"Белене\". Това стана ясно от пресконференция на министъра на енергетиката Теменужка Петкова. Като самостоятелна компания Петкова посочи \"ИПК и УП\" ЕООД, а регистрираните в България консорциуми са два - \"Електроцентрала Белене\" и \"АЕЦ Белене\". \"Росатом\", чрез дъщерната си компания \"Атоменергопром\", китайската CNNC и Корейската хидроатомна корпорация също са сред желаещите да станат стратегически инвеститор, като общо заявленията са 7. Седмото е на регистрирана в Германия компания - \"Бектрон Лиаз - Техническо инженерство\".   За случай на засечена радиация в отпадъци, внасяни в страната ни през пристанище \"Варна – Запад\" сигнализира потребител в социалните мрежи. Потребителят твърди, че \"отпадъците са от Италия, които се внасят с кораби, имат договор за изгарянето им в един от заводите в Девня като гориво... Нооо, отдавна се знае, че пристигат често с нарушена опаковка, течащи, вонящи, а и до онзи ден, може би и преди това, с опасно съдържание\". Всъщност става въпрос за жена, която разказва, че мъжът ѝ работи като докер и той е установил радиоактивността с гайгеров брояч. Жената добавя, че всички от смяната са наясно, но си мълчат, защото ги е страх за работата им. \"Проблемът е, че всички извършители са имали много сериозно криминално досие преди това. Лежали са в затвора, спомнете си Нови Искър.\" Това каза професор Николай Радулов, бивш главен секретар на МВР, в коментар за тежкото убийство на дете в с. Сотиря и откритите трупове в с. Негован.     Две мониторингови станции на Чукотка и Алтай, установени, за да следят нивото на радиация, са преустановили предаването на данни три дни след инцидента на Северодвинск, Архангелска област. На 8 август там избухна взрив на полигон, по време на изпитания, свързани с радиоизотопен източник в състава на ракета. Два по-късно, на 10 август възникнаха трудности в работата на станциите в Дубна и Киров, съобщи Коммерсант. Министерство на земеделието настоява плодовете, зеленчуците и суровото мляко, произведени у нас да се облагат с нулева ставка на ДДС. Това заяви за “Труд” ресорният министър Десислава Танева. Вече е изпратено официално искане за обратното начисление на ДДС на тези продукти до Министерство на финансите, което от своя страна да договори данъчното изключение в Европейския съюз    Единственият кандидат за главен прокурор Иван Гешев така и не желае да освети изцяло какво точно е имуществото на жената, с която съжителства - Детелина Ханчева. Той не хвърля достатъчно светлина и в декларацията си пред Висшия съдебен съвет (ВСС). Документът е сред необходимите за участието на Гешев в процедурата по избор на следващия главен прокурор, а с него той не нарушава закона, но и не се отваря към гражданите, както пише за прокуратурата в концепцията си. Италианският премиер Джузепе Конте подаде оставка. До управленската криза се стигна, след като лидерът на партия \"Лига\" и министър на вътрешните работи Матео Салвини обяви, че слага край на коалицията с антисистемното движение \"Пет звезди\", с което на практика оттегли подкрепата си за кабинета \"Конте\". Джихадистите се изтеглиха от ключов район в северозападната част на Сирия, след като силите на президента Башар Асад започнаха масирана офанзива срещу провинция Идлиб, съобщава Сирийския център за наблюдение на човешките права, цитиран от AFP. Бойците срещу режима в Дамаск се изтеглиха от град Хан Шейхун и района и се отправиха на юг през последното денонощие, съобщават очевидци. Истинска инвазия на нелегални мигранти отбелязват през това лято в Гърция. Близо 6000 души са арестувани само през месец юли за нелегално влизане или напускане на територията на страната, пише Дарик. Директни наблюдения от космически телескоп на НАСА дадоха възможност на учени за пръв път да видят повърхността на подобна на Земята планета в съседна слънчева система. ", "date": "2019.08.20", "title": "Новините: Най-важното за деня, 20 август"}
{"url": "https://www.actualno.com/europe/migranti-skachat-ot-korab-vyv-vodata-v-opit-da-dostignat-italija-news_787823.html", "text": "      Положението със спасителния кораб „Open Arms” излезе извън контрол, след като част от мигрантите скочиха във водата и се опитаха да стигнат с плуване до италианския остров Лампедуза, съобщава „Билд”, цитиран от БГНЕС. От хуманитарната организация Proactiva Open Arms публикуваха в социалните мрежи информация, че 9 човека са скочили от кораба в морето. Екипажът и бреговата служба са се опитали да ги спасят от силното вълнение и са ги изтеглили на брега, където им е оказана медицинска помощ.      Корабът плава вече трета седмица и на борда му бяха останали 90 човека. Колко точно са скочилите във водата, все още остава неясно. Испанското правителство предложи корабът да акостира в най-близкото пристанище, но от неправителствената организация заявиха, че няма да бъде възможно още няколко дни плаване през Средиземно море при несигурната ситуация на борда. Заради това се очаква Испания да изпрати свой кораб до италианския остров Лампедуза, за да отведе намиращите се на борда на „Open Arms” мигранти.   Създателят на „Open Arms” Оскар Кампс заяви, че корабът не може да извърши тридневно плаване до Балеарските острови. Психолозите на борда били предупредили, че е опасно отново да се излезе в открито море. Министърът на отбраната на Испания Маргарита Роблес отправи обвинения към италианския вътрешен министър Матео Салвини, че не го е грижа за човешкия живот, а само за изборната победа. Тя стигна по-далеч като нарече онова, което италианският министър причинява на хората от кораба, „срам за цялото човечество”.\r\nПървоначално на борда на „Open Arms”  бяха качени 160 мигранти, но част от тях бяха откарани в Италия или Малта заради здравословни проблеми. Последно 27 младежи трябваше да слязат непридружавани на Лампедуза.  Министърът на външните работи на Германия Хайко Маас проведе телефонен разговор с италианския си колега Енцо Моаверо Миланези, в който и двамата се обединиха около виждането, че е необходимо спешно да се намери разрешение на този въпрос на европейско ниво. Темата е включена в дневния ред на срещата на министрите на външните работи на ЕС, която ще се проведе на 29 и 30 август в Хелзинки. ", "date": "2019.08.20", "title": "Мигранти скачат от кораб във водата в опит да достигнат Италия "}
{"url": "https://www.actualno.com/bgfootball/cska-privleche-francuzin-no-e-blizo-do-razdjala-s-bivsh-kapitan-na-otbora-news_787582.html", "text": "      Отборът на ЦСКА реализира пореден входящ трансфер това лято, след като привлече френския футболист Брадли Мазику.      Ръководството на \"червените\" финализира трансфера на играча с Лориан, чийто продукт на школата е и Шоле, където футболистът се обиграваше през последния сезон, записвайки 25 мача като титуляр, съобщава официалният сайт на \"армейците\".   Колко струва новият играч на \"армейците\" и на какъв пост играе, .\r\nМеждувременно стана ясно че \"червените\" са близо до раздяла с бившият капитан на тима Божидар Чорбаджийски.В Румъния обявиха, че ЦСКА е постигнал споразумение за трансфера на защитника в Стяуа.  Днес преди обяд националът е пристигнал в Букурещ в компанията на агент. Единственото, което е казал пред журналисти, е: \"Щастлив съм, че идвам в Румъния\".  ", "date": "2019.08.20", "title": "ЦСКА привлече французин, но е близо до раздяла с бивш капитан на отбора"}
{"url": "https://www.actualno.com/society/bylgarka-sred-finalistite-na-konkurs-za-naj-izjavenite-mladi-lichnosti-na-sveta-news_787692.html", "text": "      Катерина Ковачева е избрана за финалния кръг на световния формат на Junior Chamber International ( ) - Десетте най-изявени млади личности на света за тази година. Тя е номинирана в категория \"Принос към децата, световния мир и/или човешките права\".      От днес до края на седмицата е отворено гласуването на публиката на официалната страница на .  Вотът ще се вземе предвид заедно с оценката на  международното жури при избора на топ 10 на Най-изявените млади личности  на света за 2019 г.\r\nКатерина е психолог във Фондация \"За Нашите Деца\". Паралелно с това съвместно с фондация Тръст за Социална Алтернатива предлага обучения за учители, свързани с темите за дискриминация, стереотипи, предразсъдъци към уязвими групи деца и приобщаващо образование. Преди това е участвала в много доброволчески акции, свързани с деца в рискови групи.\r\nЦелта на Катерина е преди всичко да се намали броят на изоставените деца в България, както и да се увеличи броят на осиновените деца. Убедена е и, че, за да се случи желата промяна, трябва първо да се работи с хората, които директно са въвлечени в осиновителната тема - биологични родители, осиновени и оснивители. Защото всяка година в България се изоставят приблизително 1000 деца от 1000 майки без подкрепа, а желаещите да осиновят са приблизително 1500.  Убедена, че каузата й е с широка обществена значимост, Катерина развива психологическа експертиза в сферата на осиновяването и е един от най-младите специалисти в областта. Всяка година тя обучава най-малко 150 кандидат-осиновители. Работи с десетки деца и техните осиновители, а статиите, които публикува, се четат от стотици хора.\r\nОсновите на наградите TOYP са поставени в САЩ през далечната 1938 г. От 1983 г. те започват да се провеждат и в редица държави, където има представителства на Junior Chamber Internatonal. А в България началото на тези годишни отличия бе поставено през 2015 г.\r\nБългария има представител на престижния конкурс с международен формат на програмата за трети път. Сред полуфиналистите на програмата страната ни е била през 2015 и 2017г.     ", "date": "2019.08.20", "title": "Българка сред финалистите на конкурс за \"най-изявените млади личности на света\""}
{"url": "https://www.actualno.com/balkani/katastrofa-na-helikopter-ostavi-grycki-ostrov-bez-tok-news_787683.html", "text": "      Хеликоптер се разби в морето край бреговете на гръцкия остров Сароник Порос, съобщиха медиите днес.      Според информациите хеликоптерът, за който се казва, че е частен, се заплел в електропроводи, преди да се разбие във водата.   В първите информации за инцидента се казва, че трима души - пилотът и двама пътници - са били на борда.\r\nВластите предприеха търсене на евентуално оцелели след инцидента. В спасителните усилия участваха екип от водолази на бреговата охрана, шест катера  и хеликоптер на гръцките ВВС.  Според съобщенията островът е останал без електричество след аварията. ", "date": "2019.08.20", "title": "Катастрофа на хеликоптер остави гръцки остров без ток "}
{"url": "https://www.actualno.com/varna/svetovnijat-festival-na-animacionnija-film-shte-se-provede-vyv-varna-news_787684.html", "text": "      За 15-та поредна година морската ни столица ще се превърне в домакин на анимационното изкуство. От 11 до 15 септември във Варна ще се проведе Световния фестивал на анимационния филм. Много интересни събития ще радват посетителите във Фестивален и конгресен център през този период.      Конкурсната програма и програма „Панорама“ ще представят най-актуалните и добри филми от анимационния свят, на които ще могат да се насладят малки и големи варненци, както и гости на града. Отново ще се проведе традиционната детска работилница, а децата ще имат възможност да направят собствен филм за първи път.\r\nПрограмата на фестивала включва и специализирани лекции, прожекции на студентски филми от университети с профил „Анимация“, програми с най-доброто от гостуващи ни фестивали, документални филми, изложби и още много и интересни събития. ", "date": "2019.08.20", "title": "Световният фестивал на анимационния филм ще се проведе във Варна"}
{"url": "https://www.actualno.com/analysis/kak-putin-se-vyzpolzva-ot-slabostite-na-evropa-news_787364.html", "text": "      \"Ние никога не сме се отнасяли към Европа, като към любовница. Ние винаги сме предлагали сериозни отношения.\" Това каза през 2015 година пред италиански журналисти.      Преди срещата си с руския президент държавният глава на Франция Еманюел Макрон също изрази готовност да работи активно за възстановяването на отношенията с Москва.  Но какво иска цар Путин, който решава всичко на руската земя и превърна в главен продукт за износ не нефт  и газ, а страха, пита политологът Сергей Медведев. Разполагат ли европейските страни днес със средства, за да намалят напрежението и да намерят почва за разбирателство за Близкия Изток, енергетиката, Украйна и Китай с , който разиграва картите на национализма?   Възможно ли е в името на \"реализма\" да се затварят очите за настъплението на грузинската граница в Южна Осетия, анексирането на Крим и войната в Донбас, сваленият малайзийски самолет, намесата в изборите в САЩ и Европа и отравянето на бившия агент Сергей Скрипал в центъра на Великобритания? Европейците нямат ясни отговори на тези въпроси, защото те са много сложни.   С изключение на периода на Елцин, когато Русия вървеше активно към сближаване със Запада, ръководството на Кремъл десетилетия наред се придържаше към една политика на укрепването на влиянието в Европа, опитвайки се да вбие клин между европейците и големия американски брат.\r\nТези усилия все още играят централна роля - Путин, както преди, приема САЩ за главен стратегически противник и реши да направи алианс с Китай, независимо от очевидните рискове. Както и при СССР, Путинска Русия игнорира ЕС и го смята за бюрократичен хартиен тигър. Тя предпочита да води двустранни преговори с националните държави, за да разделя по-добре и да властва.\r\nКардиналните промени в баланса на силите е в слабостта на Европа и дълбочината на кризата на идентичност, която преживява. Тя не е способна да отговори на предизвикателствата на имиграцията и исляма и сама освободи пространство за идеологическите спецоперации на и неговата дезинформационна хибридна война. Това пише в своя статия Лор Мандевил от Le Figaro.        Великобритания не може с пълна сила да му даде отпор, независимо от случая \"Скрипал\" и това подтиква Путин към предложение да възобнови диалога с Лондон, все едно нищо не се е случило, при това без да отстъпва. Що се отнася до Франция на Макрон, то тя е отслабена от протестите на \"жълтите жилетки\" и в икономически план и не е в най-добрите си отношения с Германия, но иска да има своята роля на международен посредник в иранската криза.\r\nПутин има в ръкава си и няколко други коза - например - вътрешния министър на Италия и австрийския премиер Себастиан Курц, той набира скорост и в Централна Европа с Орбан в Унгария и Земан в Чехия. \r\nДори Германия, която при Меркел играеше ролята на главния европейски защитник от руската агресия преживява сериозна криза да идентичността чрез симптома \"Алтернатива за Германия.\" Всичко това създава у Путин усещане за собствената му сила.\r\nСпоред анализатора Уилям Кортни Русия тръгва в настъпление, а в подобна обстановка диалогът с него може да се окаже неефективен.      Анализаторът смята, че най-добрият вариант е прилагането на методиката на Рейгън, който едва заел президентския пост, укрепи силите си и премина в контраатака на дезинформационния фронт, започвайки преговори едва с идването на власт на Горбачов.\r\n\"Европа има нужда от Русия, но тя трябва да укрепне отвътре и да регулира основни проблеми, ако иска да повлияе на бъдещето на Русия, а не просто да я отслаби\", отбелязва руски наблюдател и допълва, че зад привидната сила на Путин на международната арена се крие безпорядъчна, деморализирана и съсипана от корупция страна.  ", "date": "2019.08.20", "title": "Как Путин се възползва от слабостите на Европа "}
{"url": "https://www.actualno.com/europe/hiljadi-nelegalni-migranti-zaljaha-gyrcija-news_787715.html", "text": "      Истинска инвазия на нелегални мигранти отбелязват през това лято в Гърция. Близо 6000 души са арестувани само през месец юли за нелегално влизане или напускане на територията на страната, пише Дарик.      Над 5600 са задържани при опит да влязат в страната, а около 350 – при опит да напуснат южната ни съседка. Арестувани са и 32-ма трафиканти на хора и са конфискувани 50 лодки. Открити са 109 фалшиви документи за нелегално напускане на Гърция.   Тази тенденция се запазва и през август. Caмo зa три дни гръцкaтa брeгoвa oхрaнa e cпacилa 395 мигрaнти, cъoбщaвa \"Eлeфтeрoc типoc\", кaтo гoвoри зa \"взрив нa мигрaциoннитe пoтoци\". Чeтиринaйceт знaчитeлни инцидeнтa ca били рeгиcтрирaни прeз уикeндa в Aлeкcaндрупoлиc, Caмoтрaки, Лecбoc, Хиoc, Caмoc, Фaрмaкoниcи и Кoc. Нa 31 юли мигрaнтитe в Гърция ca били oкoлo 80 хиляди, a в мoмeнтa нaближaвaт 90 хиляди, пише Факти. ", "date": "2019.08.20", "title": "Хиляди нелегални мигранти заляха Гърция"}
{"url": "https://www.actualno.com/europe/merkel-za-brexit-evropa-njama-planove-da-obsyjda-otnovo-postignatite-sporazumenija-news_787808.html", "text": "      \"Европа се придържа към обща позиция относно процеса на излизане на Великобритания от Общността; няма планове да обсъжда отново постигнатите споразумения\". Това обяви от Рейкявик германският канцлер Ангела Меркел след среща с премиерите на Дания, Исландия, Норвегия, Финландия и Швеция, предава TACC.      „Ние, 27-те държави-членки на ЕС, ще останем единни и ще действаме заедно. Не можем да отворим вече сключеното споразумение“, подчерта Меркел, която в сряда приема за преговори в Берлин британския премиер Борис Джонсън. Според нея предложението на Брюксел е уместно, а от Лондон зависи по кой път ще тръгне, пише Агенция \"Фокус\". По този начин канцлерът коментира твърдата позиция на Джонсън по отношение на предпазния механизъм за ирландската граница, или как Северна Ирландия ще процедира като част от митническия съюз на ЕС и единния европейски пазар след Brexit.   В понеделник Джонсън изпрати писмо до председателя на Европейския съвет Доналд Туск, в което посочи, че механизмът във формата, за която Брюксел настоява, ще бъде „антидемократичен и неподходящ за суверенитета на Обединеното кралство като държава“. Британският премиер изрази надежда, че страните ще търсят други решения и в крайна сметка ще бъде постигнато споразумение. Въпреки това Туск отхвърли предложението на британския премиер, тъй като според него договореното е застраховка срещу появата на твърда граница на остров Ирландия. ", "date": "2019.08.20", "title": "Меркел за Brexit: Европа няма планове да обсъжда отново постигнатите споразумения"}
{"url": "https://www.actualno.com/healthy/ima-risk-s-novija-zakon-pacienti-da-doplashtat-poveche-za-bolnichno-lechenie-preduprejdavat-eksperti-news_787850.html", "text": "      Ако промените, предложени от Министерството на здравеопазването, станат факт, има риск пациентите да доплащат за много повече неща в болниците. За това алармираха адвокати и пациентски организации, ден след като поправки в серия закони бяха публикувани за обсъждане, съобщава bTV. Срокът за общественото обсъждане на предложените промени е до 18 септември.      В Закона за здравното осигуряване се предлага да има изричен текст, според който болниците трябва да осигуряват лечението по НЗОК, без да искат и да приемат от пациентите плащане или доплащане. Тук обаче има едно „Но”. Предлага се и текст, който допуска изключения. Ако пациентът иска да може да плати или доплати за лекарство, изделие или метод на лечение, различни и по-скъпи от предвидените по клиничната пътека. Точно този текст предизвика споровете.   Според действащата наредба, в болниците пациентите могат да плащат само за определен вид допълнително поискани услуги  като подобрени битови условия и избор на екип. С предложените поправки това се описва и в закон. Въвежда се и забрана да се искат пари от пациентите за лечение по Здравна каса, но се допускат изключения – ако болният поиска лекарство, медицинско изделие, диетична храна или метод, различни и по-скъпи от тези по Каса.\r\n„Може да се окаже, че в желанието си Министерството на здравеопазването да ограничи тези доплащания и да защити правата на пациентите, всъщност прави съвсем обратното”, посочва Мария Шаркова, адвокат по медицинско право. „Действително се отваря широко поле болниците да творят какви ли не допълнителни плащания и услуги”, коментира Андрей Дамянов, зам.-председател на УС на Национална пациентска организация и член на НС на НЗОК.  Болничният сектор е категоричен, че до там няма да се стигне. „Моята надежда е да се стигне до организация на доплащанията по официален път, т.е. те да не бъдат нерегламентирани, да станат публични”, посочи Андрей Марков, Българска болнична асоциация. ", "date": "2019.08.20", "title": "Има риск с новия закон пациенти да доплащат повече за болнично лечение, предупреждават експерти"}
{"url": "https://www.actualno.com/politics/sreshtu-115-000-leva-na-godina-deputati-uchat-chujdi-ezici-news_787885.html", "text": "      Депутати и служители на парламента ще учат английски, немски и френски, за да се разбират с институциите в Брюксел. Това става ясно от обществена поръчка за чуждоезиково обучение, публикувана от Народното събрание в понеделник, съобщава . Поръчката е с прогнозна стойност 115 хил. лв. без ДДС и е само за учебната 2019/2020 година.      Депутатите и служителите в парламента ще могат да изучават общ английски, немски и френски език, специализиран английски език за юристи и специализиран английски, немски и френски език за работа с институциите на Европейския съюз. Според обявлението на парламента курсовете ще се провеждат в групи от най-малко 5-има и максимум 9-има души по два пъти седмично. Часовете обаче задължително трябва да са съобразени с работното време на Народното събрание.   Към чуждоезиковото обучение ще могат да се включат и служителите с никакво или слабо ниво на познаване на езика, тъй като са планирани уроци за придобиване на основно ниво - A1. Най-високата езикова степен, която ще могат да вземат депутати и служители, е C1. За целта общият брой на учебните часове е 150. ", "date": "2019.08.20", "title": "Срещу 115 000 лева на година: Депутати учат чужди езици"}
{"url": "https://www.actualno.com/crime/dete-postrada-pri-pyten-incident-v-plovdiv-news_787739.html", "text": "      15-годишно дете пострада при пътен инцидент на булевард Коматевско шосе в Пловдив, съобщиха от полицията. То е било блъснато на основната пътна артерия от автомобил, управляван от жена около 17 часа днес.      На детето е оказана медицинска помощ, като се предполага, че е със счупен глезен. За момента няма данни 46-годишната жена-водач на автомобила да е употребила алкохол. Причините за инцидента се изясняват.    ", "date": "2019.08.20", "title": "Дете пострада при пътен инцидент в Пловдив"}
{"url": "https://www.actualno.com/asia/sylzotvoren-gaz-sreshtu-protesti-na-kurdite-v-turcija-news_787718.html", "text": "      Турската полиция използва сълзотворен газ и водни оръдия срещу кюрдски демонстранти  в Югоизточна Турция, съобщава агенция DHA. Протестите са срещу отстраняването на кметовете на Диарбекир, Ван и Мардин, уточнява БГНЕС.      Полицията е наредила демонстрантите да се разотидат. След като разпореждането не е било изпълнено, правоохранителните органи използвали срещу тях сълзотворен газ и водни оръдия. Няколко човека са откарани в болница, където да им бъде оказана медицинска помощ. Сред пострадалите има и депутати от прокюрдската Демократична партия на народите.   По-рано Министерството на вътрешните работи съобщи, че отстранява от длъжност кметовете на Диарбекир, Ван и Мардин по обвинение за връзки с Кюрдската работническа партия, която е забранена в Турция. Партията използвала за своите незаконни цели някои от кметовете, които са оказвали на терористичната организация финансова, транспортна и административна подкрепа. Отстранените от длъжност кметове са сменени с назначени от правителството управители. ", "date": "2019.08.20", "title": "Сълзотворен газ срещу протести на кюрдите в Турция "}
{"url": "https://www.actualno.com/vidin/tri-nahodishta-na-mineralni-vodi-vyv-vidin-veche-sa-publichna-obshtinska-sobstvenost-news_787686.html", "text": "      Със заповеди на министъра на околната среда и водите Нено Димов са утвърдени експлоатационни ресурси за находища на минерални води в град Видин и селата Сланотрън и Градец. Тази новина съобщи , като посочи, че днес е подписал актовете за общинска собственост. „Извървяхме дълъг път, докато постигнем това. Подготвени са всички необходими документи, които са внесени в Агенцията по вписванията, за да бъдат вписани тези три минерални извора като общинска собственост. Оттук нататък пътят е много по-лесен. Чрез Закона за концесиите или чрез Закона за публично-частно партньорство ще търсим начини за реализация и експлоатация на тези природни богатства“ – каза Ценков.      С придобиването на собствеността в бъдеще Община Видин ще има възможност да разработи тези находища на минерални води, като по този начин не само ще даде шанс на много хора да се възползват от това богатство , но и ще подобри значително качеството на живот в тези населени места, ще привлича нови инвеститори и туристи. ", "date": "2019.08.20", "title": "Три находища на минерални води във Видин вече са публична общинска собственост"}
{"url": "https://www.actualno.com/europe/italija-ostana-bez-pravitelstvo-premieryt-podade-ostavka-news_787679.html", "text": "      Италианският премиер Джузепе Конте подаде оставка. Конте обяви, че мандатът на правителството му приключва и че по-късно днес ще се отиде в президентския дворец, за да подаде оставка.      До управленската криза се стигна, след като лидерът на партия \"Лига\" и министър на вътрешните работи Матео Салвини обяви, че слага край на коалицията с антисистемното движение \"Пет звезди\", с което на практика оттегли подкрепата си за кабинета \"Конте\".   Преди това да подаде оставка, премиерът подложи Салвини на жестока критика, обвинявайки го в безотговорност, както и че умишлено саботира правителството и иска да разруши коалицията, с което излага цялата държава на риск. Конте го укори, че не уважава работата на институциите и е воден от лични интереси.\r\nПремиерът разкритикува крайнодесния политик за всичко - от стила му на комуникация до твърденията за получаване на незаконни средства от Русия и използването на религиозни символи по време на предизборни събития.   По-рано днес лидерът на \"Пет звезди\" Луиджи Ди Майо н , като му благодари за свършената работа. \r\nОттеглянето на Конте бележи окончателният крах на управляващата коалиция между партиите на Салвини и Ди Майо и подготвя почвата за желаните от първия предсрочни избори на Апенините.   Възможните сценарии са няколко - ако кабинетът не издържи на вота на доверие, решението ще зависи от президента Серджо Матарела. Той може да възложи на Конте нов мандат за съставяне на правителство.    Има вероятност за нова коалиция - движението \"Пет звезди\" и Демократическата партия, в която се завърна бившият премиер Матео Ренци. И двете партии са дали заявка, че биха подкрепили Конте, но не е сигурно, че биха се коалирали.\r\nАко нито една партия не успее да състави правителство, то Италия ще се отправи към предсрочни парламентарни избори само година и два месеца след преходните. ", "date": "2019.08.20", "title": "Италия остана без правителство, премиерът подаде оставка"}
{"url": "https://www.actualno.com/crime/pojar-izbuhna-v-kompleks-v-pavel-banja-news_787694.html", "text": "      Пожар е избухнал в ресторант \"България\" в Павел Баня.      Той е част от оздравителния комплекс на \"Профилактика, рехабилитация и отдих\" ЕАД. В него са настанени стотици туристи, пациенти и трудноподвижни хора, предаде кореспондентът на БГНЕС.   В момента няколко противопожарни екипа са на мястото и се борят с пламъците. Не е ясно дали ще се наложи евакуация.\r\nОчаквайте подробности.   ", "date": "2019.08.20", "title": "Пожар избухна в комплекс в Павел баня "}
{"url": "https://www.actualno.com/society/zadyrjaha-myja-kojto-izkyrti-perkite-po-bulevard-graf-ignatiev-news_787704.html", "text": "      Мъжът, който по-рано днес изкърти перките по столичния булевард \"Граф Игнатиев\", е задържан, и в момента го разпитват в Първо РПУ, съобщиха за БГНЕС от пресцентъра на Столичната община. Утре ще стане ясно дали на мъжа ще бъдат повдигнати обвинения във вандализъм, хулиганство и повреда на чуждо имущество.      Мъжът е на 62 години. Той е обяснил действията си с \"гражданско неподчинение\". Нарушителят е задържан с щангата тип \"кози крак\", с която е изкъртил ограничителите по улицата. Той е вървял с нея по тротоара.   По-рано днес мъж, въоръжен с щанга тип „кози крак“ откърти перки на „Граф Игнатиев“ и ги хвърли върху трамвайните релси. По неофициална информация жена, придружваща вандала, се спънала в перките на Графа. Мъжът се ядосал, откъртил три от тях – две захвърлил върху трамвайните релси, а третата хвърлил пред магазин наблизо. \r\n„Слава Богу, че никой не пострада от този вандализъм, защото ако беше дошъл трамвай, щеше да дерайлира, и със сигурност щеше да има ранени хора в него“, съобщи пред БГНЕС жена, работеща в близък магазин. Перките са били залепени със силиконово лепило. В момента се уточнява дали има щети по перките и дали трябва да се купуват нови за сметка на данъкоплатците.   ", "date": "2019.08.20", "title": "Задържаха мъжа, който изкърти перките по булевард \"Граф Игнатиев\""}
{"url": "https://www.actualno.com/europe/jena-pochina-a-desetki-sa-v-bolnica-sled-zarazjavane-s-listerioza-v-ispanija-news_787708.html", "text": "      90-годишна жена е починала, а 56 души са приети в болница след епидемия на листериоза в Испания. Предполага се, че има и още потребители, поразени от болестта, които обаче са в по-леко състояние. Според властите, причиняващата опасното заболяване бактерия, е открита в опаковки със свинско месо на фирма от Севиля.      Предприето е изтегляне на всички стоки на фирмата от магазинната мрежа, като беше издадено предупреждение тези, които вече са закупили свинско от съмнителната партида, да не го консумират. Тъй като фирмата е севилска, повечето случаи на заразяване са в южната испанска област Андалусия, но има потвърждение на болестта и на други места в страната.   Листериозата е бактериална инфекция, която се причинява от грам положителни, подвижни бактерии. Смята се, че е сравнително рядка болест, като най-уязвими са новородени, възрастни хора и такива с имунен дефицит. Обикновено заболяването се асоциира с треска, болка в мускулите, повръщане. По-рядък симптом е диарията. Ако инфекцията се разпространи може да предизвика менингит. Последният се развива с главоболие, скованост във врата, объркване, загуба на равновесие, конвулсии. Симптомите се появяват обикновено за 7 до 10 дни. Лечението се извършва с антибиотици за срок от около 3 седмици.\r\nНай-често заразяването с бактерията става при консумиране на сурово месо, млечни продукти, зеленчуци, плодове. Меките сирена и непастьоризираното мляко също представляват потенциална опасност за заразяване. За предпазване се препоръчва измиване и добра термична обработка на хранителните продукти, както и избягване на консумацията на меки сирена и непастьоризирани продукти от хора в рисковите групи.   ", "date": "2019.08.20", "title": "Жена почина, а десетки са в болница след заразяване с листериоза в Испания"}
{"url": "https://www.actualno.com/politics/bylgarija-obeshta-na-jordanija-da-pomaga-v-borbata-s-terorizma-news_787466.html", "text": "      България високо оценява инициативите на краля на Йордания Абдула Втори за борба с тероризма като най-важната част от тях са срещите от процеса \"Акаба\". Това гласи есенцията на съобщението от Правителствената пресслужба за срещата на премиера Бойко Борисов и йорданския външен министър Айман Ал Сафади.      Българският министър-председател добави, че сме готови да разгледаме  възможните форми на сътрудничество с процеса \"Акаба\" в рамките на други  формати като Процеса на сътрудничество в Югоизточна Европа или  Берлинския процес.   \"Можем да се борим заедно за постигане на траен мир в Близкия изток. Можем да използваме председателството на България на Берлинския процес,  за да установим по-тясно сътрудничество с \"Процесът от Акаба\", да  набелязваме конкретни действия за справянето с проблемите в Близкия изток\", заяви и външният министър Захариева.\r\nКакво обаче е \"Акаба\" - инициативата беше стартирана от крал Абдула II преди 4 години и предвижда серия от срещи на международно ниво с цел установяване на по-тесни връзки и сътрудничество по отношение на сигурността, граничния контрол и обмяната на опит между съседни, регионални и по-далечни държави - за ефективна борба с тероризма. Целта на йорданския крал е да постави темата за тероризма на водещо място в глобалния дневен ред.   ", "date": "2019.08.20", "title": "България обеща на Йордания да помага в борбата с тероризма"}
{"url": "https://www.actualno.com/politics/ema-hopkins-iskame-bylgarite-da-ostanat-vyv-velikobritanija-news_787242.html", "text": "      Нашето правителство, което сега е оглавявано от Борис Джонсън, много ясно подчерта, че на 31 октомври ние напускаме, излизаме от Европейския съюз с или без сделка. Естествено, че е за предпочитане да го напуснем със сделка, но смятаме, че това е един въпрос, който трае вече доста дълго време.      Ние искаме българите да останат и много сериозно държим на това. Искаме българите да дойдат, защото всяка година много от тях, които идват, имат някакъв принос. Това заяви пред БНР посланикът на Великобритания в България Ема Хопкинс по повод предстоящия Брекзит и мястото на българските емигранти на Острова.   В неделя „Сънди таймс“ публикува документ, според който Великобритания ще бъде засегната от \"недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия\". Това показват документи на британското правителство /т .нар. „Операция Yellowhammer“/.\r\nПосланик Хопкинс коментира прогнозите, оповестени в изданието, които говорят за забавяния на трафика под Ла Манша заради митнически проверки, връщане на твърдата граница между Северна Ирландия и Ирландия, поскъпване на лекарствата, горивата и т.н.  „Това, което докладва \"Сънди таймс\", отразява сегашната, актуалната работа на британското правителство по въпроса за споразумението и трябва да ви кажа, че много внимателно и прецизно се разглеждат всички аспекти, не само на търговията, но и на всичко останало, за да сме сигурни, че действаме по начин, който може да бъде предсказуем.\r\nЕстествено, че никой не знае точно какви условия ще се появят, но ние бихме искали да предотвратим всеки възможен лош резултат, защото действително това, което е необходимо, е да консултираме и бизнеса, и хората за това как да действат. Освен това е необходимо едно вторично законодателство, което да обвие в правилна рамка всичко, което ще се прави“.\r\nНа 23 юли се навършиха 140 години дипломатически отношения между България и Великобритания. На въпрос дали дипломатическата история ще има значение за това какво ще се случи с правата на българските граждани във Великобритания след Брекзит, посланик Хопкинс коментира:       „Наистина имаме задълбочени и много богати отношения. С удоволствие заявявам, че можем да допринесем за тяхното за укрепване, затвърждаване, задълбочаване и обогатяване, независимо от това дали сме в Брюксел или не. Ние искаме българите да останат и много сериозно държим на това. В момента се работи върху една схема, според която всички българи, които са се възползвали от тази схема за начина на оставане, могат да продължават да използват положението.\r\nИскаме българите да дойдат, защото всяка година много от тях, които идват, имат някакъв принос. Бихме искали тази тенденция да продължи и през 2020-2021 г. Работим много сериозно с българските си колеги (за правата на британските граждани у нас - б.р.) и те въведоха едно законодателство, по силата на което британските граждани могат да се радват на същите права и същото положение. Ние сме много доволни, защото това е едно взаимно споразумение на огледални отношения“.\r\nПродължава разследването на отравянето на Емилиян Гебрев, в което през февруари беше оповестено, че се включва британски екип, изтъкна посланикът. Относно хакерската атака над НАП тя заяви:\r\n„Едно от нещата, с които се занимаваме, е да оказваме подкрепа всяка държава да решава такива проблеми от своя собствена гледна точка. Напълно разчитаме на нашите български колеги.\r\nСъщо така те могат напълно да разчитат на нашата помощ по отношение на експертизата и на възможностите, с които можем да им окажем помощ. България не е единствената страна, в която инфраструктурата е заплашена и ние ще направим всичко възможно, за да помогнем тази заплаха да не излезе и, примерно, да заплашва и нашите граждани“.      Великобритания оценява реакциите на България по случая Скрипал, каза дипломатът и изтъкна че София „много сериозно подкрепи действията на Хагската организация за забрана на химическите оръжия. За да можем да продължим в същата посока, ние се нуждаехме от тази подкрепа. Да не говорим, че България подкрепи и санкциите на Обединените нации в случая с Русия“.\r\nОтносно кандидатурата на Иван Гешев за главен прокурор, посланик Хопкинс коментира:\r\n„Това е вътрешен въпрос на България. Аз съм се запознала с господин Гешев. От моите оперативни колеги знам, че ние много добре работим с господин Гешев, особено при криминални случаи“. ", "date": "2019.08.20", "title": "Ема Хопкинс: Искаме българите да останат във Великобритания "}
{"url": "https://www.actualno.com/varna/imalo-li-e-neotcheten-vnos-na-radioaktiven-bokluk-v-bylgarija-news_787359.html", "text": "      За случай на засечена радиация в отпадъци, внасяни в страната ни през пристанище \"Варна – Запад\" сигнализира потребител в социалните мрежи. Потребителят твърди, че \" \". Всъщност става въпрос за жена, която разказва, че мъжът ѝ работи като докер и той е установил радиоактивността с гайгеров брояч. Жената добавя, че всички от смяната са наясно, но си мълчат, защото ги е страх за работата им.       потърси информация какви чужди отпадъци внасяме, къде се изгарят, кой следи за тяхното съдържание, колко са случаите на засечени радиоактивни материали. С такива въпроси се обърнахме към Агенцията за ядрено регулиране (АЯР), Министерството на околната среда и водите (МОСВ), пристанище \"Варна – Запад\", \"Девня Цимент\" АД и община Девня.   Отговорът от порта е, че в терминалите на \"Пристанище Варна\" ЕАД функционират радиационни сензори за нивосигнализиране, които са част от системата на ГД \"Гранична полиция\". В посочения период - преди около седмица, не са получени сигнали за отчетени данни над нормите .\r\nОт пристанището уточняват също, че при установяване на завишени радиационни нива се следва строга аварийна процедура, включваща изолиране на товара на обособена площадка, където сетрифицирано предприятие го обработва, неутрализира и утилизира за сметка на получателя/изпращача.  От порта казват още, че през последните 30 дни в Пристанищен терминал \"Варна - Запад\" не е обработван RDF товар. ( ) В Агенцията за ядрено регулиране не е постъпвала информация за открити радиоактивни материали на пристанище \"Варна – Запад\", гласи официалният отговор на АЯР за . Съгласно действащото законодателство, при подобни случаи се задейства \"Процедура за аварийно реагиране при разкриване на незаконен пренос на радиоактивни материали в зоните на граничните контролно-пропускателни пунктове на Република България\", която е част от Националния план за защита при бедствия. Съгласно тази процедура товарът не се допуска на територията на страната.   Контролът върху вноса на отпадъци за горене в наши предприятия е извън рамките на контрола, осъществяван от АЯР, съгласно Закона за безопасно използване на ядрената енергия.    Пред кметът на Девня Свилен Шитов обясни, че в \"Девня Цимент\" не горят отпадъци, а алтернативно гориво. Самият той през 2014 година също бил притеснен от информация, че ще се горят отпадъци в завода и отправил запитване до МОСВ. \"Оказа се, че това е преработено и се използва като гориво. В България са доста фирмите, които ползват такива горива и разрешенията им са издадени от МОСВ\", каза още той.\r\nВсе още няма отговор на въпросите ни от МОСВ и \"Девня Цимент\". В момента, в който разполагаме с исканата информация, ще я публикуваме. ", "date": "2019.08.20", "title": "Имало ли е неотчетен внос на радиоактивен боклук в България?*"}
{"url": "https://www.actualno.com/asia/prodadoha-na-tyrg-konfiskuvan-zaradi-dylgove-nebostyrgach-v-pekin-video-news_787147.html", "text": "       734 милиона долара. Това е сумата, за която китайските власти продадоха на онлайн аукцион конфискуван небостъргач в Пекин, съобщава АФП, цитирана от БГНЕС.      Впечатляващата 40-етажна сграда  „Пангу Плаза“ се намира в непосредствена близост до Националният олимпийски стадион „Птиче гнездо“ в китайската столица. Гледката от него е впечатляваща.    Небостъргачът беше обявен за продажба в сайта на китайския интернет гигант „Алибаба“, където за 24 часа бяха отправени едва две оферти, но търгът беше наблюдаван от близо 150 000 потребители.  Новият собственик на луксозната сграда е базирана в Пекин компания за имоти.\r\n„Пангу Плаза“ е във формата на модернистичен дракон. Състои се от четири офис сгради - тялото  на дракона, а петата – е уникално структурирана и по-висока -  играе ролята на главата на дракона. Зданието дори се появява в няколко  кадъра в американския блокбъстър от 2014-та „Трансформърс: Ера на  изтребление“.        Гуо купува парцела, върху, който е построена „Пангу Плаза“ през 2002 година. Градските власти в Пекин обаче конфискуват сградата пет-години по-късно с мотива, че има нередности при закупуването на земята под нея.\r\nНебостъргачът беше обявен за продажба от кредитори, които я конфискуваха от милиардера Гуо Венгуй. Богаташът е в изгнание, след като избяга от обвинения в корупция през 2014 година. Сега бизнесменът живее в Ню Йорк и е един от най-отявлените критици на комунистическия режим в Китай и на президента Си Дзинпин. Венгуй го обвинява, че отстранява политическите си опоненти с фалшиви и скалъпени случаи на измами.\r\nМилиардерът си връща контрола над собствеността, след като в публичното пространство се появи секс видео със заместник-кмета на Пекин Лиу Жихуа, който отговаря за разпределението на парцелите земя, разположени около спортните съоръжения за Олимпийските игри. Лиу по-късно беше признат за виновен в мащабен случай на корупция и получи смъртна присъда.    ", "date": "2019.08.20", "title": "Продадоха на търг конфискуван заради дългове небостъргач в Пекин (ВИДЕО)"}
{"url": "https://www.actualno.com/society/nikolaj-nikolov-njama-uvelichenie-na-radiacijata-nad-stranata-news_787476.html", "text": "      В момента няма завишени нива на радиация у нас в следствие на взрива на ракетна площадка близо до руския град Архангелск на 8ми август. Няма и данни за движещ се към България радиационен облак. Това заяви главен комисар Николай Николов от ГД \"Пожарна безопасност и защита на населението\", цитиран от БНТ.      Николов обясни, че всеки ден се следи радиационният гама фон в страната, а в това участват редица институции. Наблюдават се и нивата на радиация и в съседните държави, които също са в нормите.   \"Никакво повишаване на нормите не е засечено на територията нанашата страна, още повече, че не сме получавали от съседни страни данни за увеличени нива на радиация. Всъщност трябва да ви кажа, че обработката на всички тези данни се извършва от нашата Агенция за ядрено регулиране, която участва в световния обмен на подобен тип информация. За България не са отчетени такива нива. Моделите показват, че такъв облак няма да мине над България\", каза главен комисар Николай Николов.\r\nБазираната във Виена Организация по Договора за всеобхватна забрана на ядрените опити заяви, че общо четири руски станции за мониторинг на радиацията са спрели да ѝ предават информация след мистериозната експлозия край Северодвинск.  Агенцията отбелязва, че това предизвиква подозрения, че Русия е въздействала на станциите. Руският заместник-министър на външните работи Сергей Рябков подчерта, че предаването на данни от станциите за мониторинг на радиацията има доброволен характер.    ", "date": "2019.08.20", "title": "Николай Николов: Няма увеличение на радиацията над страната "}
{"url": "https://www.actualno.com/europe/lavrov-postavi-uslovie-za-sreshta-na-vyrha-na-normandskata-chetvorka-news_787520.html", "text": "      Първата стъпка в подготовката на нова среща в нормандския формат трябва да бъде прилагането на предишни споразумения, заяви руският външен министър Сергей Лавров, предаде РИА Новости.      \"Сега, поне в нормандския формат и в контактната група, ние предлагаме да закрепим това (споразумение - ред.)на хартия вече в юридически вид.   По този начин резултатите от последната среща на върха на Нормандската четворка ще бъдат приложени, вече можем да говорим за това каква е следващата стъпка, която трябва да се предприеме в този формат \", каза министърът на пресконференция след разговори с колегата си от Гана.\r\n\"Трябва да подготвим допълнителни стъпки, които да ускорят прилагането на споразуменията от Минск. Но първият етап, както казах, е да изпълним това, което се договорихме на предишната среща на върха. Тогава можем да говорим за подготовката на следващата нова среща на върха\", подчерта Лавров ,  През април 2014 г. украинските власти започнаха военна операция срещу самопровъзгласилите се ЛНР и ДНР, които обявиха независимост. Според последните данни на ООН около 13 хиляди души са станали жертва на конфликта.\r\nПроблемът с разрешаването на украинската криза се обсъжда на преговори в различни формати, по-специално във \"нормандския формат\" (Русия, Франция, Германия, Украйна).   Но споразуменията за прекратяване на огъня бяха постигнати само в Минск, по време на срещи на контактната група с посредничеството на Русия и ОССЕ. Въпреки това, дори след споразумения за примирие между страните в конфликта, сблъсъците продължават.     ", "date": "2019.08.20", "title": "Лавров постави условие за  среща на върха на Нормандската четворка "}
{"url": "https://www.actualno.com/america/snajperist-zastrelja-pohititelja-na-avtobus-v-brazilijavideo-news_787595.html", "text": "      Въоръженият мъж, който като заложници пътници в автобус, в Рио де Жанейро, беше застрелян от полицията, съобщават местните медии. С това се сложи край на продължилата с часове драма.           Снайперист е застрелял похитителя, след като 4 часа са продължили безуспешните опити да бъдат освободени заложниците.\r\nСпоред някои медии в автобуса е имало 37 заложници, от които с преговори по-рано са били освободени 4-ма. Според данните на други местни медии похитителят държал затворени 18 души.  Заложниците с часове бяха хванати в капана на автобуса, спрян на моста, свързващ Рио със съседния град Нитерой.         Въоръженият заплашваше да запали превозното средство. Полицията беше отцепила района и трафикът към и от моста беше спрян с часове.\r\nВластите съобщиха, че маскираният нападател вероятно е член на военната полиция. Той се качил в автобуса и заплашвайки шофьора с оръжие му наредил да се отправи към моста. ", "date": "2019.08.20", "title": "Снайперист застреля похитителя на автобус в Бразилия(ВИДЕО)"}
{"url": "https://www.actualno.com/europe/pravitelstvoto-v-italija-moje-da-padne-oshte-dnes-news_787624.html", "text": "       Очакваното разпадане на управляващата коалиция и правителство на Италия вече е неизбежно и ще стане факт съвсем скоро. Това стана ясно от думите на вицепремиера и председател на \"Движение Пет Звезди\" Луиджи Ди Майо, който благодари на премиера Джузепе Конте за работата му на поста.      \"Каквото и да се случи, исках да ви кажа, че за мен беше чест да работим заедно в това правителство\", каза Ди Майо.   Конте ще се обърне към парламента по-късно днес, за да защити управлението си, след като другата партия в управляващата коалиция – \"Лига\" на Матео Салвини обяви, че ще внесе вот на недоверие към правителството.\r\nПарламентарното гласуване все още не е насрочено и има голяма несигурност как ще приключи политическото сътресение.  Очаква се обаче Конте да подаде оставка по-късно през деня, което ще принуди президента Серджо Матарела да започне официални консултации с партиите, за да види дали може да се сформира нова коалиция. Ако не успее, той ще разпусне парламента и ще свика предсрочни избори.\r\nЛидерът на \"Лига\" Матео Салвини поиска нови избори, 3 години и половина преди редовния вот, тъй като е уверен, че нарастващата му популярност в социологическите проучвания ще му позволи да управлява самостоятелно.   Ди Майо заяви, че депутатите от \"Пет Звезди\" ще подкрепят Конте, който е професор по право без политическа принадлежност. \"Всеки от нас знае, че сме от правилната страна на историята\", написа Ди Майо в публикация във Facebook.    \"Лигата ще трябва да отговаря за грешното си решение да развали всичко, започвайки правителствена криза в средата на август ... само за да гони урните\", добави политикът.\r\nСпоред източници на Reuters опозиционната Демократическа партия на Италия поддържа \"добри\" първоначални контакти с партията на Ди Майо заради възможността за създаване на нова коалиция.  ", "date": "2019.08.20", "title": "Правителството в Италия може да падне още днес"}
{"url": "https://www.actualno.com/curious/10-interesni-fakta-za-pingvinite-news_787556.html", "text": "      Пингвините са невероятни птици! Мака да нямат нищо общо с пернатите, които виждаме ежедневно в парка, те определено могат да спечелят златния медал в категорията за любими птици на малки и големи. Ето някои забавни факти за тези очарователни създания.      1. Всички 17 вида пингвини, които съществуват на Земята, се срещат само и единствено в Южното полукълбо.\r\n2. Забавното оцветяване на пингвините, напомнящо смокинг, е въпрос на камуфлаж – черният гръб се слива с дълбините на океана, докато бялото коремче е маскировка за всички хищници, които дебнат по морското дъно. 3. Пингвините са възникнали преди около 60 милиона години , което означава, че техните предшественици някак са оцелели след масовото изчезване на динозаврите.  4. За разлика от повечето птици, които губят и заменят пера наведнъж, на пингвините им отнема доста време този процес. Те прекарват две или три седмици на суша, докато не им се възстанови цялата космена покривка.\r\n5. Всички пингвини (освен два вида) се размножават в големи колонии, достигащи хиляди птици.      6. Пингвините са моногамни - чифтосват се само с един и същ партньор.\r\n7. По подобен начин повечето видове са лоялни и към мястото си на гнездене, като най-често се връщат в същата пещера, в която са родени.\r\n8. При някои видове мъжкият пингвин пази яйцата, докато женските ловуват седмици наред. Това е и причината по-пухкавите пингвини с достатъчно количество мазнини да са най-желаните \"ергени\" – те ще оцелеят седмици, без да се хранят и ще опазят яйцата.\r\n9. Ако бебето на женски пингвин умре, майката най-вероятно ще отвлече чуждо пингвинче.\r\n10. Въпреки липсата на уши, пингвините имат отличен слух и разчитат на различни призиви, за да идентифицират своите половинки, когато се връщат в препълнените места за разплод.    ", "date": "2019.08.20", "title": "10 интересни факта за пингвините"}
{"url": "https://www.actualno.com/vidin/vyv-vidin-veche-priemat-zajavlenija-za-obezshtetenie-za-umyrtveni-praseta-news_787352.html", "text": "      Във Видин започва подаването на заявления за обезщетение на собствениците на прасета, изпълнили превантивните мерки срещу .      Във връзка с условията и реда за подпомагане на стопани, предприели мерки за почистване и дезинфекция при извършено доброволно клане на прасета за угояване за лични нужди в санитарните зони и след среща, проведена на 19 август в Областна администрация - Видин, Общината информира, че ще бъде предоставена финансова помощ на собственици, отговарящи на следните критерии: Отглеждащи до 5 прасета за угояване, разположени в санитарните зони във ферми тип „лично стопанство“, които не продават на пазара, а добиват месо само за лична употреба; Включени в списък, изготвен от кмета/кметския наместник на населеното място, предоставен в Областната епизоотична комисия  (ОЕК)  и заверен от областния управител и от официалния лекар, с подпис и печат. Санитарните зони включват обекти тип „заден двор“ в 20-километровата зона около индустриалните ферми, както и тези, намиращи се в населени места, където има висок епизоотичен риск за разпространяване на заболяването и са определени с решение на ОЕК.   : подадено заявление по образец, с което стопанинът декларира, че е извършил доброволно клане, извършил е почистване и дезинфекция с посочване на наименование и количество на закупените дезинфектанти и консумативи за дезинфекция; да не населява обекта с прасета за период най-малко 12 месеца, след последната дезинфекция и без да е регистриран; констативен протокол (по образец) за извършено клане и за извършено почистване и дезинфекция, издаден и подписан от кмета/кметския наместник.\r\nЗаявленията се подават в кметството на съответното населено място, а за , който се намира в административната сграда на Общината, пл. „Бдинци“ №2, ет.1 (вход откъм паркинга).      ", "date": "2019.08.20", "title": "Във Видин вече приемат заявления за обезщетение за умъртвени прасета"}
{"url": "https://www.actualno.com/europe/es-othvyrlja-plana-na-boris-djonsyn-za-irlandskata-granica-news_787670.html", "text": "      Председателят на Европейския съвет Доналд Туск обяви, че дотогава, докогато британският премиер Борис Джонсън не предлага \"реалистични алтернативи\" на предпазния механизъм за избягване на твърда граница на остров Ирландия, той всъщност подкрепя \"възстановяването на граница\", съобщава \"Асошиейтед прес\".      Ключова а развод между Европейския съюз и Великобритания имат за цел на острова да се избегнат физически граници между членката на ЕС Ирландия и Северная Ирландия, която е част от Обединеното кралство.   И двете страни се ангажираха с прокарването на предпазния механизъм, за да се запази границата отворена в споразумението с бившия британски премиер Тереза Мей, но новият премиер Борис Джонсън яростно се противопоставя на предпазния механизъм.\r\nТуск написа в \"Туитър\", че \"онези, които са против предпазния механизъм и не предлагат реалистични алтернативи, всъщност подкрепят възстановяването на граница. Дори и да не го признават\".  Междувременно от Европейската комисия (ЕК) коментираха, че предпазният механизъм е единственото средство, признато както от Лондон, така и от Общността, с което ще се избегне завръщането на масирани гранични проверки на остров Ирландия след Брекзит.\r\nВчера Джонсън изпрати писмо до ЕС с искане Брюксел да се откаже от предпазния механизъм в споразумението за развода.   \"Писмото не осигурява юридическо оперативно решение за предотвратяване връщането на твърда граница на остров Ирландия\", изтъкна говорителката на ЕК Наташа Берто, допълвайки: \"Нашата позиция по отношение на предпазния механизъм е добре известна... Това е единственото средство, установено досега от двете страни, за да се спази този ангажимент.\"     ", "date": "2019.08.20", "title": "ЕС отхвърля плана на Борис Джонсън за ирландската граница"}
{"url": "https://www.actualno.com/politics/vicepremieryt-marijana-nikolova-shte-rykovodi-syveta-po-kibersigurnost-news_787645.html", "text": "      Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността, съобщават от правителствената пресслужба.      Съветът по киберсигурността бе създаден на основание чл. 9, ал. 2 от Закона за киберсигурност като консултативен и координиращ орган към Министерския съвет по въпросите на киберсигурността.   Законът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г. ", "date": "2019.08.20", "title": "Вицепремиерът Марияна Николова ще ръководи Съвета по киберсигурност"}
{"url": "https://www.actualno.com/curious/donald-trymp-stana-djado-za-10-i-pyt-vijte-snimka-na-bebeto-news_787568.html", "text": "      Американският президент Доналд Тръмп стана дядо за 10-и път, съобщава АФП.      Съпругата на сина му Ерик – Лара, роди момиченце, а баща й побърза да се похвали в Twitter.     Момиченцето се казва Каролина Дороти Тръмп. Тя е второ дете на двойката – първородният им син Ерик Люк ще навърши две годинки през септември.  35-годишният Ерик, е третото по ред дете на Доналд Тръмп. Той е главен  изпълнителен директор на основната компания на фамилията - The Trump Organization, заедно с по-големия си брат Доналд младши.\r\nСъпругата му Лара е на 36 години и е бивш журналист. В момента тя се занимава със защита  на правата на животните и управлява, със съпруга си,  Фондацията  „Ерик Тръмп“, която финансира детски болници.   73-годишният американски президент има общо пет деца от три различни жени.    Най-големите му наследници – Доналд младши и Иванка – имат съответно пет и три деца, припомня БГНЕС. ", "date": "2019.08.20", "title": "Доналд Тръмп стана дядо за 10-и път. Вижте снимка на бебето!  "}
{"url": "https://www.actualno.com/curious/dneven-horoskop-za-21-avgust-news_787673.html", "text": "             Това е ден, в който смело да отхвърляте атаките. Щом сами не сте стигнали до дадено заключение, убеждението не може да дойде отвън. Днес не повтаряйте стари грешки. Припомнете си добре обстоятелствата и не разчитайте на това, че хората се променят.   Днес бъдете по-настоятелни в желанията си. Не разчитайте на благосклонността на другите. Ще трябва да се преборите сами.     Днес не се сърдете на другите за ваши грешки. Може би е добре да помислите дали не се нуждаете от усъвършенстване в дадена област. Днес не протакайте задачите си. На обяд ще възникне неочаквано обстоятелство, което ще увеличи натовареността ви. Днес не си поставяйте сами пречки по пътя към целта. Заглушете съмненията в себе си и с високо вдигната глава продължете напред.   Тази сряда не задълбавайте прекалено надълбоко. Ако имате съмнения в себе си, то те са само във вашата глава. Изгонете ги. Днес не очаквайте чудеса. Колкото по-малко се вторачвате в очакването, толкова по-вероятно е то да ви изненада, когато най-малко очаквате. Днес не давайте празни надежди, но и не искайте много от останалите. Най-важното е да се спазва баланса в отношенията.    Днес не се натъжавайте, ако ваша идея бъде отхвърлена. Не е възможно винаги да бъдете харесвани, както вие не винаги харесвате другите. Днес не разчитайте на случайността. Работете упорито, като използвате изцяло на собствените ви ресурси. Вечерта отделете време за романтика. Днес не бъдете прекалено мнителни, но и бъдете способни да кажете: \"Не\", ако така ви подсказва интуицията. ", "date": "2019.08.20", "title": "Дневен хороскоп за 21 август"}
{"url": "https://www.actualno.com/vraza/vraca-podnese-cvetja-v-znak-na-priznatelnost-pred-revolucionera-nikola-vojvodov-news_787380.html", "text": "      Отбелязването на от рождението на Никола Войводов и на 152 години от гибелта му и героичните събития на парахода „Германия” започна с поднасяне на цветя пред паметната плоча на революционера, намираща се централния булевард в града, носещ името на видния врачанин.      След това празничното шествие от ученици на СУ „Никола Войводов” и граждани се отправи към паметника на възрожденеца на гаровия площад, където се проведе възпоменателното тържество.\r\n„На днешния ден почитаме един велик наш съгражданин, голям български възрожденец и революционер. Ако го имаше днес Никола Войводов, щеше да се гордее с вас.  Всеки един от вас трябва да дава по-малко от себе си, за да бъдете част от онова, което е България, да бъде Враца онази, която заслужава. Вие, учениците, трябва да сте горди, че сте българи“, каза в приветственото си слово кметът Калин Каменов.\r\nПред монумента на врачанския борец за свобода възпитаници от СУ „Никола Войводов“ рецитираха възрожденски стихове. Исторически бележки за живота и делото на революционера представи Росица Каменова - преподавател по история в учебното заведение.  На отбелязването на двете годишнини присъстваха още: народният представител Красимир Богданов, за председателят на общинския съвет Владимир Христов, директорът на СУ „Никола Войводов“ – Снежанка Каменова, директорът на Регионална библиотека „Христо Ботев“ – Силвия Врачовска, представители на Регионалното управление на образование, на звено „Център за младежки дейности“, общественици и граждани.\r\nВ знак на почит и признателност пред паметника на бележития врачанин бяха поднесени венци и цветя.     ", "date": "2019.08.20", "title": "Враца поднесе цветя в знак на признателност пред революционера Никола Войводов"}
{"url": "https://www.actualno.com/moresport/kobrata-otvyrna-na-furi-toj-se-uplashi-ot-men-news_787174.html", "text": "      Най-добрият български боксьор в тежка категория Кубрат Пулев отвърна на острите реплики на Тайсън Фюри към него през изминалия ден.      \"Циганският крал\" заяви пред ESPN, че Пулев е отказал да се бие с него, а в допълнение заяви заядливо, че \"ще рита задника му чак до България\".   Реакцията на Кубрат Пулев обаче не закъсня, като отвърна, че именно британецът е бил уплашен преди няколко години и е отказал да се боксира срещу него.\r\nБългаринът подчерта, че Фюри използва момента, че някои от боксьорите в тежка категория имат други ангажименти, за да си прави реклама на техен гръб.  Кога Кобрата очаква да се стигне до мач срещу Фюри, . ", "date": "2019.08.20", "title": "Кобрата отвърна на Фюри: Той се уплаши от мен"}
{"url": "https://www.actualno.com/smolyan/v-chepelare-mladeji-se-obedihina-sreshtu-nasilieto-news_787627.html", "text": "      Между 11 и 19 август 2019 г. в град Чепеларе се проведе проектът „ “ - „Подай ръка - бъди приятел!” от програмата за Превенция от насилие на Министерството на Младежта и Спорта. Проектът се организира и проведе от „Арт Хаос НЕДА“ – София, със съдействието на българската секция на „Международната полицейска асоциация“ „ИПА - секция България“ и е реализиран с помощта на Национална програма за изпълнение на младежки дейности на Министерството на Младежта и Спорта по чл.10А от Закона за хазарта за 2019 г.      Проектът „Младежи против насилието“ - „Подай ръка - бъди приятел!” събра заедно 55 младежи от цялата страна и беше насочен към формиране на социално отговорно поведение и създаване на нулева толерантност към насилието посредством арт модел, основан на преживяванията на участниците - т.нар. сетивен театър „Лабиринт“, в който актьорът е само посредник, а зрителят-участник става герой на собствената си приказка. Посетителите минаваха през лабиринта на определени интервали и се срещаха с актьори в роля, като се акцентира на безсловесното общуване и въздействието върху отделните сетива – звук, докосване, мирис и вкус, много често за сметка на зрението. ", "date": "2019.08.20", "title": "В Чепеларе младежи се обедихина срещу насилието"}
{"url": "https://www.actualno.com/society/otmenjat-sybora-v-undola-zaradi-novo-ognishte-na-chuma-po-svinete-news_787439.html", "text": "      Отменят събота в Юндола заради второ огнище на африканска чума по свинете, регистрирано на територията на Велинград, съобщи БНР.      Има вече лабораторен резултат, който потвърждава случая от понеделник в Държавното горско стопанство \"Алабак\". Пробата е била взета от животно в напреднало разложение. Предстои  директорът на  Районна  дирекция по горите да издаде заповед за ограничаване на достъпа до  заразената зона. Това стана ясно от  думите на  д-р Петко Митев след заседанието на Областната епизоотична комисия – Пазарджик.   Месността Юндола попада в зоните за сигурност, затова традиционният народен събор, който трябва да се проведе там в неделя, 25 август, ще бъде отменен.\r\nВчера стана ясно, че заради труп на диво прасе над Перущица се затварят и  нови територии в Пловдивски и в част от Родопите. Така се спира достъпа  и до редица любими туристически маршрути като екопътеки и скалния  феномен Чудните мостове.  На контролираната територия от 200 квадратни километра с радиус 8 км се забраняват още дърводобивът, брането на гъби, билки, туризмът. В района попадат няколко селища над Велинград и едно населено място на  територията на Благоевградска област.  Ограничителните мерки са за срок от два месеца, в които здравните инспектори  ще продължават претърсването на  инфектирания район, подчерта д-р Митев, цитиран от БГНЕС.\r\nТой  припомни, че проверките за наличието на прасета от “задния двор“ трябва да приключат утре, като предположи, че констатираният от инспекторите брой ще бъде поне два пъти по-голям от заявения от собствениците – едва 1500. Съставени са и два акта за административно нарушение за отказ на стопани да допуснат ветеринарните органи до съответните обекти.        ", "date": "2019.08.20", "title": "Отменят събора в Юндола заради ново огнище на чума по свинете "}
{"url": "https://www.actualno.com/ruse/samodejci-ot-cenovo-pleniha-publikata-v-dospat-news_787639.html", "text": "      Два самодейни състава от Ценово участваха във Фестивала на народното творчество и събора на чешмарите в родопския град Доспат. Продължилите три дни празнични прояви, бяха посветени на  45-ата годишнина на общината. Изпълненията на Танцовия състав „Луди млади“ и на мъжката група „Мераклии“ взривиха публиката, изпълнила до краен предел местността Събора на брега на язовир „Доспат“.      „ Повече от 70 състава , предимно от Южна България, се изявиха на сцената. Двете групи от Ценово пристигнахме не само от най-далеко, но по неповторим начин успяхме да представим красотата на северния фолклорен район. Силно впечатление ни направи добрата и стройна организация на събитието“, споделя ръководителката на „Луди млади“ Камелия Леонова. Ръководителите на групите получиха грамоти и плакети за участието, защото проявата няма конкурсен характер. „Мераклии“ изпълниха две песни, посветени на България, като изправиха на крака всички зрители. С аплодисменти бяха изпратени изпълненията на Кирил Първанов. Момичетата от „Луди млади“ се представиха с два танца – „Петрунино“ и „Варненски танц“. Пъстротата на носиите, ритъмът и излъчването на танцьорите само за секунди се предадоха на публиката и емоционалният градус се повиши. Всяко от изпълненията бе съпроводено от нестихващи аплодисменти и изпращано на бис.     ", "date": "2019.08.20", "title": "Самодейци от Ценово плениха публиката в Доспат"}
{"url": "https://www.actualno.com/crime/otnovo-plamna-gorata-nad-rebrovo-speshno-se-tyrsjat-dorbovolci-news_787558.html", "text": "      Сигналът е получен към 14:00 часа, като в момента 10 огнеборци с 2 пожарни се опитват да се справят с пламъците, предава НОВА тв.      Огънят е в непосредствена близост до част от къщите и има голяма опасност те да бъдат засегнати. Пламъците са обхванали сухи треви и дървета. За момента няма пострадали хора. Кметовете на двете села спешно търсят доброволци.   „Доброволците трябва да бъдат подходящо облечени с дълги панталони,  дълги ръкави и кожени обувки, също така всеки трябва да носи лопата.  Положението е неотложно поради силният вятър, който допринася за бързото  разрастване на пожара“, съобщи кметът на село Владо Тричков Иван  Николов, цитиран от БГНЕС.\r\nТова е втори пожар в района в рамките на три дни. При предишния между селата Владо Тричков и Реброво изгоряха две необитаеми вили и над 1000 декара гори и храсти.   ", "date": "2019.08.20", "title": "Отново пламна гората над Реброво, спешно се търсят дорбоволци "}
{"url": "https://www.actualno.com/curious/rozova-motrisa-potegli-v-sofijskoto-metro-news_787315.html", "text": "      Днес в софийското метро потегли първата по рода си розова мотриса, различна от тези, в които сме свикнали да се возим ежедневно. Международният бранд foodpanda променя сивотата на подземната железница с колоритен цветен влак, от чиито врати ви приветстват образите на познати и любими лица.       Появата на нестандартния влак е кулминация на кампанията \"Твоят избор, твоята храна\". Инициативата е част от маркетинг стратегията на foodpanda, избирайки млади, динамични и талантливи публични лица, които олицетворяват визията и ценностите на бранда и неговите потребители. Лицата, в които марката се припознава, са Владо Карамазов - успешният и разпознаваем български актьор; Деница Караславова - младата, нашумяла изпълнителка; Иван Тишев и Надя - една от най-популярните български двойки, които олицетворяват динамичния забързан градски живот; Стан и Стефи - популярни инфлуенсъри и писатели, пример за подражание на по-младите; и Антоанет Пепе със съпруга си Филип и двете им дъщери, олицетворение на съвременното семейство.  Розовият влак е своеобразно олицетворение на бързината, с която foodpanda доставя любимото хапване. Средното време за доставка на foodpanda е 33 минути, като това е времето, в което се придвижваш с метро от Летище София до центъра.  ", "date": "2019.08.20", "title": "Розова мотриса потегли в софийското метро"}
{"url": "https://www.actualno.com/help/stefka-ima-nujda-ot-sredstva-za-lechenie-za-da-jivee-news_787579.html", "text": "      Спешно са необходими средства, за да може 40-годишната Стефка да продължи своето лечение срещу рак на гърдата.  Болестта е в своя последен стадий с разсейки в черния дроб. За да бъде спасена Стефка трябва да има химиотерапия и лечение с лазер на огнищата в черниядроб.      От турската болница Газиосманпаша се съгласиха да започнат лечение, но личните ни средства не достигат. Направено е едно вливане от тяхна страна заради спешната ситуация, но сега изискват плащане, за да има второ.   Необходимо е да се направи и лазер на черният и дроб в които има разсейки, а тук лекари и здравна каса вдигат ръце!\r\nНачините, за помощ чрез дарение са:  Дарителска сметка в лева:\r\nDMS STEFI дарение на един лев чрез DMS        BG80RZBB91551010881513 в BGN\r\nСтефка Неменциева\r\nГрад София\r\nДарителска сметка в евро:\r\nBG95RZBB91551010881534 в EUR      Стефка Неменциева\r\nГрад София   ", "date": "2019.08.20", "title": "Стефка има нужда от средства за лечение, за да живее"}
{"url": "https://www.actualno.com/crime/mvr-tyrsi-sydejstvieto-na-grajdani-po-sluchaja-v-negovan-news_787260.html", "text": "      МВР търси съдействието на гражданите, най-вече на жителите на столицата и областта във връзка с разследването на двойното убийство в Негован.      От полицията призовават всички, които имат информация за липсващи от месец май съседи или близки да подават сигнали на 112 или в най-близкото поделение на МВР.   Основно се издирват жена на  предполагаема възраст 45-55 години и мъж  на възраст между  65 - 75  години. Властите гарантират анонимността на подалите сигнала!\r\nМеждувременно, следствените действия на терен продължават. В момента властите се опитват да установят самоличността на жертвите. Според тях, те са свързани с извършителя на престъплението.   ", "date": "2019.08.20", "title": "МВР търси съдействието на граждани по случая в Негован"}
{"url": "https://www.actualno.com/curious/jena-razbra-che-e-bremenna-pri-rajdaneto-i-se-sdobi-s-triznaci-news_787099.html", "text": "      Жителка на американския град Стърджис, щата Южна Калифорния разбра, че е бременна по време на раждането, съобщи KOTA-TV. Допълнително била шокирана, след като станало ясно, че на бял свят ще се появят три бебета.      На 10 август Данет Глиц почувствала рязка болка в корема. Жената помислила, че има бъбречна криза, тъй като вече ѝ се е случвало и отишла в болница.   Лекарите разбрали, че ражда и съобщили, че се очакват близнаци. Но по време на раждането станало ясно, че жената е бременна с три деца - момче и две момичета. Всяко от бебетата е родено с тегло 1,8 кг. \r\n\"Никой от нас не е виждал тризнаци, заченати по естествен път, да не говорим, че майката не е подозирала за бременността си до 34 гестационна седмица. Затова всички са в шок.\", споделя персонала на болницата.  Данет има две по-големи деца, които са щастливи да имат още две сестрички и братче.     ", "date": "2019.08.20", "title": "Жена разбра, че е бременна при раждането и се сдоби с тризнаци"}
{"url": "https://www.actualno.com/crime/mojelo-li-e-pochinalata-sled-zversko-iznasilvane-kristin-da-ojivee-news_787300.html", "text": "      Можела ли е жестоко изнасилената и пребита седмгодишна Кристин да оцелее? Този въпрос стои на дневен ред от началото на седмицата, след като бабата на детето – Милка Георгиева, твърди, че дошлият спешен екип не е действал както трябва.      \"Не ѝ пипнаха ръчичката, дори не ѝ пипнаха гърлото. Не ѝ пипнаха сърчицето, а тя дишаше и викаше: \"Бабо, гушкай ме\". До последно бяхме сами в линейката и виках, но те дори не спряха линейката, някой да се качи до мен\", гласи разказът на бабата пред Нова телевизия.   Версията на лекаря, дошъл с линейката, обаче е друга. Пред bTV доктор Недко Димитров твърди, че бабата не му е позволила да прегледа детето.\r\n\"При това положение аз нито мога да продължа прегледа, понеже нямам достъп, тя врещи, крещи и го стиска... и при това положение аз нямам избор, по най-бързия начин трябва да го транспортирам до лечебно заведение, да го изведа оттам и казах: \"Добре, тогава ще останеш с нас\", казва лекарят. Той  не отрича, че се е возил до шофьора на линейката.  \"Ако аз бях отзад, провокирам пак бабата да започне цирковете. Аз нямам достъп до детето, не може да се направи нищо, при това положение с това кървене нищо не може да се направи дори в спокойна обстановка. Специално за кървенето, което ме притесняваше най-много и деформацията на черепа и гърдите\", казва д-р Димитров и допълва: \"Бабата не мога насила да я изхвърля, защото попадаме под ударите на закона\".\r\nЛекарят е представил писмено обяснение по случая, очаква се становище от здравното министерство.   \"Има и множество травми по тялото на детето – счупени са почти всички ребра, тежки разкъсвания. Абсолютно необратим е бил този процес\", заяви за шансовете на Кристин да оцелее говорителят на прокуратурата Румяна Арнаудова вчера, 19 август.    Припомняме, че Кристин почина в болницата, след като беше зверски изнасилена и пребита в сливенското село Сотиря. Задържан е заподозрян – 21-годишният Мартин Трифонов. , като е обвинен в блудство, изнасилване и убийство. ДНК експертиза го сочи за извършител. ", "date": "2019.08.20", "title": "Можело ли е починалата след зверско изнасилване Кристин да оживее?"}
{"url": "https://www.actualno.com/curious/5-te-zodii-koito-se-vlubvat-naj-silno-news_787355.html", "text": "      Знаете ли как да скриете чувствата си?                         Представителите от зодия Овен добавят страст към връзката и често забравят, че всяка такава, носи определен риск. В резултат на това, много пъти отдават повече, отколкото получават. Овенът е склонен да се потопи във всяка ситуация, включително интимни отношения.\r\nЧесто пъти представителят на зодия Овен е склонен да планира всичко, да се раздава, без да усетят, че не получават и най-малко от отсрещната страна. За представителите на зодия е типична тръпката от самата нова връзка. Всяко събитие се възприема от тях с определена степен на вълнение. Често преживените чувства им позволяват да се освободят от страха и да бъдат честни в чувствата си.      В самото начало на връзката Близнаците се държат натрапчиво, просто защото наистина искат да бъдат идеални за партньорите си. Когато се срещат с някого, имат силно желание да задоволят всяка своя нужда. Щом наистина харесват някого, веднага започват да показват чувствата си с всички сили.  ", "date": "2019.08.20", "title": "5-те зодии, които се влюбват най-силно"}
{"url": "https://www.actualno.com/crime/razbiha-narkolaboratorija-vyv-vilnata-zona-na-haskovo-news_787102.html", "text": "      Хасковски спецполицаи разбиха лаборатория за отглеждане на канабис. Вчера от рано сутринта те са тръгнали по следите на престъпниците, които ги отвели до вилната зона на квартал “Орфей”, предаде БГНЕС.      След магазина до 37-и блок, по черния път, втората неугледна къщичка била пригодена за тази цел. От вътре стените били облепени с фолио, имало печки и вентилатори, които са само част от пригодената инсталация, за да расте по-бързо опиатът.   Четирима полицаи надлежно изнесоха установените предмети и ги откараха в полицейското управление. Съседи споменаха, че преди време имотът бил препродаден и незнаели кой живее. Чули били, че испанскоговорящи стопанисвали виличката. ", "date": "2019.08.20", "title": "Разбиха нарколаборатория във вилната зона на Хасково"}
{"url": "https://www.actualno.com/society/lidl-bylgarija-s-novo-predizvikatelstvo-v-socialnite-medii-news_787317.html", "text": "      От днес с компанията отправя предизвикателство към известни инфлуенсъри да споделят как намаляват количеството използвана пластмасата в своето ежедневие. По този нестандартен начин Лидл България отново привлича вниманието на потребителите към темата за редуциране на пластмасата.   Като част от дългосрочните усилия в тази област, в началото на 2018 г. компанията постави силен фокус върху грижата за природата и обяви за своя цел да намали с 20% използваната пластмаса при опаковките на продукти собствена марка до 2025 г. С предприетите мерки от обявяването на целта до днес Лидл България спестява над 40 тона пластмаса на годишна база. В допълнение компанията ще спести още 34 тона пластмаса на годишна база след прекратяване продажбата на пластмасови изделия за еднократна употреба, планирано за края на 2019 г.   Само преди месец компанията анонсира и друга амбициозната цел, а именно 100% рециклируемост на пластмасовите опаковки на продуктите собствена марка до 2025 г., като така се стреми да постигне още по-добри резултати в грижата за околната среда.      ", "date": "2019.08.20", "title": "Лидл България с ново предизвикателство в социалните медии"}
{"url": "https://www.actualno.com/burgas/bremenna-v-osmija-mesec-se-samoubi-news_787321.html", "text": "      Бременна в осмия месец се самоуби в Бургас. Сигналът е получен преди около час от служителите на Първо РПУ в областния град.      Инцидентът е възникнал в частен дом, намиращ се на улица \"Граф Игнатиев\". 33-годишната жена е скочила от втория етаж и е починала вследствие на получените наранявания, въпреки че към мястото веднага са били насочени линейки и полицейски служители.\r\nКонстатирано е, че минути по-рано жената била заедно с майка си и приятеля си. Те останали на улицата, а тя влязла е дома си, след което по неустановени към момента причини, скочила във вътрешния двор на къщата.\r\nПо случая е образувано досъдебно производство.  Според източници на жената е страдала от тежка предродилна депресия.\r\nПо случая е образувано досъдебно производство. ", "date": "2019.08.20", "title": "Бременна в осмия месец се самоуби"}
{"url": "https://www.actualno.com/crime/trima-v-aresta-i-chetvyrt-kilogram-heroin-sled-policejska-akcija-v-stolipinovo-news_787290.html", "text": "      Двама мъже и една жена са с повдигнати обвинения по чл. 354 а след полицейска акция, под наблюдението на Окръжна прокуратура в квартал \"Столипиново\" в Пловдив.      Обвинените са задържани за 72 часа, предстои да се гледа постоянна мярка за неотклонение в съда. Освен голямо количество хероин, в жилище на ул. \"Възход\" са открити количества кокаин, електронна везна и мобилни телефони. ", "date": "2019.08.20", "title": "Трима в ареста и четвърт килограм хероин след полицейска акция в Столипиново"}
{"url": "https://www.actualno.com/curious/kakvo-da-pravim-ako-bankomatyt-ni-glytne-kartata-news_786923.html", "text": "                   Не успях да изтегля пари от банкомата? Какво да правя?    Ако машината не Ви даде банкноти, най-важното е да установите дали трансакцията е отчетена или е била отхвърлена като неуспешна и опитът за теглене не се е отразил върху баланса по сметката Ви. Как да разбера дали устройството е отчело неуспешната трансакция?     Обадете се възможно най-бързо в кол центъра на банката, която е издала картата Ви. Номерът обикновено е изписан на гърба на картата Ви.\r\nОстаналите съвети при проблеми с банкомати -  ", "date": "2019.08.20", "title": "Какво да правим, ако банкоматът ни глътне картата"}
{"url": "https://www.actualno.com/europe/britanka-arestuvana-za-postavjane-na-bokluka-v-chuvali-s-greshen-cvjat-news_787279.html", "text": "      Британка престоя известно време в ареста, , тъй като поставяла боклук за рециклиране в торба с грешен цвят.      Съобщава се, че майката на три деца от Ипсуич Линдзи Уеб, на 34 години, използвала черни торбички за отпадъците, без да знае за нова наредба от март, която изисква тя да използва оранжеви и прозрачни торби.\r\nЗа период от 22 дни тя оставила 60 торби, според MetroUK.\r\nУеб е обвинена за четири отделни нарушения на Закона за опазване на околната среда, но когато тя не се яви на съдебно заседание през април, беше арестувана и задържана.  Освен това тя е осъдена да плати глоба в размер на 50 британски лири, тъй като прокурорите твърдят, че новите промени са били широко разгласени и е „получил освобождаване при условия от шест месеца“, съобщава „Дейли мейл“.   Адвокатът на Уеб Джеръми Кендъл твърди, че тя е получила разрешение да продължи да използва черни торби за отпадъците за рециклиране, тъй като тя поискала новите цветни торбички, но те така и не пристигнали.\r\n„Черните торби, оставени от Линдзи, били маркирани от преминаващ служител по надзора, който видял 10 торби, изхвърлени на тротоара“, съобщава MetroUK, като добавя, че адресът й е намерен по време на претърсване на торбичките и допълнително е идентифицирана чрез кадри от наблюдение.    Кендъл твърди, че Уеб не се е явила в съда, тъй като никога не е получавала призовка.\r\nЩо се отнася до 60 торби с боклук за по-малко от месец, Кендъл каза, че трите деца на Уеб \"генерират доста малко отпадъци.\" ", "date": "2019.08.20", "title": "Британка арестувана за поставяне на боклука в чували с грешен цвят"}
{"url": "https://www.actualno.com/cars/ujna-koreja-shte-naloji-globi-na-volkswagen-i-porsche-news_786889.html", "text": "      Южна Корея ще наложи глоби и ще внесе наказателни жалби срещу Volkswagen и Porsche за инсталиране на \"незаконни устройства\", които помогнаха на множество дизелови автомобили да бъдат нарушавани  стандартите за замърсяване.      Министерството на околната среда заяви, че над 10 000 превозни средства, продадени в Южна Корея от Volkswagen и Porsche от май 2015 г. до януари 2018 г., са оборудвани с устройствата, което води до 10 пъти повече емисии на азотен оксид от стандартните нива.   Сертификатите за осем модела - включително Audi A6, Volkswagen Touareg и Porsche Cayenne - ще бъдат отменени, а производителите ще бъдат изправени пред очаквана глоба в размер на 11,5 милиарда вона (9,5 милиона щатски долара), заяви министерството.\r\n\"Планираме да продължим да реагираме категорично срещу манипулирането на газовите емисии в бъдеще\", каза служител на министерството пред репортери.  Тази информация дойде само седмици, след като бившият изпълнителен директор на Audi Руперт Щадлер беше обвинен в Германия за измама и незаконна реклама на фона на задълбочаващия се скандал за емисиите с Volkwagen, който избухна преди четири години.\r\nОбвиненията срещу Щадлер са свързани с над 434 000 автомобила Volkswagen, Audi и Porsche, оборудвани с „анулиращи устройства“ за  заблуждаване на  тестовете на регулаторите за емисии.    ", "date": "2019.08.20", "title": "Южна Корея ще наложи глоби на Volkswagen и Porsche"}
{"url": "https://www.actualno.com/asia/djihadistite-se-iztegliha-ot-kluchov-rajon-v-sirija-idva-li-povratna-tochka-vyv-vojnata-news_786789.html", "text": "      Джихадистите се изтеглиха от ключов район в северозападната част на Сирия, след като силите на президента Башар Асад започнаха масирана офанзива срещу провинция Идлиб, съобщава Сирийския център за наблюдение на човешките права, цитиран от AFP.      Бойците срещу режима в Дамаск се и района и се отправиха на юг през последното денонощие, съобщават очевидци.   Това на практика означава, че важен турски пункт за наблюдение в градчето Морек е напълно обграден от силите на Асад.\r\nОт изток, Националните сили за отбрана са превзели Ал Тери. Джихадистите са опразнили Латамина и Кафр Зита и отстъпват на север.  Припомняме, че в понеделник сирийски войски влязоха в стратегическия град Хан Шейхун в провинция Идлиб.  Сирийските части напредват срещу бунтовниците, в района в западната част на страната, който се явява като последен бастион на терористичните организации в страната.\r\nХан Шейхун е стратегически важен град на основния път между Дамаск и Алепо. Превземането му означава, че на практика правителствените части са обградили контролираната от бунтовниците територия в провинция Идлиб и от юг, пише BBC.   По-рано през деня боен самолет, за който бунтовниците твърдят, че е руски, нанесе удари от въздуха към , който пътуваше към Хан Шейхун. Според очевидци, конвоят е съставлявал около 50 бронирани машини, 5 от които танкове.    Сирия определи конвоя като акт на агресия. Турция отговори, че атаката разваля споразумението за буферна зона и спиране на огъня в района. Това засилва страховете от директен сблъсък между подкрепяната от Русия и Иран сирийска армия и подкрепяните от Турция бунтовници.\r\nНа практика изтеглянето на джихадистите означава, че сирийските сили получават възможността да си върнат контрола над териториите в северна Хама и южен Идлиб. ", "date": "2019.08.20", "title": "Джихадистите се изтеглиха от ключов район в Сирия, идва ли повратна точка във войната?"}
{"url": "https://www.actualno.com/starazagora/pikyt-na-afrikanskata-chuma-predstoi-s-otkrivaneto-na-lovnija-sezon-za-divi-praseta-news_787189.html", "text": "      Все още няма регистрирани случаи на африканска чума по свинете в област Стара Загора, съобщи на заседание на епизоотичната комисия директорът на Областната дирекция по безопасност на храните (ОДБХ) д-р Дамян Миков. Според него обаче пикът на заболяването тепърва предстои с откриването на ловния сезон за диви прасета, който ще започне на 1 октомври.      „Обнадеждаващ факт е, че в Старозагорска област по-голямата част от хората вече изклаха доброволно прасетата в задните дворове. Единични са случаите на отказ да се изпълнят предписанията и те са най-вече при стопани, които извън регламентите на закона отглеждат свине майки с цел продажба на животни“, обясни д-р Миков. По-голямата част от задните дворове в областта вече са депопулирани, но проверките за изпълнение на мерките за ограничаване на разпространението на заболяването продължават.   250 ловци вече са обучени за симптомите и начините на разпространение на африканската чума по свинете, съобщиха от Областната дирекция по горите. В региона са поставени 25 капана за диви свине.\r\nВ края на заседанието на епизоотичната комисия областният управител Гергана Микова и д-р Миков отново напомниха, че до 26 август кметовете и кметските наместници трябва да предоставят на Областната епизоотична комисия списъците на стопаните, които са заклали животни, отглеждани в задните дворове. Финансовото подпомагане на собствениците на заклани прасета ще се извършва само на базата на коректно попълнени комплекти от документи.   ", "date": "2019.08.20", "title": "Пикът на африканската чума предстои с откриването на ловния сезон за диви прасета"}
{"url": "https://www.actualno.com/ruse/ulichna-izlojba-razkazva-za-arhitekturata-na-ruse-news_786856.html", "text": "      От 19 август, Световният ден на фотографията, до 22 септември –Денят на независимостта на България, в Русе е експонирана изложба „Миналото днес“, която се реализира по идея на Държавен архив-Русе, с финансовата подкрепа на Общинска фондация „Русе-град на свободния дух”. Фотосите са подредени в центъра на града срещу Съдебната палата.      Изложбата „Миналото днес” е опит да се направи връзка между минало и настояще. Експонираните 12 снимки в нея се съхраняват в Държавен архив – Русе и представят някои от емблематичните сгради на Русе: Мъжката гимназия „Княз Борис” (дн. СУ „Христо Ботев“), Окръжното управление (дн. Регионален исторически музей), Търговско-индустриалната камара (дн. РБ „Любен Каравелов”), Банка „Братя Симеонови” (дн. Банка „ДСК”), Хотел и сладкарница „Тетевен” (дн. Търговски обекти), Паметника на свободата и др., с малка история за всяка една от тях на български и на английски език.\r\nВ края на XIX и началото на XX век Русе е един от най-важните в търговско и индустриално отношение градове в България. Това е времето, когато градът се изгражда според архитектурния пример на големите европейски градове. Построени са много търговски и жилищни сгради с изящни и красиви фасади, различаващи се от балканските и ориенталски в останалата част на страната. Те пазят история, защото както е казано „Народ без минало, няма бъдеще”.\r\nВ Русе си заобиколен от „минало”, просто трябва да се знае и предава на идните поколения. Това е град с импозантна бел епок архитектура, с малки, спретнати площади, сякаш парченце от Виена е доплувало по Дунава. Историческите сгради са тези, които не просто формират облика на града, но са и истински „ракли със спомени\" на градската памет и история. Съхраняването на културно-историческото наследство на страната ни през вековете трябва да е мисия на всеки.   ", "date": "2019.08.20", "title": "Улична изложба разказва за архитектурата на Русе"}
{"url": "https://www.actualno.com/burgas/za-vtori-pyt-v-stara-zagora-majstorski-klas-na-veselina-kacarova-news_786875.html", "text": "        започва днес в Стара Загора и ще продължи до 4 септември, когато ще бъде гала концертът на най-изявените участници в него с оркестъра на Държавна опера - Стара Загора, под диригентската палка на Владимир Бошнаков.      Две седмици Веселина Кацарова ще работи в родния си град с младите специализанти върху вокалната техника, стил и интерпретация на ролята. Кандидатите сами определят своя репертоар, с който участват в курса. Паралелно с младите певци ще работи дългогодишният музикален консултант на оперната прима баритонът Николай Ханджиев. Музикалният съпровод е поверен на Светлана Денева. \r\nТази година интересът към майсторския клас на Веселина Кацарова е изключително голям, а заявления за участие са подали Прослушването на предварително одобрените кандидати е днес от 14 часа в Оркестровата зала на операта. Участниците ще получат диплом за завършен майсторски клас, а на отличил се участник, определен от маестрата, Държавна опера - Стара Загора, осигурява ангажимент в спектакъл от репертоара на  театъра. \r\nВ първия майсторски клас на мецосопраното в България участваха млади певци от България, Франция, Турция, Румъния, Китай.                  ", "date": "2019.08.20", "title": "За втори път в Стара Загора майсторски клас на Веселина Кацарова"}
{"url": "https://www.actualno.com/burgas/podzemnite-kofi-za-bokluk-shte-zarabotjat-do-sedmica-v-burgas-news_786791.html", "text": "      Още една от , на които са изградени подземни кофи за смет, предстои да заработи. Тя се намира в бургаския комплекс „Лазур“ близо до Морската градина и не е единствената в града. Остава да бъде извършена още работа преди да влезе в експлоатация. разговаря с Павлин Михов, директор на дирекция “Околна среда” към община Бургас:      \"Не са поставени само вътрешните, пластмасови съдове, в които ще се събира боклука. Всички друго е готово. Има машини, които са специално за почистване на този вид кофи. Ако обаче няма вътрешни съдове, няма къде да падне този отпадък. До края на следващата седмица, най-вероятно, ще бъдат монтирани подземните контейнери“.\r\nПроектът за новия за България начин за събиране на отпадъци е започнал през 2017 година. До този момент броят на площадките за подземни съдове е над 30 на различни места в града.\r\nПредимствата на този начин на събиране на отпадъци са големи . Едни от най-осезаемите са свързани с по-малко миризми и повече чистота.  „Изграждането на новите площадки продължава. Те са част от системата за разделно събиране на отпадъци на територията на града. Предимствата на подземните съдове са свързани с факта, че гнилостните процеси настъпват по-бавно, няма разпространение на миризми, няма достъп на насекоми и хора до изхвърлените отпадъци. Освен това, те са няколко пъти по-големи като обем от старите контейнери. Една точка с четири подземни контейнери събира 12 кубика отпадъци, докато от старите кофи са нужни 12 , за да се събере такова количество смет“, пояснява Павлин Михов,\r\nВъпреки предимствата, старите кофи за боклук ще останат в близост до подземните.   Машините, които се грижат за почистване на подземните контейнери, са съобразени с тяхната форма и специфични отвори. Обикновено на всяка площадка има по четири подземни кофи за смет. В две от тях се изхвърлят смесени отпадъци, а другите са само за хартия и пластмаса.     ", "date": "2019.08.20", "title": "Подземните кофи за боклук ще заработят до седмица в Бургас"}
{"url": "https://www.actualno.com/curious/naj-originalnite-pojelanija-za-rojden-den-news_787050.html", "text": "       Един от най-специалните празници за всеки човек е неговият рожден ден.  За да зарадвате любимите си хора и да ги накарате да се усмихнат от сърце на този важен за тях ден, подбрахме няколко интересни и оригинални пожелания:                                                                                                                                           ", "date": "2019.08.20", "title": "Най-оригиналните пожелания за рожден ден"}
{"url": "https://www.actualno.com/burgas/naj-goljamata-kolonija-ot-rozovo-flamingo-v-bylgarija-se-namira-v-atanasovsko-ezero-news_786950.html", "text": "      Ята от екзотичните птици фламинго, са избрали Атанасовско езеро край Бургас за свой дом. Далечните гости намират спокойствие в северната част на езерото, която е част от поддържания резерват.      Орнитолози са забелязали 159 птици по време на мониторинг по проекта наречен „Лагуната на живота“. Възрастните екземпляри са 120. Техните крила са ярко розови, което прави впечатление от далече. Хранят се с водни безгръбначни и любимото им солничното раче. Фламинго нощуват в един от басейните на езерото. Младите птици са отделени от основното ято и биват „наблюдавани“ от няколко възрастни птици, както това се случва в детските градини на хората. За разлика от шумните възрастни, те са по-спокойни, не се страхуват от хората. При наличието на човешко внимание, не отлитат, а само навлизат по-навътре в басейните.  За още интересни факти се свърза с орнитолога Д-р Петър Янков от Българско дружество за защита на птиците: “Вече трета година розовото фламинго е тук. Птиците не отлитат на юг, но обикалят района и стигат дори до Румъния. За тях, нашите зими не са проблем, остават тук и няма да мигрират. Солените езера не замръзват, студът не ги плаши, ако има храна. Едни птици идват, други си отиват, но постоянно ги има. Интересното е, че досега са наблюдавани единични екземпляри, аз сега се появяват от 40-50 до 159 птици. Увеличава се присъствието им и може би, след време, ще започнат да гнездят тук. Но те непрекъснато скитат“. Ятото фламинго е много по-шумно, в сравнение с розовите пеликани, които също са част от живота на Атанасовското езеро. Техният брой е около 4000 птици. Те нощуват и почиват по дигите на езерото, а през деня прелитат до Вая, друго езеро край Бургас, за да се хранят.    Крайбрежни бекаси, дъждосвирцови птици, брегобегачи и водобегачи, са другите обитатели на басейните. Природолюбителите наблюдават с интерес и дъждосвирци, саблеклюни, кокилобегачите, които все още са тук, но се готвят да започнат своята миграция на юг. Атанасовско езеро е част от Натура 2000 и е зона с разнообразен режим. Северната му част е поддържан резерват, докато южната е защитена местност. Езерото и прилежащите земеделски земи са включени в защитена зона, която е част от Европейската екологична мрежа. ", "date": "2019.08.20", "title": "Най-голямата колония от розово фламинго в България се намира в Атанасовско езеро"}
{"url": "https://www.actualno.com/europe/dete-e-v-koma-sled-pluvane-v-basejn-v-turski-kurort-news_787000.html", "text": "      12-годишно дете пострада сериозно в в турски курорт. Инцидентът е станал на 18 август. Помпата на басейна засмукала ръката на момиченцето, което е гражданин на Русия. Бащата забелязал детето и се гмурнал да го извади, но дори с помощта на други гости на хотела не било възможно да се извади ръката. Едва след като била изключена помпата детето било извадено с част от тръбата на ръката.      В момента то е в кома и не е идвало в съзнание, предаде Лента.ру.    ", "date": "2019.08.20", "title": "Дете е в кома след плуване в басейн в турски курорт"}
{"url": "https://www.actualno.com/crime/obviniha-majka-za-smyrtta-na-40-dnevnoto-j-bebe-news_786899.html", "text": "      Районната прокуратура в Благоевград повдигна обвинение на майката на починалото 40-дневно бебе в благоевградското село Падеш. То е за причиняване на смърт по непредпазливост. В момента 18-годишната жена е с мярка „Задържане под стража“ за 72-часа, предаде кореспондентът на БГНЕС.      Новороденото момченце беше открито мъртво в неделя от майка си в леглото около 9 ч. Същата нощ тя се прибрала към 3 през нощта от събор и го кърмила. Оставила го да спи по корем, а 40-дневното бебе не може да се обръща само. Назначената аутопсия е установила, че причина за смъртта му е задушаване. Инцидентът е станал в с. Яхиново,община Дупница.   „В обособена стая за живеене,намираща се в стопанския двор в с.Падеш същата не е полагала достатъчно грижи за малолетното си дете, като по непредпазливост е причинила смъртта му“, уточняват от полицията.\r\nМайката Гергана е отраснала по детски домове, уточняват от Районната прокуратура.   ", "date": "2019.08.20", "title": "Обвиниха майка за смъртта на 40-дневното й бебе"}
{"url": "https://www.actualno.com/society/stefan-danailov-e-priet-v-burgaska-bolnica-news_786997.html", "text": "      Стефан Данаилов е приет в бургаската многопрофилна болница „Бургасмед”. Известният български артист е бил транспортиран с линейка от хотел в Приморско.      По информация на \"Флагман\" той е настанен в Отделението по травматология и ортопедия. Според НОВА тв артистът е със счупена тазобедрена кост и се налага да се правят снимки .   76-годишният Данаилов е в ремисия след дълго лечение на заболяване, с което се бори с години. ", "date": "2019.08.20", "title": "Стефан Данаилов е приет в бургаска болница "}
{"url": "https://www.actualno.com/europe/deutsche-welle-se-vyzmuti-ot-obvinenijata-na-rusija-che-podstrekava-razmirici-v-moskva-news_786754.html", "text": "      Германската медия Deutsche Welle обяви, че категорично отхвърля обвиненията, отправени ѝ от руския парламент, предаде БГНЕС.      Като реакция на серията от протести срещу властта в Русия, руският парламент (Дума) започна разследване на \"чужда намеса\" от западните правителства и медии, включително Deutsche Welle. Думата проведе специална сесия, посветена на това, обвинявайки чуждестранните медии и американското посолство в Москва, че се месят във вътрешните работи на страната.   Председателят на парламента Вячеслав Володин критикува конкретно Deutsche Welle, като обвини германската медия, че подстрекава демонстрации, които не са разрешени от властите в Москва, което е нарушение на закона.\r\nДумата формира парламентарна комисия, в която са включени всички партии, с цел разследване на обвиненията срещу Deutsche Welle и други чуждестранни медии, както и американското посолство. Очаква се първото заседание на комисията да е в близките няколко дни.  Deutsche Welle изцяло отхвърля обвиненията на руската Дума. Германската медия отрича да е призовавала хората да участват в протестите в която и да е своя статия, репортаж или публикация в социалните мрежи. \"Виждаме директна връзка между тези твърдения от Думата и руското външно министерство и ареста на един от нашите кореспонденти в края на юли\", казва говорителя на Deutsche Welle Кристоф Юмпелт. ", "date": "2019.08.20", "title": "Deutsche Welle се възмути от обвиненията на Русия, че подстрекава размирици в Москва"}
{"url": "https://www.actualno.com/europe/rotshild-kupi-letishteto-na-kishinev-news_786953.html", "text": "      Новият собственик на международното летище на столицата на Молдова Кишинев стана Натаниел Ротшилд, представител на династията Ротшилд, занимаваща се с банково дело и инвестиции от края на XVIII век. Това се казва в съобщение на пресслужбата на летището.      В информацията се посочва, че международното летище в Кишинев „направи впечатляващо впечатление на господин Ротшилд“ - най-малкото от „четири деца и единственият син на лорд Джейкъб Ротшилд и Серина Мери Дън, внучка на сър Джеймс Дън, канадски финансист и магнат“. Списание „Форбс“ оценява личното богатство на Натаниел Ротшилд през 2012 г. на един милиард долара.   Летището на Кишинев през 2013 г. беше прехвърлено на концесия към „Авиа Инвест“. Според unimedia.info, компанията за инвестиции в недвижимо имущество на  Ротшилд NR Investments, , е придобила 95 процента от акциите на компанията.\r\nСумата на транзакцията не е посочена. Съветникът на премиера на Молдова Кристина Бужор заяви, че за осъществяване на сделката не е необходимо съгласието на властите, тъй като това не е предвидено в концесионния договор.  В Молдова от много години не стихва скандалът около прехвърлянето на летището на „Авиа Инвест“. Прокуратурата настоява  да образува наказателно производство срещу редица високопоставени молдовски служители поради предполагаеми нарушения на концесията на летището. Освен всичко друго има подозрения за незаконно присвояване на държавна собственост. ", "date": "2019.08.20", "title": "Ротшилд купи летището на Кишинев "}
{"url": "https://www.actualno.com/cite/te-sa-zaeti-da-pravjat-podpiski-za-bydeshtija-glaven-prokuror-vmesto-da-se-zanimavat-s-prestypnicite-news_786783.html", "text": "       \"Това е проблем на компетентно управление, те са заети да  правят подписки за бъдещия главен прокурор, вместо да се занимават с престъпниците.\" Това каза в интервю за bTV бившият главен секретар на МВР проф. Николай Радулов в коментар за престъпленията в с. Сотиря и с. Негован.       ", "date": "2019.08.20", "title": "Те са заети да правят подписки за бъдещия главен прокурор, вместо да се занимават с престъпниците"}
{"url": "https://www.actualno.com/society/izbirame-sami-mestata-si-vyv-vlaka-s-nova-sistema-na-bdj-news_786905.html", "text": "      От днес БДЖ внедрява пълната функционалност на .      Чрез нея клиентите ще могат сами да избират запазено място във вагона, на което ще бъдат настанени по време на пътуването си.\r\nЗа нормалното функциониране на системата е важно тя да се приложи в реална среда. От БДЖ посочват, че са взети мерки за своевременно отстраняване на евентуални неточности в конкретни ситуации.\r\nПо време на внедряването на системата в основните билетни каси и жп бюрата за предварителна продажба на билети ще бъдат монтирани двуекранни дисплеи, които да визуализират местата във влака, улеснявайки избора на клиентите.     През декември 2018 г. при преглед на възможностите за надграждане на резервационната система така, че да позволява избор на места, беше стартиран проект по надграждане на системата.\r\nТой следва стриктно предварително заложения график, като до края на август тази година всички нови функционалности на платформата, свързани с резервиране на място, трябва да заработят, уточниха от дружеството.\r\nРешението да се модернизира системата бе взето с идеята да се предостави на потребителите система с по-добро функциониране и с по-голяма устойчивост и капацитет.    За целта беше извършена миграция на данни. Бяха модернизирани и определени функционалности, за да се оптимизира процесът по обмен на информацията. ", "date": "2019.08.20", "title": "Избираме сами местата си във влака с нова система на БДЖ"}
{"url": "https://www.actualno.com/crime/eksperti-ubijstvoto-v-sotirja-mojeshe-da-byde-predotvrateno-news_786775.html", "text": "      \"Проблемът е, че всички извършители са имали много сериозно криминално досие преди това. Лежали са в затвора, спомнете си Нови Искър.\" Това каза професор Николай Радулов, бивш главен секретар на МВР, в коментар за тежкото убийство на дете в с. Сотиря и откритите трупове в .      Радулов допълни, че в с. Сотиря е бил известен на полицията и би трябвало да бъде наблюдаван, \"но всъщност никой не му е обърнал внимание. Ще има ли някога в малките населени места полицейско наблюдение, защото там крадците и убийците цялото село ги знае. Когато някой се саморазправи обикновено го викат в полицията да не се занимават, а да остави властите, но виждате, че властите не се заемат. Това е проблем на компетентно управление, те са заети да  правят подписки за бъдещия главен прокурор, вместо да се занимават с престъпниците.\"   По думите му афиширането на бързото залавяне на убиеца на детето е алиби: \"Ако сметнем средствата за залавянето му ще видим, че те са много повече от тези, ако този човек беше наблюдаван.\"\r\nОтносно самият извършител проф. Радулов отбеляза пред bTV, че той съзнава какво е направил, но не  му се струва странно или жестоко. Съжалява, защото ако не го беше направил, нямаше да бъде , за това съжалява.\"  Според Тихомир Стойчев, бивш шеф на ЦСБОП, \"в последните месеци от една страна идва американски режисьор да прави филма \"Сенките на София\", от друга страна този случай е фрапиращ. Криминализацията на обществото се задълбочава. За последен път за сексуалната престъпност говори бившият министър на вътрешните работи Валентин Радев. Тогава той отбеляза 10% ръст на тези престъпления. Политиците сега се сещат да говорят за . В много държави това го има, дори в съседна Македония го приеха.\"\r\nПо думите му \"говорим за двата полюса - криминализация към върха, от друга страна имаме маргинализация, като Мартин, който няма образование, не би могъл да има работа,  няма и телефон и още при първото му осъждане той е изтърпял жестоки неща, това се е отразило, тъй като в затворите са безпощадни към насилниците на деца\".   Стойчев отбеляза, че има стратегии от най-различен характер, но въпросът е какъв е контролът:    \"Падна нивото на онези хора, които са непосредствено до криминалния контингент, той ( .- Мартин) е  ходил да се вкъщи, каква е тази блокада? З да имаме такава задълбочаваща се маргинализацаия са виновни политическите решения и социалният климат, който ние се стремим да изведем на качествено равнище. Маргиналите често пъти гледат на обществото като на враг. Това значи, че ние не обръщаме внимание и на децата. Дали учителите са им обяснили опасностите...\"\r\nТихомир Стойчев отбеляза още, че превенцията включва различни неща, като социализацията на излезлите от затвора. \r\nМеждувременно д-р Божидарова, завеждаща \"Спешна помощ\" в Сливен информира, че в момента се събират обясненията на екипа извърши спешното повикване, след което данните ще бъдат обсъдени и анализирани и е бъдат предприети мерки по кодекса на труда.   \"По стандарт екипът трябва да е при пациента, но доколко зная бабата е била вкопчена в детето и не е искала линейката да транспортира детето, докато не дойдат близките. От повикването до приемането на детето в болницата са изминали 26 мин., като междувременно е уведомен екипът на болницата за дете, пострадало в тежко състояние. По стандарт в линейката има лекар, медицинска сестра и шофьор - категорично екипът е бил пълен\", заяви още д-р Божидарова и допълни, че в мъката си близките на пострадалите може да кажат всичко, тъй като според бабата на детето медицинска сестра в екипа не е имало. ", "date": "2019.08.20", "title": "Експерти: Убийството в Сотиря можеше да бъде предотвратено"}
{"url": "https://www.actualno.com/business/trajkov-zabi-petkov-toj-govori-zashtoto-njama-koj-ekspert-da-zashtiti-aec-belene-news_786762.html", "text": "      Слава Богу, че АЕЦ \"Белене\" още не е построена, защото трябваше да сме затворили половината енергетика и да купуваме ток от нея на двойна цена. Това заяви бившият енергиен министър Трайчо Трайков.      Трайков прогнозира, че \"Белене\" няма да се случи, защото подалите заявка компании, най-вече фаворитите \"Росатом\" и китайската CNNC нееднократно са казвали, че такъв проект не може без държавна гаранция, а държавата иска проектът да се реализира на изцяло пазарен принцип или без държавна гаранция. Бившият енергиен министър предупреди, че сега, като се развива процедурата, е възможно на етап предложение на конкретни оферти държавата да се извърти - да не се окаже така, че пак българският данъкоплатец плаща, добави той.   Според председателя на създадената от Георги Първанов АБВ Румен Петров, проектът \"Белене\" е закъснял с 12 години и България през това време загубила много. Като аргумент защо ни трябва \"Белене\", той даде цената от АЕЦ \"Козлодуй\" – била най-ниската, но не стана ясно защо и от Втора атомна ще е така – Трайков обаче обясни, че за \"Козлодуй\" плащаме само разходи за персонал и гориво, докато при \"Белене\" ще има и пазарни елементи или някакъв вид държавна гаранция. Петков не пропусна и да провокира, като заяви, че Трайков го прекъсва, при това на два пъти, а Трайков му отвърна, че е много трудно да спечелиш спор с умен човек, но е невъзможно с такъв, който не е умен.\r\nТрудно е да намерите експерт, който да седне тук и да защитава строежа на АЕЦ \"Белене\". Присъствието на г-н Петков не е защото всички са в отпуск, а защото няма експерти, които да кажат, че трябва да похарчим пари, за да купуваме ток на двойна цена, иронизира Трайков пред БНТ. А Петков продължи с аргументите как Борисов бил \"натиснат\" и спрял АЕЦ „Белене” и даде пример как така бил спрян и \"Южен поток”, та сега да не печелим от транзитна такса.  Бившият енергиен министър подчерта и, че площадката на АЕЦ „Белене” не е подходяща – не е била преди 40 години, преди 30, преди 20, преди 10, както и сега. Трайков предупреди и, че при реализация на проекта, ще натоварим децата и внуците си да плащат милиарди и милиарди за ядрени отпадъци.\r\nПрипомняме, че проектът \"Белене\" при третото управление на Бойко Борисов - преди малко над година и с  аргумент как у нас не е по-сеизмично, отколкото в Япония. Самият проект  беше спрян при първото правителство на Борисов, а сега тръгва с основен  аргумент, че сме платили 620 млн. евро за два реактора от  \"Атомстройекспорт\" и с това сметката за централата е набъбнала до 2-3  млрд. лева, като е по-рантабилно да завършим проекта. Според доклад на  БАН обаче, ако \"Белене\" е по-скъп проект от ,  тогава става нерантабилен. А държавата зае позиция, че ядрената  централа трябва да стане факт без повече държавно финансиране т.е. на  пазарен принцип, което поставя и сериозният въпрос за цената на тока.  Именно преди време, че такива проекти не стават без държавно участие!   Как БАН сама се изобличи с доклада си колко е възможна \"Белене\" - припомнете си в !     ", "date": "2019.08.20", "title": "Трайков заби Петков - той говори, защото няма кой експерт да защити АЕЦ \"Белене\""}
{"url": "https://www.actualno.com/cars/lichnata-kola-na-ilon-mysk-obikoli-slynceto-news_786781.html", "text": "      Личният автомобил на шефа на Tesla - Илон Мъск, вече е прелят над 110 км в космическото пространство. За да завърти пълна обиколка на Слънцето, електрическият роудстър, който официално е признат от НАСА за спътник, се нуждаеше от 557 дни.      Колата беше поставена в един от модулите на ракетата Falcon Heavy, която излетя в Космоса преди 1 година, 6 месеца и 14 дни. По изчисления на учените, на 5 ноември 2020 г. роудстърът ще се окаже максимално близко до Земята - на разстояние от около 52 млн. километра. Автомобилът се движи в елипсовидна орбита около Слънцето, като тя се пресича с орбитите на Марс, Земята и Венера. Прогнозите са, че машината в един момент ще бъде унищожена от сблъсък с небесно тяло.   Роудстърът беше изстрелян с ракета, разработена от компанията SpaceX, която се ръководи от Илон Мъск. Той е основател и главен изпълнителен директор на компанията Tesla, произвеждаща електромобили. Към Космоса пое неговата лична кола - Tesla Roadster, като операцията по нейното изстрелване имаше две цели - да се изпита ракета, която може да бъде използвана повторно, както и да се изпрати послания към други цивилизации.\r\nЗад волана на роудстъра седи манекен в скафандър. Той се казва Starman (Звезден човек), а аудиосистемата в колата върти една и съща песен - \"Space Oddity\"  на Дейвид Бауи. В жабката на автомобила пък е поставено копие от романа на Дълглас Адамс - \"Пътеводител на галактическия стопаджия\".      ", "date": "2019.08.20", "title": "Личната кола на Илон Мъск обиколи Слънцето"}
{"url": "https://www.actualno.com/actualno/borisov-i-chumata-krakata-mu-okysjaha-nosyt-se-izdyljava-news_786766.html", "text": "       Ако някой случайно не е разбрал, в последните няколко месеца или по-точно откакто Цветан Цветанов лъсна с ВИП асансьора в новия си апартамент и положението стана аварийно, премиерът ни използва много активно Facebook. Обикаля г-н Борисов навсякъде, наглежда, строи, развива икономиката.      Само че г-н Борисов или по-точно пиарите му малко не са разбрали едно чудо на социалните мрежи или въобще Интернет – щом нещо се отзове там, не умира. Така и не умря общата снимка на Борисов с дъщерите на Борислав Лазаров.\r\nКой е пък този, ще попитат вероятно мнозина. Това е човекът, който спечели десетки милиони за изгаряне на трупове на животни с мобилни инсинератори, чрез фирмата си \"Син кръст 2016\" - история, разкрита в , което Нова телевизия спря от излъчване, но която все пак - поне официално. И гледай ти, щерките му гушнали Борисов по джапанки за честит рожден ден! премиера познава ли ги тези момичета, защо така е станало и снимката изчезна от Facebook профила на Габриела Лазарова, една от дъщерите. А от Министерски съвет обяснили как тази снимка е за спомен, защото Борисов помогнал на момичетата преди време, когато катастрофирали – по-точно разпоредил на отговорните служби да си свършат работата, сякаш не биха – поне още при катастрофи го правят.\r\nУмилително е как Борисов и пиарите му си мислят, че в България са останали само хора с гладки мозъци. По-умилително е даже от тага на \"изчезналата снимка\" – в хотел \"Хилтън\", в Малта - скапана работа са това location функциите на модерните смартфончета, особено за новобогатшчета, които си мислят, че морето е до колене и Бате Бойко ги спасява от катастрофа в Малта. Изводът е много ясен – познава се явно премиерът със семейството. Разбира се, нищо лошо, нищо незаконно, нищо ... абе я стига лакърдии. Когато видим някой някога в България да печели обществена поръчка за милиони без да има ей такива връзки и връзчици към високопоставени хора от властта, тогава ще повярваме на алтруистични обяснения. Дотогава ще сме наясно – прокуратурата пак не си върши работата и на мнозина в България законът им се разминава!    Автор:   ", "date": "2019.08.20", "title": "Борисов и чумата – краката му окъсяха, носът се издължава"}
{"url": "https://www.actualno.com/velikotarnovo/bedstveno-polojenie-v-svishtov-zaradi-gorjashtoto-smetishte-do-kraja-na-sedmicata-news_786763.html", "text": "      Бедствено положение е в сила в община Свищов. Властите там се борят с горящото сметище в местността Ненова шатра.      В битката с огъня е включен човешки и технически ресурс от пет общини - Свищов, Белене, Плевен, Полски Тръмбеш и Горна Оряховица, предаде bTV.   Пожарът е локализиран, но заради дълбочината на купчините с отпадъци от 20-30 метра на места, все още има тлеещи огнища.\r\nБедственото положение е в сила до петък, 23 август.  Какви са щрихите и въпросителните в ситуацията - припомнете си в ! ", "date": "2019.08.20", "title": "Бедствено положение в Свищов заради горящото сметище до края на седмицата"}
{"url": "https://www.actualno.com/asia/zadava-li-se-kriza-mejdu-velikobritanija-i-kitaj-zaradi-honkong-news_786779.html", "text": "      Британското външно министерство (Foreign Office) изрази тревога от съобщенията, че негов служител в консулството в Хонконг е бил задържан от китайските власти на път за мегаполиса, предаде БГНЕС.      „Изключително обезпокоени сме, че член на нашия екип е бил задържан на път за Хонконг от Шънджън\", посочва в изявление  говорител на външното министерство на Лондон. „Осигуряваме подкрепа на семейството му и и търсим допълнителна информация от властите в  провинция Гуандун и в Хонконг\", се допълва в прессъобщението.   Според съобщения на местни медии, служителят в консулството е пътувал до Шънджън в провинция Гуандун, град разположен само на час път от Хонконг, за еднодневна бизнес среща на 8 август, но не се е върнал в мегаполиса. Задържането става в момент, в който финансовият мегаполис е разтърсван от най-сериозната си политическа криза от десетилетия. ", "date": "2019.08.20", "title": "Задава ли се криза между Великобритания и Китай заради Хонконг?"}
{"url": "https://www.actualno.com/business/hamparcumjan-njama-da-se-vdigat-lihvite-na-zakysali-klienti-po-pravilnik-news_786773.html", "text": "      Клиенти, чието финансово състояние се променя, ще бъдат по-внимателно наблюдавани, но няма да им се вдига лихвата. Това заяви банкерът Левон Хампарцумян пред Нова телевизия в коментар за новите правила за лошите кредити, одобрени от БНБ.      Според Хампарцумян, е лудост да увеличаваш лихвата на човек, който е закъсал. Обикновено се търси някакво облекчение на условията по заем или заеми, подчерта той и заяви, че вдигането на лихви зависи от търговската политика на съответната банка.   Според новите изисквания банките са задължени да правят рискови профили на кредитополучателите. Тези с най-слаб рейтинг ще бъдат следени непрекъснато от специални звена в трезора. При свързани лица най-лошият рейтинг на някой от групата ще се прехвърля на цялата група. Заплатите на работещите в банката ще зависят от начина, по който се управляват лошите кредити, пише в правилата.\r\nСпазването на насоките е задължително от 30 юни 2019 г. за банки, при които брутните лоши кредити са 5% или повече от сумата на останалите заеми.  Хампарцумян коментира и, че създаването на профили реално се формализира – всяка добра банка и сега е правила така, когато усети рисков клиент.\r\nКакво представляват новите правила - . ", "date": "2019.08.20", "title": "Хампарцумян: Няма да се вдигат лихвите на закъсали клиенти \"по правилник\""}
{"url": "https://www.actualno.com/politics/slavi-kaza-na-vsichkolozite-kakvo-e-bydeshteto-mu-news_786788.html", "text": "       Заявката на Слави Трифонов, че ще прави телевизионен и политически проект разбуни духовете в обществото ни и предизвика вълна от коментари. След 20 дни мълчание водещият отговори на мненията и предположения, изказани и написани по негов адрес след 31 юли във връзка със съобщението, че ще прави политически проект.      \"В последното предаване на \"Шоуто на Слави\" обявих, че с моя екип ще правим телевизионен проект. И тъй като това не е достатъчно, обявих, че ще реализирам и политически проект.   От тогава до днес чета всякакви неща за себе си и за това какво ще правя. Чух и всевъзможни сценарии за бъдещето си. А това е прекрасно. Защото провокирам свободата на словото. Какво по-хубаво от това? Може пък да се пооткъснем от това достойно за недемократичните държави 111-о място.\r\nТака че, социолози, политолози, всичколози, вие си пишете, говорете, мислете, пък аз ще направя това, което съм казал на 31 юли. Ще направя това, което ми позволява законът и моралът. Пожелавам успех и на вас, и на себе си\", написа Трифонов в социалната мрежа.    ", "date": "2019.08.20", "title": "Слави каза на \"всичколозите\" какво е бъдещето му"}
{"url": "https://www.actualno.com/balkani/gyrcija-s-merki-da-ne-se-povtarja-krizata-s-transporta-do-samotraki-news_786759.html", "text": "      Гърция обяви поредица от мерки, с които ще решава кризата с достъпа до остров Самотраки, предаде БГНЕС, позовавайки се на вестник \"Катимерини\".      Повреди на два пътнически ферибота доведоха до прекъсване на транспорта до Самотраки и недоволство сред туристи и хотелиери на острова. Правителството в Атина обяви, че ще гарантира превоза до острова до 31 октомври, когато изтича договора със сегашната фирма превозвач.   Министрите са решили, че трябва да се модернизира пристанището на Самотраки и да се довършат няколко започнати инфраструктурни проекта. Ще бъдат променени и договорите, които се сключват с компании за превоз, за да се подсигурят по-добри кораби в бъдеще.\r\nПо-рано този месец Самотраки беше откъснат от света, след като комбинация от лошо време, повреди на фериботите и остарели съоръжения на пристанището направи невъзможна връзката с Александруполис на континента.   ", "date": "2019.08.20", "title": "Гърция с мерки да не се повтаря кризата с транспорта до Самотраки "}
{"url": "https://www.actualno.com/asenovgrad/prijateli-na-zaginalija-motorist-erol-ubiecyt-mu-e-drug-news_786203.html", "text": "      Множество въпроси и ожесточени интересни спорове в социалната мрежа породи поредната смърт на пътя между Асеновград и Пловдив, когато при катастрофа загина - Ерол Мехмед.      Припомняме, че първоначалната информация на полицията бе, че той е паднал от мотора си, но не съобщиха, че е бил прегазен  от кола. По-късно аутопсията показа друго и с обвинение за смъртта на асеновградчанина се оказа 56-годишен мъж от ромски произход. Той се казва Димитър Иванов.     Мъж на име Асен Манолов заяви, че обвиненият ром е \"изкупителна жертва\". А \"семейството на загиналия знае кой е истинският убиец\", но никъде не се споменават имена. В друг пост, пък, потребител с име Sevcan Emin казва: \"Не е той убиецът на скъпият ни приятел Ерол. Друг е виновникът, но скоро и той ще се появи. Трайте си и ще видите. Истината ще излезе. Бай мангал е невинен. Друг е карал буса. Друг не е спрял. Истината се знае. Изисква се време. Всеки си мисли, че с пари всичко се постига. Не е така, този път не са познали. Случаят е стигнал чак до Турция. Не винаги парите помагат\".    От изказванията на приятелите му в социалната мрежа не става ясно и дали те са подали сигнал до компетентните органи за това, което знаят. Междувременно, Пловдивският окръжен съд взе най-тежката мярка за неотклонение „задържане под стража“, спрямо 56-годишния Димитър Иванов, който е обвинен в причиняване на смърт по непредпазливост при катастрофа.\r\nСпоред обвинението, в нощта на инцидента мъжът е нарушил правилата за движение по пътищата, като не е спрял, след като е блъснал мотоциклетиста, а е избягал от местопроизшествието. Освен това, е управлявал микробус, без да има необходимата правоспособност.    Мярката срещу Димитър да остане в ареста е предприета, тъй като според магистратите, съществува реална опасност той да се укрие и да извърши ново престъпление. По-късно в залата стана ясно, че мъжът вече е осъждан няколко пъти - за кражби и за управление на моторно превозно средство без книжка. Без образование е, неграмотен, има четири деца и 10 внуци. Определението на магистратите не е окончателно. То подлежи на протест и обжалване пред Апелативен съд–Пловдив на 22.08.19 г. от 10:00 ч.     ", "date": "2019.08.20", "title": "Приятели на загиналия моторист Ерол: Убиецът му е друг"}
{"url": "https://www.actualno.com/europe/bivsh-vojnik-e-ubil-slovashkija-jurnalist-jan-kucijak-news_786721.html", "text": "      Бившият войник Мирослав Марчек е извършителят на убийството на словашкия журналист и неговата приятелка, съобщи Словашката прокуратура.      Държавното радио в Братислава предаде, че Марчек е направил пълни самопризнания пред Националната агенция за борба с престъпността. До края на годината се очаква да започне и процеса срещу Мирослав Марчек, предаде БГНЕС.   За убийството на журналиста и неговата приятелка бяха обвинени петима души, включително и самият Марчек. В момента в ареста се намират четирима души. Те са обвинени в подготовката на още три убийства - на адвокат и двама прокурори. ", "date": "2019.08.20", "title": "Бивш войник е убил словашкия журналист Ян Куцияк "}
{"url": "https://www.actualno.com/viewpoint/mirishe-silno-news_786778.html", "text": "      Ако някой иска да знае как мирише България това лято, отговорът гласи: на пушек и смрад. Пушек от димящите законни и незаконни сметища. И смрад от разлагащи се свински трупове. Боклуците са навсякъде, а мостът на магистрала “Струма”, сериозно повреден заради нерегламентирано депо за отпадъци, за кратко освети проблема - всеки хвърля и складира боклуци където си иска и никой никому не търси отговорност. Нито пък разчиства боклука.       Много боклучава работа Мост на недостроената “Струма” заради струпани под него боклуци, които не бива да са там - по всякакви писани закони. Но се трупат отдавна - по неписаните. На това място години наред се складират отпадъци, но нито община Дупница, нито Агенция “Пътна инфраструктура” (АПИ), нито Регионалната инспекция по опазване на околната среда (РИОСВ) са се погрижили да ги премахнат от района, който по-късно попада в сервитута на магистралата. Всяка от тях публично си намери някакво оправдание. А фирмата, на която е незаконното депо, е с изтекло разрешително за работа. Но въпреки това е горяла отпадъците в ТЕЦ, която пък няма оценка за въздействие върху околната среда (ОВОС) и замърсява въздуха. “Собственикът на склада за отпадъци, който се запали под виадукта, заяви, че тоновете пластмаса били само временно там, защото ТЕЦ “Бобов дол” спрял да ги приема. А кой разреши без ОВОС “Бобов дол” да гори отпадъци? Ако беше проведена процедура по ОВОС, не мисля, че щяхте да видите тонове пластмасови отпадъци под магистрала “Струма”, нито вагони с италиански отпадъци край Дупница”, коментира екологът Тома Белев.\r\nТочно преди една година, след срутилия се мост в италианския град Генуа, премиерът Бойко Борисов разпореди проверки на всички мостове в страната. Те се извършват от Областните пътни управления и АПИ. Сега същата тази АПИ ще прави проверки има ли сметища и под другите мостове и виадукти. Явно при предишните обследвания, ако е имало такива, не са сметнали наличието им за застрашаващо конструкциите.   А боклукът се трупа И тази година депото за твърди битови отпадъци в горя. Но за първи път Районната прокуратура в Пловдив се самосезира и ще разследва дали е извършено престъпление, довело до вредни последици за околната среда. Вероятно защото този път димът от пожара стана твърде видим и задушлив, а местните хора с протести настояват инсталацията за преработка на отпадъци да спре работа.\r\nГръмко нареченият Завод за преработка на твърди битови отпадъци бе сред първите, на които Борисов резна лентата в първия си мандат - още през октомври 2009 година. Проектът за предприятието, заченат при Тройната коалиция и лансиран от изчезналата вече “царска” партия, е свързан с оръжейния бос Николай Гигов, близък до президента Георги Първанов. Въпреки скандалите и обвиненията в корупция и източване на европейски пари, заводът, изграден със средства на българските и европейските данъкоплатци и управляван от частен оператор, си работи.     , което също горя, би трябвало да не е в експлоатация от 2016 година, когато е закрито. Но анкети и телевизионни кадри показаха точно обратното - че тук продължава да се изхвърля боклук. В същото време такса смет в община Свищов бе повишена, тъй като отпадъците на домакинствата де юре се возят до никополското село Санадиново.\r\nНа близо 50 декара в свищовската местност Ненова шатра са депонирани над 350 000 куб. м. отпадъци. През декември м.г. Предприятието за управление на дейностите по опазване на околната среда (ПУДООС) към екоминистерството одобрява 4 милиона лева за техническа рекултивация на депото в Свищов. Както и при други проекти, биологичната ще е за сметка на общината. През март местните власти получиха 3,1 милиона лева, а изпълнителят тепърва ще започва работа по закриване на сметището.\r\nА боклукът се трупа - на уж закритите сметища и на всякакви други места. По-рано през годината министърът на околната среда Нено Димов заяви в парламента, че в момента нерегламентираните сметища в България са над 100, но нямало ресурс за рекултивацията на всичките едновременно. “Над 100” си е евфемизъм, защото край всяко селце има поне едно. В малките населени места контейнерите за боклук не достигат и хората хвърлят където сварят. Така в дере край сливенското село Гавраилово бе открита карантия от убити заради африканската чума домашни прасета. Мръсно и миризливо Речни корита и долчинки са затлачени от всякакви боклуци, крайпътни канавки, паркове и улици са осеяни с кенчета, цигарени кутии, пластмасови кофички, найлонови торбички, хартии и какво ли не още.   Да се преброят местата в България, където се изхвърлят боклуци, е работа за цялата национална статистика. Тези мръсни и миризливи ландшафти са илюстрация на некадърността и безсилието на властите - и белег за културата на нацията.\r\nЕвропейската комисия вече осъди държавата заради незакрити общински сметища. 113 такива места трябваше да бъдат затворени до 2009 година. След като България, в лицето на Тройната коалиция, не се справи, Брюксел определи нова дата - 1 януари 2018 година. Но не се справиха и правителствата на Борисов, а за 2019 година за целта са предвидени 70 милиона лева. Докато си чака парите за рекултивация, сметището край Ихтиман например на няколко пъти горя, като при един от пожарите димът предизвика верижна катастрофа по магистрала “Тракия”, при която сериозно пострадаха хора. Кого трябваше да осъдят ранените: държавата, екоминистерството, управата в Ихтиман, АПИ - или всички накуп? Боклукът превзема България. Автор:      ", "date": "2019.08.20", "title": "Мирише. Силно*"}
{"url": "https://www.actualno.com/america/37-zalojnici-dyrji-myj-otvljakyl-avtobus-v-rio-video-news_787337.html", "text": "      37 души бяха взети за заложници в пътнически автобус в Рио де Жанейро, съобщава АФП.      Похитителят е въоръжен и заплашва да запали автобуса в средата на моста, свързващ бразилския мегаполис с Нитерой.     Полицията е отцепила района и трафикът към и от моста е спрян, пише БГНЕС.    Властите съобщават, че маскираният нападател вероятно е член на военната полиция. Той се качил в автобуса и заплашвайки шофьора с оръжие му наредил да се отправи към моста.         Към момента са освободени четирима от заложниците. Водят се преговори, а мотивите на нападателя са неясни, посочват от полицията.      ", "date": "2019.08.20", "title": "37 заложници държи мъж, отвлякъл автобус в Рио (ВИДЕО)*"}
{"url": "https://www.actualno.com/showbusiness/netflix-i-kinata-puskat-pyrvija-film-sobstvenost-na-semejstvo-obama-news_786747.html", "text": "      Първият филм, купен и разпространяван от Барак и Мишел Обама, беше показан в Лос Анджелис, преди да тръгне в онлайн платформата Netflix и по кината в САЩ, предаде БГНЕС.      Филмът \"Американски завод\" разказва  как закрита фабрика на General Motors в Охайо се открива наново, само че с китайски собственици. Първоначално местните хора са ентусиазирани, че работните места се завръщат, но после се оказва, че заводът е пълен с китайски работници, дошли от родината и изоставили семействата си. Китайците се отнасят зле с местните работници, а ръководството има редица много стриктни изисквания и който не ги изпълнява, бива уволнен.   Филмът беше наречен \"обърната глобализация\" от номинираните за Оскар режисьори Стивън Богнар и Джулия Райхарт, които правят продукция за затварянето на завода през 2008 година, а сега се връщат в Охайо, за да снимат отварянето му с китайски собственици през 2014 година.\r\nБарак и Мишел Обама гледали \"Американски завод\" на филмовия фестивал Сънданс през януари и решили да купят правата и да го разпространяват.  \"Госпожа Обама каза, че филмът ѝ е напомнил за баща ѝ, който дълги години е работил тежка, напрегната работа, за да издържа семейството си\", каза Райхарт.\r\nАвторите на филма определят борбата за икономическо надмощие между САЩ и Китай като геополитическата тема номер едно на XXI век. Те смятат, че филма показва този сблъсък на човешко ниво.   Заснемането на \"Американски завод\" става и благодарение на китайския собственик на фабриката Као Деуанг, който дава на кинаджиите пълен достъп от интерес към преодоляването на културните различия между американци и китайци и желание да покаже китайския капитализъм като успешен.     ", "date": "2019.08.20", "title": "Netflix и кината пускат първия филм, собственост на семейство Обама"}
{"url": "https://www.actualno.com/society/prognoza-za-vremeto-20-avgust-vtornik-news_786718.html", "text": "      Днес ще е слънчево и топло, следобед на места в низините и горещо. Ще духа слаб до умерен вятър от изток-североизток. Максималните температури ще са между 30° и 35°. Атмосферното налягане е малко по-високо от средното за август и ще остане без съществена промяна. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология (НИМХ).      По Черноморието ще е предимно слънчево. Ще духа слаб до умерен вятър от изток-североизток. Максималните температури ще са между 27° и 30°. Температурата на морската вода е 26°-27°. Вълнението на морето ще е около 2 бала.\r\nВ планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра е около 23°, на 2000 метра – около 16°.\r\nПрез следващите дни ще бъде предимно слънчево, в следобедните часове в низините - отново горещо. В западната половина от страната ще е почти тихо или със слаб източен вятър, в източната - вятърът ще е до умерен, от североизток. Температурите ще се повишават и към четвъртък-петък преобладаващите максимални ще са между 32° и 37°; по-ниски, до 27°-29°, ще остават по Черноморието, в четвъртък и там ще се повишат. Над източните райони в следобедните часове ще има временни увеличения на облачността, без валежи.   ", "date": "2019.08.20", "title": "Прогноза за времето - 20 август (вторник) "}
{"url": "https://www.actualno.com/health/gejmyrite-plashtat-sys-zdraveto-si-po-pytja-kym-milionite-video-news_786844.html", "text": "       Тази седмица в Шанхай играчи от цял свят се състезават в The International за рекордната за електронните спортове печалба от 33,5 милиона долара. Повечето от тях са млади, рядко говорят за друго освен за игрите и плащат физическа цена за страстта си - влошаващо се зрение, храносмилателни проблеми и увреждане на китката и ръцете.      Отначало Евгений \"Blizzy\" Ри изглежда озадачен от тази констатация: \"Невъзможно е. Как можеш да получиш наранявания, когато играеш игри?\"\r\nСлед това 24-годишният играч от Киргизстан разкрива, че лекар го призовал да се оттегли за шест месеца, за да даде на отслабващото си зрение необходимата почивка.\r\nРи играе за Natus Vincere или NAVI, а тази седмица се състезава в The International, световно първенство, за което се казва, че има най-големия награден фонд в историята на eSports.   NAVI и още 17 отбора ще играят мултиплейър бойната игра Dota 2 пред хиляди фенове на закрит стадион, докато още стотици хиляди ще гледат „битката“ онлайн.\r\nАко NAVI триумфира в неделя, Ри и неговите съотборници ще станат мигновено милионери - но успехът си има цена.    \"Преди не се притеснявах, но сега усещам, че очите ми са наистина ... не мога да виждам много добре\", казва Ри, който се упражнява до 12 часа на ден.\r\n\"Десет години играя на компютри, така че те са малко ... Просто имам лошо зрение.“\r\nНа Ри му е казано да носи очила, но той не ги намира за удобни и каза, че влошеното му зрение не пречи на представянето му, тъй като екранът е близо.\r\nЛекар препоръча прости упражнения за очи - да ги движи нагоре и надолу, наляво и надясно - но той признава, че не ги прави.\r\n„Всъщност той също ми каза да не пускам компютъра в продължение на шест месеца, за да си върна зрението, но не го послушах. Трябва да играя.\"   „Тялото ми е силно възпалено“\r\nНе е изненада, че това се случва при геймърите, случва се поради  повтарящи се движения на ръцете и китките и се характеризира с изтръпване, парене и изтръпване на палеца, показалеца, средния и безименния пръст.    При  тежки случаи се налага операция Някои геймъри разказват за толкова тежки наранявания на китката, че трябвало да се откажат, както и за проблеми с долната част на гърба, свързани със седене твърде дълго, ден след ден.\r\n\"Преди играех и имах някои проблеми с ръката и китката, така че сега тренирам вместо да играя, защото не мога да поема напрежението\", каза Куртис \"Aui_2000\" Линг от отбора Newbee.\r\nДруга опасност от eSports, бързоразвиващ се, но малко разбираем спорт, е умствената цена, особено с променящите живота суми пари на масата.\r\nС толкова млади играчи - повечето са на около  20 години, но има и 17-годишен в The International - някои се борят в хиперконкурентната среда.   „Просто понякога усещам, че тялото ми е толкова възпалено“, каза Райън „Raging Potato“ Джей Куи от екипа Minesci, който въпреки това казва, че визията му все още е „20/20“.\r\n\"Повечето препятствия в този вид среда е манталитетът\", каза филипинецът и добави, че Minesci има \"съветник по психика\", който помага за подсилването на играчите. Промяна на навиците  Докато парите за победителите в електронните спортове растат, в други отношения геймингът изостава много от много други професионални спортове.   Треньорът на Newbee  Лин каза, че в електронните спортове едва сега започват да се оценява нуждата от физиотерапевти и друг персонал, специализиран вэм физическото и психическото благополучие, въпреки че повечето екипи нямат такъв персонал. Цената е основната причина.\r\nРоман Дворянкин, генерален мениджър на Virtus.pro, сподели, че много геймъри имат оскъдна оценка за това колко е важно да се хранят добре, да спортуват и да седят правилно, когато играят.\r\n\"Всички професионални отбори се опитват да обучат играчите да си правят почивки, да правят някои упражнения, да се разтягат правилно\", каза той.\r\n\"Нещата сега се променят, но това, с което се сблъскваме, е, че имаме  играч и осъзнаваме, че храносмилателната му система просто не работи правилно и той има стомашни проблеми\", добави Дворянкин, цитиран от БГНЕС.\r\n\"Правим го, но може да бъде трудно да променим ежедневните си навици.\" ", "date": "2019.08.20", "title": "Геймърите плащат със здравето си по пътя към милионите (ВИДЕО)"}
{"url": "https://www.actualno.com/curious/trymp-s-leko-debelashka-shega-za-grenlandija-v-twitter-snimka-news_786746.html", "text": "      Американският президент Доналд Тръмп си направи шега с Гренландия, след като излезе информация, че САЩ искат да купят острова от Дания, предаде БГНЕС.      Тръмп публикува в Twitter фотоколаж, на който се вижда златен небостъргач в голям надпис \"Тръмп\" на върха, построен в Гренландия. \"Обещавам да не правя това в Гренландия\", написа президентът на САЩ над снимката.     Американският държавен глава потвърди пред репортери, че наистина е обсъждал с кабинета си закупуването на Гренландия от Дания, като интересът не бил сред най-важните точки от дневния ред, а по-скоро \"стратегически\".  Дания коментира по този повод, че идеята е абсурдна, а управата на Гренландия, която се радва на голяма автономия, каза, че островът не е за продан. ", "date": "2019.08.20", "title": "Тръмп с леко дебелашка шега за Гренландия в Twitter (СНИМКА)"}
{"url": "https://www.actualno.com/america/zaginalijat-v-aresta-amerikanski-miliarder-prehvyrlil-parite-si-v-potaen-tryst-news_786744.html", "text": "      Американският милиардер Джефри Епщайн е имал състояние от 578 милиона долара и два дни преди да умре в ареста, е вкарал парите в тръст. Тръстът няма посочени бенефициенти, което прави по-трудно за потенциалните жертвите на Епщайн да получат парични компенсации, ако успеят посмъртно да осъдят наследниците му, информира БГНЕС, позовавайки се на AFP.      Епщайн имаше присъда за педофилия, а освен това приятел на много богати и влиятелни хора от целия свят. Той беше в ареста в очакване на дело по обвинения, че е организирал трафик на жени и момичета с цел сексуални услуги, като някои от тях са били едва на 14 години.   Милиардерът умря в килията си на 10 август, което предизвика скандал и оставки в редица служби в САЩ, отговорни за управлението на затворите. Основната версия е самоубийство, а два дни по-рано финансистът е написал ново завещание, заведено пред съответните институции на Вирджинските острови, където Епщайн притежаваше частен остров.\r\nВ завещанието пише, че всичките му средства се прехвърлят в \"Тръст 1953\", без да се уточнява кой е негов бенефициент. В завещанието се казва, че Джефри Епщайн има над 56,5 милиона долара в брой, акции за над 300 милиона, както и фиксиран доход от над 14 милиона. Освен това Епщайн е посочил шест луксозни имота, включително апартаменти в Ню Йорк, Маями и Париж, както и повече от 18 милиона долара в \"авиационни активи, автомобили и лодки\".  Няколко жени вече заведоха дело срещу Епщайн за нанесени щети, когато са били в организирания от него кръг за сексуални услуги. Според агенция Bloomberg на тях ще им бъде по-трудно да осъдят тръста, в който не е вписан никой като бенефициент.\r\nДжефри Епщайн вече беше осъден през 2008 година, защото плащал на непълнолетни момичета да му правят масажи. Тогава присъдата му беше само 13 месеца, след като стана ясно, че е сключил сделка с тогавашния щатски прокурор на Флорида.    ", "date": "2019.08.20", "title": "Загиналият в ареста американски милиардер прехвърлил парите си в потаен тръст"}
{"url": "https://www.actualno.com/literature/otkys-ot-grabej-po-scenarij-djejms-patersyn-news_785484.html", "text": "      Иън Алтман огледа внимателно хората, застанали зад кадифените въжета пред кино„Зигфелд“. Опита да открие някой интересен за заснемане, но не забеляза такъв.      Всъщност почти нямаше хора. Двата мощни блуждаещи лъча на прожекторите, които непрекъснато се пресичаха високо в небето, също не успяваха да привлекат многобройна тълпа за премиерата на новия филм на Елена Травърс.\r\n„Това е основният проблем на тези премиери на червения килим, които се състоят в Ню Йорк“, помисли си Алтман. В Ел Ей се събираха всякакви любители на знаменитости, докато тук всичко, което пречи на свободното придвижване по тротоарите, се считаше за поредното скапано неудобство.\r\nИ сякаш в доказателство на тази му мисъл един човек, който се опитваше да заобиколи полицейските ограждения, се блъсна в него и едва не изби камерата от ръцете му.  – Задник! – изкрещя му пешеходецът. – Да не мислиш, че улицата е твоя?\r\nАлтман беше преминал през специално обучение за избягване на конфронтацията с граждани.\r\n– Не е моя, сър – отговори той. – Аз съм от телевизионния екип и имаме разрешение, което ни позволява да...    В този миг проехтя изстрел. Алтман не можеше да сбърка отчетливия звук с нищо друго и инстинктивно обърна камерата по посока на гърмежа. В същата секунда дузина служители на най-добре обучената градска полицейска част в Америка превключиха на пълен боен режим.   Извадиха се оръжия, радиостанциите се включиха и започнаха да се крещят заповеди. Последва втори изстрел и полицаите се разпръснаха – част от тях побягна на запад, гонейки стрелеца, а останалите се опитаха да удържат прииждащата от противоположната посока тълпа.\r\nСвистенето на куршуми не изплаши Иън Алтман. Той беше преживял две мисии в Афганистан като военен фотограф, придружаващ частите на военновъздушните сили. Затова веднага падна на коляно и насочи камерата към мястото, откъдето проехтяха изстрелите.\r\nВиждаше случващото се през лещата на фотообектива: белият кадилак криволичеше, останал извън контрол по Западна 54-та улица, лимузината одраска странично една патрулка, блъсна се леко в полицейския микробус и се заби челно в двата свръхмощни прожектора, които обхождаха небето и осветяваха нощта.\r\nКсеноновите крушки експлодираха сред водопад от искри и посипаха фотографа с дъжд от стъкла. Това обаче не му попречи да приближи и фокусира образа върху стъклото от страната на шофьора, зад което се виждаше приведено над волана тяло.   Полицаите първи достигнаха до лимузината и закрещяха на хората вътре да излязат с вдигнати ръце.   Алтман завъртя камерата точно навреме, за да улови в кадър младия мъж с окървавена риза, който едва се измъкна от задната врата. Ченгетата веднага го заобиколиха и закрещяха: „Лягай на земята! Лягай! Веднага!“.\r\nМъжът се свлече на колене, вдигна ръце и закрещя:\r\n– Простреляха я! Викнете линейка!\r\nЕдин от сержантите изкомандва на висок глас, двама полицаи се приближиха до лимузината и надникнаха вътре, след което прибраха пистолетите си в кобурите. Полицайка пропълзя вътре до задната седалка, а партньорът й тичешком заобиколи колата от противоположната страна и влезе оттам.\r\nДвамата внимателно измъкнаха Елена Травърс и я положиха да легне точно под светещата реклама на киносалона. Актрисата приличаше на парцалена кукла, а отпред роклята й беше червена също като плюшения килим под нея. Полицайката коленичи и внимателно повдигна главата й.   Елена помъчи да каже нещо, но от устните й се откъсна единствено задавен стон. Униформената се наведе по-близо до нея и Алтман приближи камерата достатъчно, че да прочете по устните й: Всичко ще бъде наред. Всичко ще бъде наред.\r\nНямаше да бъде.\r\nПулсът на Алтман се ускори, но той продължаваше да държат камерата все така стабилно фокусирана върху сцената, разиграваща се на малкото екранче. Актрисата и полицайката се гледаха, събрани от съдбата в този ужасен миг. Елена пое последна глътка въздух и погледът й угасна.\r\nАлтман и преди беше улавял смърт в кадър, ала тогава беше заобиколен от ужасите на войната. А тук смъртта беше почти спокойна и в същото време много по-потресаваща.\r\nОт уважение към загиналата той отдалечи общия план на кадъра и засне още няколко последни секунди от излъчващото се на живо предаване. А то вероятно щеше да взриви медиите само след миг и да бъде гледано от стотици милиони хора по целия свят. Елена Травърс беше безупречно красива дори в смъртта си. Изглеждаше съвършена, с изключение на дълбоките драскотини по деколтето й, откъдето преди миг беше откъсната насила единствената по рода си огърлица шедьовър на Максуел Басет на стойност осем милиона долара. ", "date": "2019.08.20", "title": "Откъс от \"Грабеж по сценарий\", Джеймс Патерсън"}
{"url": "https://www.actualno.com/crime/nameriha-oshte-choveshki-ostanki-kraj-negovan-news_786736.html", "text": "      Намериха още човешки останки край Негован, съобщи Нова телевизия, като се позова на свои източници.      Според информацията са открити нови веществени доказателства. Засега обаче не се знае дали става дума за трето тяло, или са останки от вече намерените две тела на мъж и жена. Огледът на мястото продължава.   Първият сигнал беше подаден в събота от рибар, който забелязал череп. По първоначални данни, откритите са възрастен мъж и жена. Двамата са били простреляни, след което разчленени. Разследващите още не са открили самоличността нито на убиеца, нито на неговите жертви. Търси се, обаче, родствена връзка между тях, като на места се появиха предположения, че става въпрос за баща и дъщеря. Анализират се и профилите на всички безследно изчезнали в района.\r\nВсе още не е ясно кога точно е извършено двойното убийство.   ", "date": "2019.08.20", "title": "Намериха още човешки останки край Негован"}
{"url": "https://www.actualno.com/europe/raste-nujdata-ot-kliniki-za-lechenie-ot-zavisimost-kym-videoigri-news_786743.html", "text": "      Все повече тийнейджъри, пристрастени към видеоигри, търсят лечение на своята зависимост, пише вестник Гардиън.      Поради липсата на такава клинична пътека в британската здравна каса (NHS), младежите са принудени да търсят помощ в чужбина.   В 11-та ревизия на Международната класификация на болестите, пристрастяването към видеоигри беше включено като болестно състояние.\r\nЗасега клиника за лечението на непълнолетни в това състояние има само в Холандия, като медиите на Острова призовават такава да бъде направена и във Великобритания.  Клиниката в Холандия, която се казва Да, можем (Yes We Can), отчита 30 пациенти от Великобритания през 2016 г. и 90 пациенти през 2018 г.\r\nОснователят Ян Вилем Поот, който сам е бил пристрастен към видеоигри казва, че всичко започва с 8-10 часа игра на ден, като накрая се достигна състояние, в което деца играят по 18-19 часа дневно, не се къпят и не се хранят.    определя пристрастяването към видеоигри като толкова силно, че е \"способно да вземе надмощие над другите интереси в живота.\"     ", "date": "2019.08.20", "title": "Расте нуждата от клиники за лечение от зависимост към видеоигри"}
{"url": "https://www.actualno.com/business/10-kompanii-se-interesuvat-ot-aec-belene-no-po-razlichen-nachin-news_786726.html", "text": "      10 са заявленията, подадени от кандидат-инвеститори за участие в проекта АЕЦ “Белене”. Това съобщи “ ” като се позова на няколко независими източника. Кои са компаниите, ще съобщи днес министърът на енергетиката Теменужка Петкова заедно с шефа на БЕХ Жаклен Коев и новия шеф на НЕК Иван Йончев.      Досега официално интереса си са обявили от държавната руска корпорация \"Росатом\", която изрично го обяви   До петък са подадени 5 заявления. Освен “Росатом” това направиха и Корейската хидро- и ядрена корпорация, General Electric и Framatome, като последните две се броят най-вече за стратегически доставчици на оборудване, които ще финансират участието си, а и ще си връщат парите разсрочено. Така че в края на миналата седмица двама от тримата известни досега стратегически кандидат-инвеститори бяха подали заявления - “Росатом” и корейската компания. Очакваше се Китайската национална ядрена корпорация да подаде документи в понеделник. Допуска се, че са го направили, тъй като наблюдателни граждани са видели китайци пред Националната електрическа компания. По-късно информирани заявиха, че CNNC са внесли заявлението си в 14,50 часа в понеделник.\r\nПроцедурата освен за избор на стратегически инвеститор е и за миноритарни акционери, както и за кандидати да изкупуват тока от централата. Така че освен тримата големи, General Electric, и Framatome, има и български компании, кандидати за миноритарни дялове, както и за изкупуване на електроенергията от централата.  След 19 август има три месеца срок, в който да се прави къса листа от държавата. Следващата стъпка е изпращане на покани към компаниите в нея за подаване на обвързващи оферти. След класирането на обвързващите оферти и избор на инвеститор или инвеститори ще бъде подписано споразумение за придобиване на акции и споразумение между акционерите. Прогнозният срок за приключване на процедурата е 12 месеца. ", "date": "2019.08.20", "title": "10 компании се интересуват от АЕЦ \"Белене\", но по различен начин"}
{"url": "https://www.actualno.com/cosmos/novo-prouchvane-na-planeta-podobna-na-zemjata-news_786753.html", "text": "      Директни наблюдения от космически телескоп на НАСА дадоха възможност на учени за пръв път да видят повърхността на подобна на Земята планета в съседна слънчева система, информира БГНЕС, позовавайки се на Euronews.      Планетата, позната на астрономите като LHS 3844b, е една от над 4000 открити досега екзопланети - небесни тела, които се въртят около звезда, подобно на планетите в Слънчевата система. Тя няма атмосфера и повърхността ѝ прилича на тази на Луната, като вероятно е покрита с тъмни, вулканични скали.   LHS 3844b е около 1,3 пъти по-голяма от Земята и се върти в близка орбита около звезда от типа червено джудже. Липсата на атмосфера вероятно е заради силната радиация, излъчвана от звездата в слънчевата система на планетата. Тази звезда е червено джудже, което макар и слабо като светене по стандартите на Вселената, излъчва големи количества ултравиолетова светлина.\r\nПроучването на LHS 3844b, което е публикувано в списание Nature, вероятно ще поднови дебатите дали хората трябва да търсят обитаеми планети, подобни на Земята в системи с червени джуджета, каквито са 75 процента от звездите в нашата галактика Млечен път или трябва да съсредоточат търсенето си около по-рядко срещаните, по-големи, ярки и горещи звезди като нашето Слънце.   ", "date": "2019.08.20", "title": "Ново проучване на планета, подобна на Земята"}
{"url": "https://www.actualno.com/sofia/chast-ot-jk-zapaden-park-ostava-bez-voda-news_786298.html", "text": "      „Софийска вода” временно ще прекъсне водоснабдяването в част от жк. „Западен парк“ на 20 август. Това съобщиха от пресцентъра на дружеството.      Във връзка с подмяна на пожарен хидрант срещу бл. 22 в жк. „Западен парк“ се налага спиране на водоподаването от 10:00 до 16:00 часа на клиентите на „Софийска вода”, живеещи в: бл. 18, бл. 19, бл. 21, бл. 22, бл. 23, бл. 24, бл. 25, бл. 26, бл. 27, бл. 34, бл. 35, бл. 36 и ДГ № 130 ,,Приказка''. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДГ № 130 ,,Приказка''.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   ", "date": "2019.08.20", "title": "Част от ж.к. \"Западен парк\" остава без вода"}
{"url": "https://www.actualno.com/interest/zashto-myjete-izprashtat-snimki-na-penisa-si-news_786727.html", "text": "      \"Когато получа снимка на нечий изпитват отвращение и учудване\", разказва Клементина. Веднъж до такава степен се вбесих, че запратих телефона в стената.      Най-удивителното е, че много мъже са убедени, че изпращането на снимка на пениса ( явлението се нарича dickpick от англ. - дословно \"снимка на пениса\")им подсъзнателно възбужда получателката, която не е дала съгласие за това, сочи проучване на научно изследване по темата, пише  Le Figaro. Ако оставим на страна обмяната на снимки по взаимно съгласие по време на еротични игри, то първо трябва да се помни, че нежеланото изпращане на снимки от този вид във Франция е забранена от закона.   Нежелателните снимки на пениса може да бъдат отнесени към сферата на , пояснява Флора Осуалд от университета в Пенсилвания и нейните канадски колеги психолози от университета в Британска Колумбия, за сп. The Journal of Sex Research.\r\nУчените анализирали отговорите на 1087 мъже, подбрани сред студентите, в социалните мрежи и чрез системата на онлайн анкета, за да се опитат да разберат какво е основанието за подобен вид агресия.  Половината от анкетираните признали, че те вече са изпращали снимка на члена си без съгласието на получателката. Оригиналността на изследването в това да бъдат анкетирани мъже на възраст между 16 и 75 година (средно 30-33 години) да отговорят на въпросите на анкета и да се оцени дали имат признаци на сексизъм или нарцисизъм. Не е учудващо, че мъжете, които изпращат нежеланите снимки има по-ярко изразени сексистки и нарцистични качества.\r\nНай-поразителен е списъкът с мотивите на агресорите (всеки анкетиран е имал възможност да избере няколко отговора). Преди всичко това е вярата, че по този начин може да се съблазни жена! Една трета от анкетирани е направила това с надеждата, че жената ще поиска да прави секс, половината - с надеждата да получи в отговор подобна снимка.   Всеки втори изпращач на снимка на пениса си  го прави, за да \"възбуди адресата\" или да \"изрази сексуалното си влечение към някого.\" Всеки пети агресор смята, че \"това е нормален начин за флиртуване\" или че при изпращането на достатъчен брой снимки в крайна сметка някой ще реагира положително.\"    \"Всеки четвърти прави това, защото \"се гордее с външния вид на члена си и иска да сподели това с другите\" или защото \"изпращането на снимка на члена му го възбужда.\" Всеки десети прави това, защото \"не е уверен в това как изглежда пениса му и се надява някой да реагира положително и да повиши самочувствието му.\"\r\nНа някои изпращачи на такива снимки (7%) \"им харесва идеята да ядосат някого, с когото са в конфликт\" или се наслаждават на усещането от властта от това, че карат някоя жена да гледат пениса му без нейно съгласие\", а 5% \"не харесват феминизма и изпращането на снимка на половия им член е начин да накажат тези , които се опитват да изземат властта от мъжете\".\r\nКакво точно да направят тези, които са получили такъв вид снимка? Да не изтриват снимката и да отидат в полицейското управление, съветва адвокат Емануел Пиерра, автор на книгата \"Секс и закон\" (издателство La Musardine, 2019). Той напомня, че във Франция това е незаконно. Това може да се квалифицира по три начина: като разпространение на съобщение с порнографски характер, сексуален  ексхибиционизъм и кибер-тормоз.      ", "date": "2019.08.20", "title": "Защо мъжете изпращат снимки на пениса си?"}
{"url": "https://www.actualno.com/celebrate/pochitame-sv-prorok-samuil-news_690264.html", "text": "      В онова време, когато израилтяните се управлявали от съдии, а не от царе, живял в гр. Рама или Ариматея един благочестив човек на име Елкана от Левиевото коляно. Той имал две жени – Ана и Фенана. Любимата му жена Ана била бездетна. А у израилтяните бездетството се считало за знак на Божия немилост. Затова Ана тъгувала много, пък и познайниците й странели от нея и дори я презирали.      Елкана изпълнявал усърдно всички наредби на закона. На всички големи празници ходел със семейството си в Силом, гдето тогава се намирала скинията, за да принесе жертва Богу. Веднъж след жертвоприношение той седнал да обядва със семейството си. Само Ана едничка не могла нищо да яде: сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тая милост, тя ще Му го посвети. Първосвещеник Илий, който седял при входа на скинията, я гледал с учудване. Тя била твърде много развълнувана, не произнасяла гласно ни една дума, но устните й се движели, като произнасяли вътрешна молитва. Като видял нейното извънредно вълнение, Илий си помислил, че тя е пияна, и й казал:\r\n- Как си могла ти в такъв вид да дойдеш в Дома Господен? Излез оттук и отрезви се!\r\nАна смирено отговорила на първосвещеника:  - Не съм пияна, но изливам пред Господа скръбта на душата си. Моля те, не ме презирай!\r\nНа Илий му станало мъчно, че оскърбил нещастната жена. Той благословил Ана и й казал:\r\n- Иди си смиром и Израилевият Бог да изпълни просбата ти!    Ана се върнала при мъжа си, утешена и укрепена от молитвата. Милосърдният Бог изпълнил нейната просба: тя родила син и го нарекла Самуил, което значи \"измолен от Бога\".\r\nРодителите твърде много се зарадвали, че си имат вече младенец. И двамата били съгласни да го посветят на Господа, затова щом Самуил навършил три години, Ана го отнесла в Силом при първосвещеника Илий и му казала:\r\n- Аз съм същата жена, която преди три години молех Бога да ми дарува син. Бог изпълни молбата ми и аз Му отдавам своето дете. Нека то Му служи през цял живот.\r\nИ като влязла в храма, Ана поблагодарила на Господа с пламенна молитва:\r\n\"Зарадва се сърцето ми в Господа, въздигна се силата ми чрез моя Бог! Никой не е тъй свет като Господа и няма твърдина като нашия Бог! Господ умъртвява и съживява. Господ прави човека сиромах и богат, унижава го и го въздига. От праха Той подига бедния, от калта възвишава сиромаха. Той изпълнява молитвата на молещия се и благославя дните на праведника, защото не със своята мощ е силен човек. Господ е свет. Да се не хвали мъдрият с мъдростта си, да не се хвали силният със силата си, да не се хвалят богатите с богатството си, но който желае да се хвали, нека се хвали с това, че разбира и познава Господа.\"   След молитвата Ана се върнала у дома, като оставила детето на грижите на първосвещеника Илий. На всеки празник обаче тя ходела в Силом да се види със сина си и му донасяла дрешки. Майката се радвала, като чувала от Илий, че синът й е кротък, послушен и ревностно се учил на закона Господен. Радвала се, като видяла младото момче да служи на храма в сфод (ленена дрешка, каквато носели служителите на олтара). Илий твърде обикнал доброто и кротко момче и казвал на родителите му: \"Да ви благослови Бог за дара, който Му поднесохте!\" И Бог проявил милост към Ана: дарувал й още три сина и две дъщери.\r\nПървосвещеникът Илий бил в същото време и съдия на израилския народ. Той бил добър човек, изпълнен с вяра и благочестие. Но с едно нещо заслужил Божия гняв: бил твърде снизходителен към децата си, не ги наказвал за техните постъпки и затова синовете му Офни и Финес станали много лоши и развратни люде. Те двамата били свещеници, но не почитали Бога и не изпълнявали своите длъжности, както трябва. Вземали в своя полза част от пожертвованията, принасяни Богу, и с това отклонявали народа от жертвоприношения. Често Илий чувал оплаквания против синовете си и тогава им казвал:\r\n- Деца мои, защо така постъпвате? Вие грешите тежко пред Господа, като отклонявате народа от изпълнение на Неговите повели. Не е хубаво това, що чувам за вас.\r\nНо Офни и Финес никак не се вслушвали в кротките увещания на баща си и продължавали да живеят нечестиво. Като съдия израилски, Илий бил длъжен да уволни синовете си и да ги накаже. Но той не се решил да прибегне до строгост. Бог му казал чрез едного от пророците Си, че Той ще го накаже за лошото поведение на синовете му, \"защото – казал Господ чрез устата на пророка – Аз прославям тия, които Ме прославят, а които Ме презират, ще бъдат в безчестие.\" Нататък пророкът предвестил на Илий, че двамата негови синове ще умрат в един ден и Господ ще си определи верен свещеник, който ще изпълнява волята Му и ще Му служи усърдно.\r\nМежду това момчето Самуил растяло и било едничка утеха на Илий. Скоро станало явно, че то е угодно Богу, че Бог му е пратил Своята благодат и чрез него ще възвестява Своята воля. Веднъж дванадесетгодишното момче, което спяло всяка нощ в скинията (храма Божи), било пробудено от глас, който го викал. Като мислело, че го вика Илий, то бърже станало и отишло в предверието, гдето първосвещеникът спял при вратите на храма.\r\n- Ти ли ме вика, отче? – казало то на Илий.\r\n- Не, чедо – отговорил той, - аз не съм те викал. Иди си легни!\r\nНо току-що момчето заспало, същият глас отново извикал: \"Самуиле, Самуиле!\" Момчето станало пак и пак отишло при първосвещеника. Три пъти Самуил бил събуждан и отивал при Илий. Тогава Илий разбрал, че Господ вика момчето и му казал:\r\n- Ако пак чуеш, че те викат, кажи: \"Говори, Господи, понеже Твоят раб слуша!\"\r\nДействително Самуил чул четвърти път същия глас и отговорил: \"Говори, Господи, понеже Твоят раб слуша!\" И Господ заговорил на Самуил и му възвестил, че ще накаже Илий, загдето той не обуздал синовете си в техните беззакония.\r\nСамуил станал сутринта, отворил вратите на храма, но се боял да обади на първосвещеника това, което Бог му казал за него. Обаче Илий го повикал и поискал да му разкаже всичко. Като чул Господните думи, Илий казал: \"Той е Господ, каквото Му е угодно, това ще направи.\"\r\nГоспод благословил Самуил и оттогава често възвестявал чрез него Своята воля. Всички в Израил разбрали, че на момъка почива Духът Господен и го почитали като пророк.\r\nВ това време израилтяните били твърде развратни и непокорни Богу. Те забравили благодеянията, които Господ им оказвал, и постоянно се отклонявали от Него. Само външно изпълнявали обредите на закона, а сърцата им били далеч от Бога. И Бог ги наказал.\r\nФилистимците, съседен народ, нападнали израилтяните. В сражение ги разбили и убили около 4000 души. Израилските началници и старейшини в ужас говорили един другиму: \"Защо Господ ни порази с такова бедствие?\" Тям на ум не дошло, че Господ ги наказва за греховете им и че само истинското тяхно разкаяние може да умилостиви Бога. Но те казали: \"Да донесем тук ковчега Господен! Неговото присъствие ще ни спаси от ръката на враговете ни.\"\r\nДействително, пратили в Силом за свещения ковчег и го донесли на бойното поле. Те мислели, че видимото присъствие на светинята ще спаси израилтяните. Но Господ, Който вижда в сърцата, помага само на тия, които искрено Го обичат и Му служат, а не суеверно само се покланят на светинята.\r\nПрисъствието на ковчега не спасило израилтяните. Те били съвършено разбити, свещеният ковчег бил пленен от враговете, а Офни и Финес загинали. Илий седял при вратата на храма, гледал по пътя и очаквал с нетърпение известия за сражението. Изведнъж чул вик и плач: войникът който се бил спасил от поражението, известил на жителите на Силом за победата на враговете. Когато Илий чул, че ковчегът Божи е взет от враговете и че синовете му са убити, паднал възнак, строшил си гръбнака и умрял. Той бил на 98 години, а четиридесет години управлявал Израиля.\r\nКато пленили ковчега, филистимците го поставили в капището на своя идол Дагон. На другия ден обаче жреците намерили техния идол да лежи ничком на земята пред ковчега Божи. Те го дигнали, но на следния ден го намерили пак да лежи на пода разбит. При това в града и околностите му се явили страшни болести. Тогава теизпратили ковчега в друг град, но и там се явили страшни болести. Същото станало и в трети град.\r\nИзплашени, филистимците разбрали, че на израилския Бог не е угодно тая светиня да се намира в ръце на инопленници. Затова, обзети от голям страх, те върнали на израилтяните свещения ковчег.\r\nЦели 20 години израилтяните били под филистимско робство. Едва тогава започнали да разбират, че съгрешили пред Бога и справедливо са наказани за своите грехове и идолопоклонството. Самуил се стараел да възбуди у тях чувства на разкаяние и съкрушение.\r\n- Обърнете се с цялото си сърце към Бога – казвал той, - отхвърлете кумирите, на които се покланяте, а служете на единия Бог и Той ще ви окаже милост!\r\nТе послушали Самуила и си го избрали за съдия и началник.\r\nВеднъж Самуил събрал целия народ, наложил му пост и принесъл агне в жертва Богу. Дълго и пламенно той се молил, а целият народ повтарял след него: \"Съгрешихме пред Господа!\"\r\nВ това време филистимците узнали за тоя събор и нападнали израилтяните. Ужасен от страх, народът казвал на Самуил: \"Не преставай да молиш Бога за нас!\" Самуил ги ободрявал, като им обещавал Божията помощ.\r\nОще не била изгорена жертвата, когато сражението започнало. Господ помогнал на разкаялия се Свой народ – неприятелят бил съвършено разбит и обърнат в бягство. Израилтяните се избавили от тежкото робство, филистимците им върнали взетите градове и вече не ги тревожили през всичкото време на Самуиловото управление.\r\nИзраил се радвал на пълно спокойствие. Самуил мъдро управлявал народа, посещавал всички израилски градове, навсякъде съдел справедливо, без да взима никакви дарове за своя труд, и непрестанно благодарял на Господа за Неговата милост.\r\nКогато Самуил остарял, отстъпил на синовете си част от властта и ги поставил съдии, като се надявал да намери в тях свои помощници. Но синовете му не следвали неговия пример. Те били алчни и несправедливи. Недоволни от тях, народните старейшини дошли да молят Самуил да им избере цар. Никога дотогава израилтяните не били имали цар. Откак Бог ги извел от Египет, Той Сам ги управлявал чрез избрани мъже, на които откривал Своята воля. Затова желанието на израилтяните било неугодно Бог: \"Те не тебе оскърбиха, а Мене – казал Бог на Самуил. – Но ако искат това, постави им цар!\" И Господ посочил за цар Саул, син на Кис, виден човек от Вениаминовото коляно.\r\nСлучило се, че в това време на Кис се изгубили ослиците. Някой го посъветвал да попита за тях пророк Самуил. При пророка отишъл Саул. Като го видял, Самуил му открил волята Божия и излял на главата му свещен елей в знак, че го помазва за цар. Над Саул слязъл Божия Дух, сърцето му се изменило, той започнал да пророчества и приел с голямо смирение вестта, че ще бъде цар израилски.\r\nСамуил събрал народа и заповядал да хвърлят жребий, кой ще бъде цар. Жребият се паднал на Вениаминовото коляно, а от това коляно – на Саул, Кисовия син, вече посочен от Бога и помазан от Самуил.\r\nДълго не могли да намерят Саула. Считайки себе си недостоен за великия и труден сан, Саул се скрил. Най-после го намерили и Самуил го представил на народа. Саул бил красив, представителен и от рамената си нагоре по-висок от всички. Целият народ радостно извикал: \"Да живее царят!\" Някои обаче били недоволни и го презирали, но Саул не искал да знае за тях. След това Саул удържал голяма победа над амонитяните и тогава целият народ му говорел: \"Посочи ни тия, които не те искаха за цар! Ние ще ги убием!\" Но Саул забранил да ги преследват. Всички обикнали храбрия и великодушен цар.\r\nСлед избиране на царя, Самуил свикал народа и с висок глас му казал:\r\n- Вие пожелах цар и аз изпълних вашето желание. Аз дълго ви управлявах. Кажета пред Бога: притеснил ли съм някого от вас, обидил ли съм някого, взел ли съм дар от някого? Говорете смело! Ако някой има оплакване против мене, аз съм готов да го удовлетворя и ако нещо съм взел, ще го върна.\r\nЦелият народ единодушно отговорил:\r\n- Ти не си ни обиждал, нито си ни притеснявал и от никого нищо не си взел. Бог е свидетел, че ние сме доволни от тебе!\r\nСамуил дълго наставлявал народа да пази Божиите заповеди и да служи на Господа усърдно:\r\n- Аз никога не ще престана да моля за вас Бога и да ви посочвам истинския път. Служете на Бога истински и той няма да ви остави! Но ако вършите зло, ще загинете заедно с вашия цар!   В началото на своето царуване Саул бил изпълнен със смирение и благочестие. Господ го благословил и му дарувал успех в делата му. Но властта развратила царя. Той престанал да се вслушва в добрите съвети на Самуил, нерядко постъпвал дори противно на Божиите повели, станал горд и самонадеян. Тогава Господ отнел от него Своята милост.\r\nАмаликитяните, съседи на израилтяните, прогневили Бога със своите престъпления. Чрез пророк Самуил Господ заповядал на Саул да им обяви война, да убие царя им и да предаде на изтребление всичкото им имущество. Саул удържал победа над амаликитяните, но от корист запазил за себе си по-добрите техни стада. А когато после видял Самуила, казал му, че изпълнил Божията повеля.\r\n- А що значи това блеене на овци и рев на бикове, каквото чувам оттук? – го запитал пророкът.\r\n- Аз запазил по-добрите амаликитски стада, за да ги принеса в жертва Богу – отговорил Саул.\r\n- Не жертви и не всесъжения е искал от тебе Господ, а покорност – възразил Самуил. – Послушанието е по-приятно Нему от жертвоприношението. А непокорството е такъв също грях, както и идолопоклонството.\r\nСлед това пророкът обявил на Саул, че Господ го е отхвърлил и дава другиму неговия престол. Той бил получил за това откровение от Бога.   Самуил обаче жалел за Саул и често молел Бога да отвърне Своя гняв от него. Но Господ веднъж му казал: \"Докога ще плачеш за Саула? Аз го отхвърлих. Вземи елей и иди във Витлеем при Йесей. Един от синовете му ще бъде цар на Израиля. Аз ще ти покажа тоя, когото съм избрал.\"\r\nСамуил изпълнил Божията повеля, взел съд със свещен елей и отишъл във Витлеем. Като устроил жертвоприношение, той повекал на жертвения обед Йесея, който живеел там, и синовете му\r\nКато видял най-големия Йесеев син – Елиав, който имал висок ръст и прекрасна външност, Самуил помислил: \"Ето, тоя вероятно е избран от Бога!\" Но Господ казал на пророка: \"Не гледай нито на ръста, нито на красотата му, защото не него съм избрал за цар. Господ не съди така, както съди човек, защото човек вижда само външността, а Господ вижда и сърцето.\"\r\nСедемте сина на Йесей били един след друг представени на Самуил, но нито един от тях не бил избран от Бога. Тогава Самуил попитал Йесей:\r\n- Всичките ти ли деца са тука?\r\n– Имам още един, най-малкия, който пасе стадото – отговорил Йесей.   - Прати за него! – казал пророкът.\r\nДовели най-малкия син на име Давид, и Господ казал на Самуил: \"Това е той, стани и го помажи!\" Самуил помазал Давида със свещен елей. От тоя ден и насетне Дух Господен бил върху помазания. Давид, укрепен от Бога, извършил много славни дела: победил враговете на Израиля и по-късно станал цар.\r\nСлед като помазал Давида, Самуил се върнал у дома си в Рама, гдето живял заедно с двама пророци. Славните дале на Давид възбудили завист у Саул, който започнал да го преследва. Но Давид намерил покровителството на Самуил.\r\nСветият пророк Самуил умрял в дълбока старост и целият народ жалил за него. Погребали го в Рама.\r\nМежду това Саул продължил да се отдалечава от Бога и се предавал на злобата и гордостта. Не много преди неговата смърт му се явил умрелият пророк Самуил и му повторил, че Бог отнема от него царството и го предава на Давид.  ", "date": "2019.08.20", "title": "Почитаме Св. пророк Самуил"}
{"url": "https://www.actualno.com/varna/edin-ot-naj-dobrite-nevrohirurzi-v-turcija-doc-d-r-toktash-idva-otnovo-vyv-varna-za-bezplatni-konsultacii-news_786274.html", "text": "      Неврохирургът доц. д-р Зафер Оркун Токташ ще проведе отново напълно БЕЗПЛАТНИ КОНСУЛТАЦИИ на български пациенти с мозъчни тумори и гръбначни заболявания на 6 и 7 септември 2019 г. в морската ни столица Варна. И този път неговото гостуване е по покана на управителя на Медикъл Караджъ – Звезделина Лютфи.      Поради засиления интерес при предходното му посещение във Варна, специалистът насрочи нови дати за следващо посещение, за да помогне на повече нуждаещи се пациенти. Всички пациенти с лумбална или цервикална дискова херния, тумори на гръбначния стълб или мозък, сколиоза, малформация на Киари и други заболявания на гръбначния стълб и гръбначния мозък, могат да се възползват и да проведат безплатна консултация с неврохирурга за възможностите за лечение на своето заболяване. Това, което трябва да направят пациентите, желаещи да се възползват от безплатната консултация със специалиста, е да се обадят на телефона на здравния център и да си запишат час за консултацията.\r\nДоц. д-р Зафер Токташ неизменно се превърна в неразделна част от нашата инициатива да предоставим достъп на българските пациенти до най-съвременните методи и технологии в медицината. Както и досега безплатните консултации в рамките на инициативата ни са насочени:\r\n- към пациенти с вече установени заболявания  - към тези, нуждаещи се от второ мнение\r\n- към пациенти интересуващи се от лечение в чужбина, в частност Турция\r\nДоц. д-р Токташ е сред водещите специалисти в Турция за лечение на тумор в мозъка и операция на гръбначния стълб. Той е изключително търсен неврохирург от пациенти от България и цял свят.     Кой е доц. д-р Токташ? Специалистът по мозъчна и нервна хирургия доц. д-р Зафер Оркун Токташ завършва мединцинския факултет в Университет „Улудаг“. Специализира в областта на Неврохирургията в Медицинския факултет на Университет \"Мармара\" и продължава своето академично развитие в областта на Микроневрохирургията. Доц. д-р Токташ е преподавател в Университет „Бахчешехир“ и особено активно набляга в областта на гръбначната хирургия.\r\nВ работата си той използва последните технологични възможности за лечение на:\r\n- лумбална дискова херния\r\n- цервикална дискова херния   - тумори на гръбначния стълб\r\n- тумори на гръбначния мозък\r\n- сколиоза\r\n- малоформация на Киари\r\n- и други заболявания на гръбначния стълб и гръбначния мозък.\r\nРаботейки в Медикал Парк Гьозтепе, (където разполагат с Center of Excellence за лечение на сколиоза), той развива и прецизира иновативния си подход за лечение и диагноза на тумори с помощта на най-съвременната в световен мащаб медицинска апаратура.\r\nЖелаещите да се възползват от възможността за безплатна консултация с доц. д-р Токташ във Варна на 6 и 7 септември 2019г. трябва да си запишат час предварително на:\r\n- телефона на \"Медикъл Караджъ\": +359 878 500 730\r\n- да заявят желания от тях час онлайн на .\r\nНа място пациентите ще трябва да предоставят медицинските документи и образни изследвания, които са им направени до момента.\r\nИмайте предвид, че прегледи няма да бъдат извършвани по време на консултациите. Безплатните консултации се провеждат на база медицинските документи с които разполага пациента към момента. ", "date": "2019.08.20", "title": "Един от най-добрите неврохирурзи в Турция - доц. д-р Токташ идва отново във Варна за безплатни консултации"}
{"url": "https://www.actualno.com/society/vyvejdat-oficialni-tarifi-za-doplashtane-pri-lechenie-v-bolnica-news_786728.html", "text": "      В случай на болничен престой здравноосигурените лица, които искат конкретни допълнителни услуги или консумативи, ще могат да доплащат, но при ясен регламент. Болниците, клиниките и кабинетите, които лекуват пациент по пътека, финансирана от НЗОК, ще трябва да предоставят съответните медицински услуги без да приемат плащания или доплащания. Това е заложено в промените в Закона за лекарствените продукти в хуманната медицина, пише в. \"Труд\".      Всички дейности и услуги, които осигуреното лице може да поиска отделно, ще бъдат описани, както редът за тяхното получаване, в наредба на министъра на здравеопазването. “По този начин се спомага за разрешаването на дългогодишния проблем с нерегламентираните плащания на пациентите за оказваната им медицинска помощ в рамките на задължителното здравно осигуряване и свързаните с нея допълнителни услуги”. Това се посочва в мотивите към законодателните промени, които от днес – 20 август, са обект на обществено обсъждане.   За да се гарантират правата на пациентите на навременна медицинска помощ, в закона се определя срок за извършване от НЗОК на експертиза при скъпоструващи лекарствени продукти. Освен това, с цел постигане на максимална прогнозност на бюджета на здравната каса, ще се събира информация за цените на медицинските изделия, които се доставят на българския пазар от трети страни. Информацията ще се предоставя на възложителите на обществени пръчки и до нея достъп ще има само Министерството на здравеопазването. Целта е да се формира държавна политика в областта на медицинските изделия. Преценката за недостатъчност от определена болнична медицинска помощ ще се прави от Изпълнителна агенция “Медицински надзор” и ще се отразява и Националната здравна карта, предвиждат още промените. С това се цели обективност на преценката съобразно реалните потребности на населението от медицинска помощ.\r\nИ в момента законът забранява на изпълнителите на медицинска помощ да искат пари за лечение, поето от касата, затова и пациентите плащат за битови услуги, самостоятелни стаи, избор на екип, а част от болниците са въвели и разнообразни административни такси и консултации, припомня . С въведения текст, че се допуска доплащане, ако пациентът изрично поиска \"лекарствен продукт и/или медицинско изделие и/или по метод, различни от предоставяните от лечебното заведение в рамките на осигуряваната от него медицинска помощ и надхвърляща стойността ѝ, гарантирана от бюджета на НЗОК\" , се оставя възможността пациентите да доплащат най-вече за медицински изделия, тъй като болниците твърдят, че осигуряваните от касата на 100% невинаги са най-добрият избор. Не е ясно обаче дали текстът ще забрани на болниците да продължат да искат пари за упойки при раждане, хоспитализационни прегледи и психологически консултации, за които формално се твърди, че не са част от пакета на НЗОК.  Допълнително пари не могат да се искат за лекарствени продукти за злокачествени заболявания и при наличие на показания за продължаване на лечението над определения в клиничната пътека минимален болничен престой. Пациентите обаче ще имат право \"по своя инициатива\" да получат срещу заплащане допълнително поискани услуги . Те са изрично записани - подобрени битови условия, \"допълнително обслужване, свързано с престоя на пациента в лечебното заведение, извън осигурените здравни и общи грижи\", избор на лекар или екип от медицински специалисти. Дейностите, които пациентите ще могат да искат срещу допълнително заплащане, редът за тяхното заявяване и получаване и условията, включително финансовите такива, при които се предоставят, ще се уреждат с наредбата на МЗ за достъпа до медицински услуги, в която и сега е уреден например въпросът с избора на екип и лекар и пределната му цена от 900/500 лв. Това означава, че тепърва в наредбата МЗ ще трябва да детайлизира всички позволени или непозволени такси.\r\nВероятно самостоятелните стаи ще останат вариант за доплащане, изборът на лекари, сестри и дори санитари - също. В момента лукс стаите в частните болници могат да стигнат до почти 900 лв. на нощ и не е ясно как точно министерството може да определи таван на цени на нощувки. Таксите за издаване на документи и справки, за безжичен интернет и носене на болни по етажите също може да се окажат допълнително обслужване.   Законът не предвижда санкции при неизпълнението на новите текстове. Вероятно такива би имало при нарушения на наредбата, в която са описани разрешените такси и дейности, за които пациентите може да плащат. Там глобите също са доста общи - за нарушаване на Закона за здравето, и са от 500 до 2000 лв. за юридически лица.     ", "date": "2019.08.20", "title": "Въвеждат официални тарифи за доплащане при лечение в болница"}
{"url": "https://www.actualno.com/politics/geshev-taka-i-ne-jelae-da-kaje-kakvo-ima-jena-mu-i-kak-se-e-sdobila-s-nego-news_786749.html", "text": "      Единственият кандидат за главен прокурор Иван Гешев така и не желае да освети изцяло какво точно е имуществото на жената, с която съжителства - Детелина Ханчева. Той не хвърля достатъчно светлина и в декларацията си пред Висшия съдебен съвет (ВСС). Документът е сред необходимите за участието на Гешев в процедурата по избор на следващия главен прокурор, а с него той не нарушава закона, но и не се отваря към гражданите, както пише за прокуратурата в .      Декларацията на Гешев за конфликт на интереси е почти празна, макар че и за косвената връзка между Гешев и главния свидетел по делото срещу бившия кмет на столичния район \"Младост\" Десислава Иванчева. Гешев е посочил само банката, от която е взел заем за жилище. Всички данни за Детелина Ханчева са заличени от декларацията му. Става ясно единствено, че те са във фактическо съжителство и по тази причина той не желае тя да бъде осветена. Така за публиката остава скрито какви имоти, влогове и участия във фирми има жената, коментира в. \" \".   От празните редове в документа все пак се разбира, че тя има 6 имота. Справка в Имотния регистър сочи, че през 2014 г. Ханчева е получила като дарение 1/4 от поземлен имот от 444 кв. м в Севлиево, както и половината от етаж от къща и гараж там. Тези имоти са ѝ дарени от жена, която носи нейните презиме и фамилия - вероятно става дума за сестра ѝ. Преди това тези имоти са дарени на двете от родителите им. През 2004 г. двете сестри купуват поземлен имот от 1105 кв. м в с. Кормянско. През 2005 г. Ханчева получава като дарение от 81-годишен тогава мъж по 2/3 от три ниви във Волуяк.\r\nНай-спорните сделки са между 2014 и 2017 г., когато тя се сдобива и с гараж, апартамент от 71 кв. м и идеални части от поземления имот в столичната зона Б-17. Вписаният материален интерес на сделката е за 102 183 лв. Продавач е \"МС Консулт 2010\" ЕООД, а фирмата е на Марио Кръковски, съдружник на Александър Ваклин в няколко фирми. Припомняме, че Ваклин е основният свидетел по делото \"Десислава Иванчева\". Самият Ваклин коментира темата пред - научете повече в !  \"От данните по преписката се установява, че Иван Гешев се познава от дълги години с Кърковски и двамата са в приятелски отношения\", се сочи в прокурорското постановление, с което беше отказано Гешев да бъде разследван по сигнал на гражданското сдружение \"Боец\".\r\nГешев има три имота в София, получени като дарение през 2007 г. Единият е 1/3 от складови помещения от 46 кв. м, вторият - урегулиран поземлен имот от 784 кв. м. Видът на третия не се чете в декларацията, става ясно само, че е от 89 кв. м. Тези имоти присъстват и в архивната му декларация от 2008 г. Единствената разлика е, че вместо имот от 89 кв. м има такъв от 104 кв. м - жилище от сграда в груб строеж във Волуяк. От справката в Имотния регистър се вижда, че през 2012 г. той е продал на двете си дъщери (едната тогава е на 4, а другата на 6 години) таванско помещение от 40 кв. м в с. Волуяк, получен преди това от родителите му по договор за издръжка и гледане. Цената на сделката с момичетата е 3650 лв., пише в декларацията на Гешев до Сметната палата.\r\nОт декларацията става ясно още, че Гешев не притежава свое превозно средство. Възможно е движимото имущество да е на Ханчева.       Гешев има налични 17 000 лв. с произход \"трудови доходи\". Влоговете му са два и са в български банки - от 12 717 лв. и от 1613 лв., пак от трудови доходи. За нейните средства няма данни - нито колко са, нито къде ги държи, нито с какъв произход са. Той има 100 000 лв. остатък от ипотечен кредит и 8000 лв. кредитна карта. Вижда се, че и тя има някакъв заем, но не става ясно какъв. Гешев има и вложение от 19 628 лв. в универсален пенсионен фонд. Годишната му данъчна основа от трудови доходи е 91 928 лв.\r\nОт декларацията се вижда още, че Ханчева има дялове в дружества, но доходите ѝ са заличени. Тя е управител и едноличен собственик на капитала в \"Дейна Ди консулт\" ЕООД, съдружник в \"Отеа\" ООД, показва Търговският регистър. В \"Отеа\" съдружници са Ханчева и Марио Кръковски, като управител на \"М Консулт 95\". Участие като съдружник в \"М Консулт 95\" обаче има и Александър Ваклин, но то е за 2 месеца и е било приключено около месец преди фирмата да стане съдружник на Ханчева. Обяснението на Ваклин е, че влизането в \"М Консулт 95\" с апортна вноска на офиси в офис сградата на \"Ваклин Груп\" в \"Света Троица\" е направено, за да може да бъдат поделени общи активи с Кръковски.\r\nОт юридическата диплома на Гешев от Академията на МВР, също публикувана  от ВСС, се вижда, че той е издържал с отличен 6 държавните изпити. Стажа  си е завършил с много добър 5. Представил е и медицинско удостоверение,  че не страда от психично заболяване и няма зависимост към психоактивни  вещества.\r\nВ прокурорското постановление се казва още, че всеки може лично и непосредствено да се запознае с имотните декларации на Гешев, където са и имотите на жената, с която живее.\r\nОт 18 юли обаче публичният регистър с имуществените декларации на магистратите, поддържан от Инспектората към Висшия съдебен съвет, не работи. Няма и информация кога справките в него ще бъдат отново възможни.       ", "date": "2019.08.20", "title": "Гешев така и не желае да каже какво има жена му и как се е сдобила с него"}
{"url": "https://www.actualno.com/europe/shte-razrushat-li-klimatichnite-promeni-i-g-7-news_786745.html", "text": "      Срещата на страните от Г7 може да завърши без обичайното комюнике, Това би бил първият подобен случай в историята на формата, който съществува от 1975 година, коментира Euronews.      Намирането на еднакви гледни точки стана много по-трудно, откакто Доналд Тръмп е президент на Съединените щати. Милиардерът има виждания по теми като търговията и промените в климата, които се различават от тези на останалите лидери.   Тръмп не крие, че предпочита двустранни търговски споразумения, вместо всеобхватни, многонационални договори и започна открита търговска война с Китай.\r\nТой изтегли Съединените щати от трудно договореното Парижко споразумение за климата, което стана въпреки съпротивата на европейските съюзници на САЩ.  Срещата на Г-7 ще бъде между 24 и 26 август във френския курортен град Биариц. Ще присъстват лидерите на Съединените щати, Франция, Великобритания, Япония, Германия, Италия, Канада и Европейския съюз, припомня БГНЕС. ", "date": "2019.08.20", "title": "Ще разрушат ли климатичните промени и Г-7?"}
{"url": "https://www.actualno.com/curious/zodiite-koito-izlychvat-naj-silna-energija-news_786874.html", "text": "       Има няколко зодиакални знака, които притежават наистина много силна вътрешна енергия. Те могат да повлияят силно както на своя, така и на чуждия живот.       Тези няколко обикновено нямат представа, че имат подобна сила. По - добре е да не разбират, защото определено имат възможността да навредят на околните с нейна помощ. Най - силна е енергията им в моменти на емоционална интензивност. Възможно е да избухнат по време на скандал, за това не ги ядосвайте. Те могат да контролират наистина много неща в живота си. Докато не знаят за тази своя сила, те приемат всичко случващо се за чиста случайност.     1. Скорпион - Както предполагаме знаете, Скорпионите могат да мразят наистина много силно. В момент на скандал, те са способни да ви наговорят какви ли не гадории, които за съжелание, след това ще ви се отразят. Дори представител на този зодиакален знак само да ви завижда, неговата вътрешна енергия може да ви нанесе доста щети. Все пак, един Скорпион е напълно възможно да ви зареди и с положителна енергия. Това може да се случи, ако той е в добро настроение. Ако е в лошо обаче, може да ви навреди наистина много. Подсъзнателно, Скорпионът може буквално да съсипе живота ви.    2. Везни - Това не са завистливи хора, но когато нещо в живота им се обърква, те обикновено се дразнят и ядостват на щастието на околните. Това често ги кара да навредят на хората, които са щастливи. Везните не го правят, защото завиждат, а просто защото са силно недоволни от своя живот. Възможно е да ви изпратят негативна енергия и по този начин да ви навредят. Ако забележите, че представители на този зодиакален знак не се чувстват добре, заради неуспехи в живота им, поговорете с тях. Разговора, може да ви помогне да предотвратите нанасянето на щети от страна на Везните.         ", "date": "2019.08.20", "title": "Зодиите, които излъчват най-силна енергия"}
{"url": "https://www.actualno.com/politics/siderov-simeonov-i-karakachanov-zagovornichat-s-cvetanov-sreshtu-borisov-news_786764.html", "text": "      Искам да кажа, че аз не поощрявам и е против сътрудничеството на \"Атака\" с ВМРО и НФСБ на тези местни избори, вероятно и на всички следващи. Това заяви лидерът на \"Атака\" Волен Сидеров, който използва думата \"подло\" по адрес на председателите на двете партии.       Според Сидеров, ВМРО и НФСБ ще бъдат подпомогнати от бившия втори в ГЕРБ Цветан Цветанов . Той обяви пред Нова телевизия, че за промяна на управленската коалиция веднага след среща с Цветанов на събора в Жеравна. И двете партии обмислят извиване на ръце и притискане, убеден е Сидеров. Той каза и, че на места в страната структури на ГЕРБ, верни на Цветанов, ще подкрепят Симеонов и Каракачанов . За пример лидерът на \"Атака\" даде Русе и Добрич. Припомняме, че досегашният кмет на Русе Пламен Стоилов не беше номиниран, а неофициално причината е, че е човек на Цветанов.   \"Симеонов неведнъж е посочвал, че Цветанов трябва да е премиер\", продължи Сидеров и посъветва да се видят архивите как лидерът на НФСБ бил съгласен на коалиция с ГЕРБ, но не Бойко Борисов да е премиер. \"Много е важно, че Каракачанов си мълчи т.е. съгласява се със Симеонов\", подчерта Сидеров. Според него планът е ВМРО и НФСБ да наберат повече подкрепа на местните избори и след това да поставят условия, дори да се търси опит за самостоятелно управление, без Борисов .\r\nЛидерът на \"Атака\" попита и кой ще е алтернатива – Слави Трифонов ли, Бойко Борисов ли. Той запя и старата песен – да се изкара мандатът, да бъдат направени пенсиите 300 лева. 2 млрд. лева ненужно бяха дадени за едни самолети, вместо да идат за пенсии – \"това беше може би причина да бъда изключен от комсомола\", заяви Сидеров във връзка с на парламентарната група на \"Обединени патриоти\". Той добави, че може някое посолство да го е казало на Каракачанов и Симеонов.  Волен Сидеров смята и, че \"Обединени патриоти\" не са вече трета политическа сила – такава, след ГЕРБ и БСП, вече била ДПС. Националистът не изключи възможността все пак да се кандидатира за кмет на София – той вече изяви такава амбиция преди време с думите \"ако ме ядосат\". А по въпроса дали би подкрепил Мая Манолова, Сидеров коментира, че Манолова не е заявила, че се кандидатира и добави, че не било редно да се подкрепя кандидат, който не е част от управлението.\r\nЗа финал Сидеров даде мнение и за избора на главен прокурор – не било редно да се смесват властите, да се произнася кой и как да избира следващ главен прокурор, а протестите срещу Иван Гешев били инспирирани от други неща, не от качествата му.    ", "date": "2019.08.20", "title": "Сидеров: Симеонов и Каракачанов заговорничат с Цветанов срещу Борисов"}
{"url": "https://www.actualno.com/climate/prognoza-goreshtite-vylni-shte-stavat-vse-po-dylgi-i-po-smyrtonosni-news_786711.html", "text": "      Летата в Северното полукълбо ще бъдат с опасно по-дълги , суши и дъждове, дори ако човечеството успее да ограничи глобалното затопляне до два градуса по Целзий, казаха учените в понеделник.      С един градус затопляне от предииндустриалните времена досега, екстремното време от този вид вече е станало по-интензивно, като само една топлинна вълна през 2003 г. доведе до 70 000 смъртни случая  само в Европа.\r\nНо новото проучване, публикувано в списанието Nature Climate Change, е първото, което количествено определя колко по-дълго могат да продължат подобни събития, ако температурите се повишат с още един градус.\r\n„Можем да видим значителна промяна в летните метеорологични условия“, казва водещият автор Петер Пфлайдерер, изследовател от университета Хумболт в Берлин.  \"Екстремното време би станало по-устойчиво - горещи и сухи периоди, както и последователни дни от силен дъжд, всички те ще продължават по-дълго.\"\r\nДори и малкото увеличение на продължителността на екстремните метеорологични събития може да има пагубно въздействие върху човешкото здраве, производството на храни, биологичното разнообразие и дори икономическия растеж.\r\nПо време на топлинната вълна през 2018 г. в Европа, например, няколко горещи и сухи периоди – всеки траещ седмица - доведоха до загуби от 15 процента от добива на пшеница  в Германия.       В Съединените щати последните 12 месеца бяха най-влажните, като големи части от територията им бяха обездвижени от непрекъснати валежи и наводнения.\r\nПроучването разглежда промените в климатичната система на северното полукълбо, които може да са причина за по- „Климатичните модели показват систематично отслабване на мащабната лятна атмосферна циркулация - включително струйните течения и пътищата на бурята - докато планетата се затопля“, казва съавторът Дим Коуму, изследовател от университета Врийе в Амстердам. Двуседмични горещи вълни \"Увеличаването на устойчивостта на времето може да бъде свързано с отслабване на тази циркулация.\"      Тъй като тя се забавя, горещите и сухи условия могат да се натрупат над континентите. В същото време водоносните урагани и тайфуни могат да се задържат по-дълго на едно място.\r\nСпоред новите открития, вероятността от горещи периоди, продължили повече от две седмици в света при увеличение на темпе4ратурата с 2 градуса по Целзий, ще нарасне с четири процента в сравнение с днес, с още по-големи увеличения в Източна Северна Америка, Централна Европа и Северна Азия.\r\nПодобните на суша условия от повече от 14 дни ще станат с 10% по-вероятни в централна Северна Америка.\r\nА пристъпите на продължителен силен дъжд ще скочат с повече от една четвърт в цялата северна умерена зона, предаде БГНЕС.\r\nВсички тези въздействия биха дошли на фона на по-интензивни засушавания, дъждове и горещи вълни, като рекордно високите температури, които изгаряха голяма част от северното полукълбо през юни и юли тази година.   \"При затопляне над 2 градуса по Целзий бихме очаквали още по-големи крайности на устойчивост на топлина\", каза пред АФП съавторът Карл-Фридрих Шлойснер, ръководител по науката и въздействието на климата на базираната в Берлин Climate Analytics.\r\n„Имайки предвид сегашните бавни темпове на намаляване на вредните емисии, това извежда света на пътя към повишаване на температурата с 3 градуса по Целзий, нашето проучване подчертава необходимостта от спешни действия.“\r\nПарижкото споразумение от 2015 г., което влиза в сила през следващата година, възлага на световните държави да ограничат затоплянето до \"доста под\" 2 градуса по Целзий и 1,5 градуса ако е възможно.\r\n\"Ограничаването на затоплянето до 1,5 градуса значително би намалило въздействието от екстремното лятно време\", каза Шлойснер.\r\nМного учени обаче твърдят, че 1.5 градуса вече не е в постижимо - емисиите на CO2 са се покачили до нови рекорди за последните две години и са на път да го направят отново през 2019 г. ", "date": "2019.08.20", "title": "Прогноза: Горещите вълни ще стават все по-дълги и по-смъртоносни "}
{"url": "https://www.actualno.com/business/i-bylgarski-kompanii-iskat-da-pravjat-aec-belene-severna-makedonija-syshto-iska-djal-news_786796.html", "text": "      Три български юридически лица, две от които представляват консорциуми, са заявили желание да участват в проекта АЕЦ \"Белене\". Това стана ясно от пресконференция на министъра на енергетиката Теменужка Петкова.      Като самостоятелна компания Петкова посочи \"ИПК и УП\" ЕООД , а регистрираните в България консорциуми са два - \"Електроцентрала Белене\" и \"АЕЦ Белене\" . \"Росатом\", чрез дъщерната си компания \"Атоменергопром\", китайската CNNC и Корейската хидроатомна корпорация също са сред желаещите да станат стратегически инвеститор, като общо заявленията са 7. Седмото е на регистрирана в Германия компания - \"Бектрон Лиаз - Техническо инженерство\".   Проверка на показа, че едноличен собственик и управител на \"ИПК и УП\" ЕООД е Петро Безпалчук. Името прилича на украинско и води към Проектна компания \"Белене\", където личи и името на Иван Генов, бившият директор на АЕЦ \"Козлодуй\". А компанията е регистрирана в Козлодуй.\r\nЩо се отнася до \"Електроцентрала Белене\" , там участието е чешко-българско. Чешката фирма е \"Витковице\", а българският участник е \"Груп Интернешънъл България\". В консорциума \"АЕЦ Белене\" са \"Атоменергоремонт\", която иска и самостоятелен миноритарен дял, застрахователите ОЗК, които се представляват от Александър Личев и Румен Димитров, \"Гранд Енерджи\" , чийто едноличен собственик на капитала от 12 август е Венцислав Петков т.е. дни преди подаването на заявлението за \"Белене\", а името е производно на това на друг участник в процедурата, зад който наднича , \"Квант\" ООД и ТЕЦ \"Марица изток\" 3, която се държи от американците \"КонтурГлобал\".  Интересен факт е, че заявление да бъде миноритарен акционер и да купува ток е подадено от Северна Македония. Там предстои съгласувателна процедура за уточняване на подробностите, преди да се стигне до фазата на обвързващите оферти.\r\nВсъщност заявления за миноритарен дял и за договори за купуване на ток са подали още European Trade of Energy, \"Гранд Енерджи Дистрибюшън\" ООД , чийто едноличен собственик е Надежда Арсова. Тя е свързвана с - била е негова секретарка. А ТЕЦ \"Бобов дол\" е бил едноличен собственик на капитала на \"Гранд Енерджи Дистрибюшън\" ЕООД допреди 5 години.    Що се отнася до участието на американския гигант General Electic и на френската Framatome , и двете компании искат да участват само като доставчици на оборудване и в структурирането на финансирането на проекта.    \"На този етап чуждестранни консултанти не предвиждаме\", подчерта Петкова. Тя добави, че председател на комисията от българска страна, която ще движи процедурата, е председателят на БЕХ Жаклен Коен. Именно заради него се появи информация, че ЕИБ не иска да осигури финансиране за интерконектора с Гърция - защото е свързван с \"Мултигруп\", но информацията. Срокът за завършване на цялата процедура е 90 дни, като енергийният министър изрично заяви, че .\r\nЗа пореден път Петкова увери, че държавата иска \"Белене\" да се реализира на проектен принцип, без държавна гаранция, без държавни договори за изкупуване на ток, но с блокираща държавна квота. На директен въпрос може ли това да се промени, енергийният министър прехвърли отговорността на парламента - ако той реши. Тя изрази увереност, че с имената, които обяви днес, се разсейват съмненията, че няма да има интерес към проекта.\r\nКаква е другата връзка към Ковачки - ! ", "date": "2019.08.20", "title": "И български компании искат да правят АЕЦ \"Белене\", Северна Македония също иска дял"}
{"url": "https://www.actualno.com/europe/putin-se-syglasi-s-makron-samo-za-ukrajna-ne-i-za-sirija-i-protestite-v-moskva-news_786741.html", "text": "      Президентите на Франция и Русия Еманюел Макрон и Владимир Путин видяха шанс за мир в Украйна, но не постигнаха разбирателство за Сирия, пише БГНЕС, позовавайки се на АФП.      Макрон прие Путин в лятната си резиденция в Южна Франция и каза, че иска да запази контактите с Москва активни по редица въпроси, дори във времена на все по-лоши отношения между Запада и Русия.   Двамата президенти изразиха оптимизъм за ситуацията в Украйна, след идването на власт на Владимир Зеленски. Макрон и Путин се съгласиха, че това е подобрило шансовете за решаването на 5-годишния конфликт в Източна Украйна. Но Макрон и Путин не можаха да сближат позициите си за конфликта в Сирия, където Русия подкрепя с военна сила режима на Башар Асад. Нямаше разбирателство и за протестите за свободни избори, които в последните седмици се провеждат в Москва.\r\nЕманюел Макрон заяви, че се надява да присъства на среща между лидерите на Франция, Германия, Русия и Украйна - т. нар. Нормандски формат - \"в следващите няколко седмици\", за да се сложи край на боевете в Източна Украйна. Путин, който пристигна за срещата с хеликоптер, отвърна: \"Има въпроси, които заслужават обсъждане в Нормандския формат и дават основание за умерен оптимизъм.\"  Френският президент каза и, че е много притеснен от бомбардировките на сирийски селища в северната провинция Идлиб и каза на Путин, че \"е спешно\" да бъде въведено в сила спиране на огъня. \"Населението на Идлиб живее под падащи бомби и загиват деца\", заяви Макрон на Путин. Но руският президент отвърна, че \"Русия подкрепя усилията на сирийската армия да сложи край на терористичната заплаха. Никога не сме казвали, че терористите в Идлиб ще се чувстват удобно.\"\r\nПритиснат от репортери да коментира протестите на опозиционери в Москва, Путин каза, че \"няма да има жълти жилетки в Москва\", говорейки за антиправителствените протести във Франция.   \"Аз съм гост тук и е малко неудобно да говоря за това, но не бихме искали такова нещо да се случи в руската столица. Ще направим всичко необходимо ситуацията да остане в рамките на закона\", каза Путин.     ", "date": "2019.08.20", "title": "Путин се съгласи с Макрон само за Украйна, не и за Сирия и протестите в Москва"}
{"url": "https://www.actualno.com/asenovgrad/lechenieto-na-niki-ot-gorni-voden-moje-da-byde-prekrateno-zaradi-nedostig-na-pari-news_786201.html", "text": "       Състоянието на от асеновградския квартал \"Горни Воден\" се влошава, а съществува опасност лечението му да бъде прекратено. Причина за това може да се окаже недостигът на средства, а които да покрие разходите за медикаменти и престоя си в испанска болница. Ние, от Actualno.com, вече сме ви разказвали за Николай Иванов от Асеновград, страдащ от злокачествено образувание на дебелото черво.      Момчето е на 32 г. и години наред се бори с коварната болест. Към момента му се провежда лечение в университетска клиника в Навара, Испания. Той не пада духом, но заради агресивната терапия тялото му е много слабо. Ники обяснява, че на 07.08.19 г. му е проведена трета химиотерапия с увеличена доза медикаменти, която е продължила повече от 10 часа. След края на вливката, телесната температура на Николай се е повишила доста над нормалната граница - до 39.3 градуса. Заради това, се е наложило той да бъде приет в болница.   В лечебното заведение е останал пет дни, с цел да се установи причината за тази висока температура. \"От първите кръвни изследвания се видя, че имам наличие на инфекция, но на следващия ден всички показатели си бяха в нормите, което е много странно, защото продължавах да вдигам температура\", казва Николай. Лекарите са започнали терапия с антибиотик. Въпреки това, тялото на момчето е продължило да реагира с температура до 37.3 градуса. По думите на асеновградчанина, съмненията на лекарите са, че има инфекция, която не може да бъде открита засега.\r\nОт последната информация, която Ники оповести, става ясно, че сумата за терапията му нараства непрекъснато и лекарите са заявили, че за да се продължи лечението е необходимо месечно да се внасят повече пари. 32-годишният асеновградчанин и семейството му обаче не могат да си позволят това и се обръщат за помощ към познати и непознати, както и с молба в социалната мрежа.  \"Отново отправям призив към Вас, приятели. Моля, нека който може да изпрати SMS с текст DMS NIKOLAY на номер 17 777 или да сподели публикацията, защото сумата много нарасна. От болницата искат да внасям по-големи суми, а самата сума надхвърля вече 100 000 евро . Ако не започна да внасям по големи вноски, може да ми спрат лечението. Единственото ми спасение сте Вие, приятели!\", казва Ники от \"Горни Воден\".\r\nТой съобщава, че към момента цялото семейно имущество им е разпродадено, за да бъде платено лечението му. Вече обаче не е останало какво да продават, а парите са изчерпани. Единственият шанс за живот на Николай Иванов от Асеновград остават само даренията и надеждата. \"Разчитаме само на Вас, приятели, а държавата я няма никаква, с нищо не ми е помогнала!\", казва в заключение асеновградчанинът. Всеки, който има възможност и желание, може да помогне по някой от следните начини:   дарителска сметка в Обединена Българска Банка в лева: IBAN: BG56 UBBS 8002 1088 4983 30 BIC: UBBS BGSF Титуляр: Николай Владимиров Иванов    и във евро за Испания: IBAN: ES71 2100 3693 2120 0050 5550 BIC: CAIX ESBB\r\nили чрез Pay pal: Vencislav_ivanov89@abv.bg ", "date": "2019.08.20", "title": "Лечението на Ники от \"Горни Воден\" може да бъде прекратено заради недостиг на пари"}
{"url": "https://www.actualno.com/society/bliznachkite-ot-symyrsvil-veche-sa-v-dobro-systojanie-i-sigurna-sreda-news_786776.html", "text": "      14-годишните близначки, малтретирани от своите приемни родители, вече са в добро състояние и в сигурна среда. Генералният консул на България в Чикаго Иван Анчев се е срещнал с тях и лично се е уверил в това, съобщават от Външно министерство.      За тях се грижат социални работници и психолози, разказа Анчев пред Нова тв. Генералният консул на България е разговарял с децата на английски език по тяхно  желание, но не са говорили за преживяното в дома на осиновителите им.   Децата бяха открити на 8 юли след сигнал на граждани в  Съмърсвил, където живеели от скоро. Заедно с още 8 биологични деца на техните родители - 56-годишен мъж и 40-годишна жена, бяха намерени недохранени, мръсни и във видимо недобро здравословно състояние. Родителите бяха арестувани същия ден, а всички 10 деца бяха поети от социални работници.\r\nОт Министерството на външните работи съобщиха, че Анчев се е срещнал с   представители на социалните служби, които са изразили увереност, че   децата бързо ще преодолеят травматичния шок.  \"Децата категорично няма да бъдат  върнати на насилниците. В момента са настанени в дом за деца, лишени от  родителски грижи в централната част на Мисури. Този дом е с доста добри  условия. Оттук нататък съдбата на децата ще реши консилиум от експерти,  които, ако постигнат единомислие, съдията ще приеме тяхното решение и то  ще бъде приведено в действие. Ако не се споразумеят експертите,  решението ще вземе съдията”, подчерта той.\r\nСлучаят ще бъде разделен на две дела. Едното ще бъде за попечителството на децата, на което ще се реши дали те да бъдат под закрилата на щата Мисури до 18, 21 години или за цял живот. Ачев сподели, че се предполага, че едно от децата има проблем с менталното развитие. Второто дело е срещу родителите, които са обвинени в небрежно отношение и застрашаване живота на дете. Според законите на Мисури по тези обвинения се предвижда наказание от 5 до 15 години затвор.   Първото съдебно заседание по случая е насрочено за 6 септември 2019 г.     ", "date": "2019.08.20", "title": "Близначките от Съмърсвил вече са в добро състояние и сигурна среда"}
{"url": "https://www.actualno.com/politics/neno-dimov-tvyrdi-che-njama-previshavane-na-normite-na-zamyrsitelite-na-vyzduha-news_786813.html", "text": "      \"В резултат на последните пожари \"има повишаване (на замърсителите на въздуха), но не и превишаване на нормите им\", заяви министърът на околната среда Нено Димов в интервю за bTV и уточни, че резултатите за чистотата на въздуха в Ботевград ще бъдат известни на 21 август.      Димов отбеляза, че \"мобилните станции измерват определени замърсители, а не всички. \"Димността, която се вижда, или миризмата, която се усеща, не са обект на измерване. Не разполагаме с такава апаратура. Това са инцидентни случаи\", заяви министърът.   \"Това, което се мери (като замърсители), е това, което е най-опасно за здравето\", заяви Нено Димов.\r\nВ България има , които са като възпламенилото се в Свищов – затворени, но нерекултивирани. За да не се запалват, те трябва да се рекултивират Само 31 общини са кандидатствали, за да се възползват от програмата за рекултивацията на тези депа за отпадъци, отбеляза министър Димов, което е много малък брой, но той го отдава на предизборния период и факта, че финансирането е осигурено тази година. Що се отнася до пожара до магистрала \"Струма\", става въпрос за площадка за струпване на вторични суровини, а не за депо за отпадъци. Ще бъде извършена проверка на екоинспекцията в Перник, която е трябвало да осъществява контрол върху площадката.  Министърът коментира и последствията от \"Стараем се да даваме терени, които са подходящи за загробване на умъртвените животни – далеч от вододайни зон и и без високи подпочвени води\", заяви Димов, която отбеляза, че в този процес е изключително важен и последващият контрол. ", "date": "2019.08.20", "title": "Нено Димов твърди, че няма превишаване на нормите на замърсителите на въздуха"}
{"url": "https://www.actualno.com/chronicles/vitus-bering-otkriva-aljaska-news_786434.html", "text": "      Роден е на 12 август 1681 година в град Хорсенс, Дания. Завършва морския кадетски корпус в Амстердам и усъвършенства морските си умения като плава в Балтийско море. През 1703 извършва плаване до Индия и същата година по покана на Петър I постъпва на руска служба. През 1707 е произведен в чин поручик. В периода 1710 – 1712 г. служи в Азовския и Балтийски флот.      По време на Руско-турската война (1710 – 1713) участва в Прутския поход, като командва 22-оръдеен кораб и през 1715 е произведен в капитан IV ранг. Към края на Северната война (1699 – 1721) е вече капитан на 90-оръдейна фрегата. След приключването на войната подава оставка, но през 1724 по заповед на Петър I се връща във флота, произведен е в капитан 1-ви ранг и е назначен за ръководител на Първата камчатска експедиция.   На 4 юни 1741, осем години след отпътуването си от Петербург, Беринг и Чириков се отправят на изток. Всеки от тях командва по един от двата кораба и с екипаж от 75 човека. На 20 юни в гъстата мъгла двата кораба се разделят завинаги. Беринг на „Свети Петър“ поема на североизток. На 17 юли, на 60º 20`с.ш., открива планината Сейнт Елаяс (Свети Илия; връх Кенеди, 5488 м) и спускащият се от нея ледник Беринг, а на 20 юли, на 59°55′ с. ш. 144°25′ з. д. – остров Каяк. На 22 юли, на 60°05′ с. ш. 147°25′ з. д., открива остров Монтагю, разположен на изток от полуостров Кенай, на 56°33′ с. ш. 154°06′ з. д. – остров Ситкинак, разположен на юг от остров Кодиак, а на 26 юли – големия остров Кодиак. На 2 август открива остров Чириков (55°50′ с. ш. 155°40′ з. д.). На 4 август открива един от върховете на полуостров Аляска, а на 14 август, на 56°10′ с. ш. 156°45′ з. д. – островите Симиди. На 29 август открива о-вите Шумагин (55°00′ с. ш. 160°00′ з. д.), на 24 септември – остров Атха, на 25 септември – част от Андреяновските о-ви, в т.ч. на 51°32′ с. ш. 179°00′ и. д. – остров Амчитка, а на 28 и 29 октомври – Близките о-ви (52°40′ с. ш. 173°30′ и. д.), в т.ч. остров Киска. На 4 ноември, на 55°00′ с. ш. 166°15′ и. д., открива остров Беринг (1660 км2) от групата на Командорските о-ви.\r\nНа обратния път „Св. Петър“ попада в райони с щорм и мъгла и претърпява корабокрушение около необитаем остров, който по-късно е наречен Беринг, а цялата група острови Командорски. Там по време на принудителното зимуване Беринг умира на 19 декември 1741.   ", "date": "2019.08.20", "title": "Витус Беринг открива Аляска"}
{"url": "https://www.actualno.com/travel/ajndhoven-nepoznatoto-sykrovishte-na-holandija-news_785335.html", "text": "       Градът, към който най-често летя през последните 4 години, е Айндховен - 5-ият по големина в Кралство Нидерландия . Преди дъщеря ми да замине да учи там, не знаех много за държавата, популярна по света като Холандия, освен че е страната на лалетата, колелата, вятърните мелници (всъщност повечето са помпи за отводняване на земята) и фламандските художници. В действителност Холандия е име на две от 12-те провинции на държавата (Северна и Южна Холандия), но там са пристигали по море търговците в предишните векове и така името е придобило известност.      Споменавайки държавата, познатите ми говореха най-вече за известните туристически дестинации като Амстердам, Хага, Ротердам, Утрехт и Маастрихт. Айндховен е известен на много българи основно с това, че има летище, до което има удобни полети на WizzAir и е междинна точка към различни посоки за Холандия и Германия. Дори чух изказване, че е доста безинтересен град, през който да преминеш набързо от летището към гарата на път за някое друго по-интригуващо място, използвайки прекрасната жп транспортна система на държавата.\r\nЗа мен Айндховен беше едно откритие – като история на развитие, място за технологии и дизайн. Това е град, в който дълъг уикенд ще предложи достатъчно разнообразие (полет в петък в 14 часа от София, кацане в 15:50 местно време, връщане в неделя или понеделник с излитане 16:20 местно време и кацане в 20:00 в София). Заради честите пътувания се научих да ползвам годишно членство Wizz Discount Club и купувам ранни билети на голяма промоция – често планирам пътуване заради самите намаления на билетите с допълнителните им отстъпки. Стандартната такса за годишно членство е 29.99 EUR/година за мен + 1 спътник. Последното подновяване дори не го платих, а получих напълно безплатно, като се възползвах от условията на - безконтактна кредитна карта , която си заявих в Банка ДСК. Със събраните натрупани точки от бонусната програма по картата взимам WIZZ Priority към билета и получавам право на допълнителен багаж 55х40х23, което дори и за жена е достатъчно за подобно пътуване. Какво може да прави човек за няколко дни в района?   След 2-часов полет от София и 20-тина минути с автобус попадаш в идеалния център на града, до самия вход на гарата, с богат избор на хотели наоколо. Моето любимо място за настаняване е Queen Hotel - отлична локация, на 5 минути пеша от един исторически площад с много бирарии. Почти всички холандци говорят английски на много добро ниво и комуникацията е лесна.\r\nАйндховен е град, който се развива много бурно през последните години. Известен е като технологичния хъб на страната, в който са събрани както големи фирми, така и много стартъп компании . Исторически Айндховен е градът на Philips и DAF, които определят инженерната насоченост на района. През 2012 година Fortune го определи като един от 7-те най-добри града за стартъпи в света. Местните не без гордост го наричат Силиконовата долина на Европа - до 2020 се очаква да се удвои до 80 000 броят на чужденците, заселващи се в района. Значителна част от тях са оставащи след обучение студенти и придошли технологични кадри, привлечени от възможностите за иновации и налични работни места. Ако технологиите, иновациите и историята ви вълнуват , задължително е да започнете с посещение на , открит лично от Кралица Беатрис през април 2013. Намира се в някогашната фабрика на световноизвестната марка в историческия център на града, откъдето е започнало всичко. Освен да се научат много любопитни факти за миналото (например през 1898 е първата голяма търговска сделка на компанията за 50 000 крушки за Зимния дворец, Петербург. Не са повярвали на числата в телеграмата и са поискали потвърждение с втора телеграма, в която количеството на поръчката било написано с думи) ще се докоснете и до някои иновативни идеи от бъдещето.     След музея може да се разходите в района, в който е живяла фамилията и топ мениджърите на компанията.  Aко повече се вълнувате от изкуство – започнете с музея за модерно изкуство (10-15 минути пеша от музея на Philips). Създаден през 1936 година и наречен на името на създателя си Henri van Abbe, музеят съдържа творби на световноизвестни творци като Пикасо и Кандински.    Интересувате се от Ван Гог? Наемете колело и минете по Van Gogh-Roosegaarde – светеща нощем велоалея в Нюнен, малко градче в непосредствена близост до Айндховен, в което художникът е нарисувал едни от първите си шедьоври. Алеята, открита в чест на 125-годишнината от смъртта на Ван Гог, свързва важни от биографична гледна точка места и е покрита със специална боя, която се зарежда от слънцето през деня и свети през нощта. Денят е бил облачен? И за това е помислено – поставени са допълнителни LED светлини по красивите форми на алеите.  Имате интерес към дизайна? Тук е вашето място – градът е наречен Dutch Design Capital. Вашето време е 19-27 октомври, когато е световноизвестната DDW ( ). Накратко, това е събитие, на което се събират дизайнери от цяла Холандия и света, за да покажат творбите и инсталациите си. Дори и да не сте там през този период, ако само се разходите из малките улички около историческия център, ще попаднете на прекрасни дизайнерски творби. пък е през май и тогава в града се случват множество събития, презентации, изложения около новите технологични тенденции, включително събития като Night of the Nerds за ученически проекти. - Имат повече колела, отколкото хора, живеещи в страната. Дори и между населените места са изградени паралелни велосипедни алеи за придвижване.\r\n- Старите им сгради са тесни и високи, с много стръмни стълби. За да могат да вкарват мебели, на всяка къща се поставя кука, с която обемният товар се издърпва през прозорец.\r\n- Освен цветя, страната е един от най-големите производители на зеленчуци. Навсякъде може да се видят оранжерии.\r\n- Най-старият химн в света е холандският.\r\n- Защо я наричат \"Ниската земя\" – посетете Kinderdijk, където всичко е под морското равнище и ще научите за какво са използвани вятърните мелници.\r\n- Типичен холандски обяд – хляб със сирене. Обичате ли сиренето Гауда? (моето любимо е Old Amsterdam). Всъщност името идва от едноименния град  в провинция Южна Холандия.\r\n- Keukenhof е световноизвестна флорална атракция. На площ от 200 хектара за 2 месеца може да се видят милиони цветя. За предстоящата година паркът ще е отворен за посещение между 21.03 – 10.05.2020 г. - King's Day - 27 април е рожденият ден на Краля, официален празник с много фестивали и концерти. На този ден холандците се обличат в оранжево. Пред дома си всеки може да изнесе да продава неща, за което не дължи данък.\r\nАко и вие обичате да пътувате и да откривате нови места и култури, възползвайте се от специалната кредитна карта  , издадена от Банка ДСК. При пазаруване с нея печелите 4 точки за всеки похарчен 1 лев за услугите, които се предлагат на сайта на Wizz Air и 2 точки за всеки похарчен 1 лев при всички останали търговци (в супермаркети, молове, ресторанти, бензиностанции и др.). Предимството е, че по всяко време можете да използвате натрупаните точки за отстъпки при покупка на самолетни билети и други услуги на Wizz Air. И не само това! Получавате безплатно членство в WIZZ Discount Club, което ви осигурява гарантирани отстъпки за вас и до 5 ваши придружители.\r\nАко пък полетът ви закъснее, може да се възползвате от услугата Flight Delay Pass . Тя осигурява безплатен достъп до lounge зоните на летищата за всеки картодържател на DSK-Wizz Air и един негов придружител, при закъснение на полета им с повече от час.\r\nС кредитната карта DSK-Wizz Air на Банка ДСК ще разполагате със средства навсякъде и по всяко време, а освен това ще се възползвате от специални намаления. Bon Voyage!  ", "date": "2019.08.20", "title": "Айндховен - непознатото съкровище на Холандия"}
{"url": "https://www.actualno.com/society/novini-ili-novini-kartinata-na-pechata-za-20-avgust-news_786717.html", "text": "      Направо не е за вярване, че се занимаваме с вестници, защото всъщност в България такова понятие вече не остана – има телевизионни справочници, гарнирани със судоку, кръстословици и хороскопи. Но все пак на някои все още звездите им говорят и друго – ето какво.       Преките чужди инвестиции в България за първото полугодие са 457 млн. евро, което е с 304 млн. над миналогодишното ниво, показват предварителните данни на Българската народна банка (БНБ). Оказва се обаче, че повишението е главно защото компании-майки от чужбина дават заеми на дъщерните си компании в България. Към 30 юни цели 1.1 млрд. евро от вносните капитали са под формата на заеми. Едва 48 млн. евро е реинвестираната печалба. Положението със същинските инвестиции  - в дялове, акции и цели предприятия, изглежда зле, защото напусналите страната капитали са с 687.6 млн. евро повече от влезлите.   Да се следят инертните материали – това е една от новите идеи за промяна на българското законодателство. Българската асоциация на производителите на инертни материали има идея да разработи методика за контрол на влаганите инертните материали в сферата на строителството чрез баркод. Целта е да се осигури проследяемост на материалите и да се елиминира влагането на крадени или некачествени с документи на светли фирми. Софтуерът да се поддържа на държавно ниво, трябва да е достъпен за фирмите, ползващи баркодове, които да са уникални. При всяко чекиране на баркод той да се отписва от системата, за да не може да се дублира. Блъсков се е загрижил какво може да стори химическата кастрация и взема интервю с проф. Иван Козовски. Тезата е, че химическата кастрация може да направи някой хомосексуален или дори педофил. Ако я ползваме за педофили значи, те ще станат педофили на квадрат. Всъщност в цялото безумно представяне има една истина – да си насилник не зависи от това дали го вдигаш ...     Челната новина е тази как Оманският фонд губи окончателно делото, с което претендираше за обезщетение заради фалита на КТБ. Фондът беше инвеститор в банката и считаше, че България я е фалирала без да положи необходимите усилия да я спаси. между другото е отпреди три дни, но е все пак е лято, а и врагът с партиен билет трябва да се громи! Само не можем да се сетим колко статии за КТБ имаше в \"Монитор\" преди фалита, когато Цветан Василев и Делян Пеевски още бяха първи приятели – за \"избушения трезор\", така да се каже. Нула или минус безкрайност? ", "date": "2019.08.20", "title": "Новини или Novini – картината на печата за 20 август"}
{"url": "https://www.actualno.com/crime/tejka-katastrofa-na-mejdu-tir-i-leka-kola-po-e-79-ima-zaginal-news_787035.html", "text": "      Един човек е загинал при тежка катастрофа между ТИР и лек автомобил на главен път Е-79 в района на с. Новачене. Това съобщиха от ОДМВР – София, цитирани от БГНЕС.      Сигналът за инцидента е подаден към 10.25 часа на тел. 112. При катастрофата е починал пътник от лекия автомобил, а водачът е настанен в болница. Полицията изяснява случая и извършва оглед на местопроизшествието. Движението в района е затруднено и се регулира от полицейски служители.    ", "date": "2019.08.20", "title": "Тежка катастрофа на между ТИР и лека кола по Е-79, има загинал "}
{"url": "https://www.actualno.com/music/skysali-ed-shijryn-po-muzika-v-koleja-news_786792.html", "text": "      В колежа скъсали Ед Шийрън по музика. И не просто го скъсали, а му писали шест слаби оценки във всички сегменти на творческия процес на композирането, включително и писането на текстове.      Всъщност се оказва, че именно ниският му успех е причина Ед да напусне Академията по съвременно музикално изкуство в Гилдфорд, Съри през 2009г.   Още по-забавно е как е описана 28-годишната звезда няколко години   по-рано в училищен доклад от 2004 г. Там в досието му е записано -    „естествен талант“, чийто глас започва да мутира, но все още ще се   развива.\r\nЛюбопитните подробности стават ясни от изложба, посветена на музиканта, в родния му град Ипсуич в Източна Англия. Там е представено писмото от колежа и доклада от училището, пише БГНЕС.  През 2009-та година никой не е предполагал, че след като изостави образованието си и се посвети на музиката 28-годишният музикант ще продаде над 150 милиона копия от албума си.    ", "date": "2019.08.20", "title": "Скъсали Ед Шийрън по музика в колежа"}
{"url": "https://www.actualno.com/asia/damask-tvyrdi-che-e-postavil-pod-pylen-kontrol-han-shejhun-news_786752.html", "text": "      Армията на сирийския президент Башар Асад е установила пълен контрол над град Хан Шейхун в провинция Идлиб (Идлеб), предаде Агенция \"Фокус\", която цитира РИА Новости. Първоначалният източник на информация е сирийският проправителствен вестник Al-Watan, а Хан Шейхун е мястото, където преди две години единствената си голяма директна военна операция в Сирия, с обстрел с ракети заради .      Армията контролира магистралата Дамаск - Алепо, хълма Нимр, кулата на мобилния оператор \"Сириател\", селата Хорш Хан и Вади ал-Фат в южната част на провинция Идлиб.   След преговорите за Сирия в Нур Султан на 2 август в Идлиб влезе в сила \"режим на примирие\". Тогава командването на сирийската армия заяви, че ще спре боевете, ако Турция следва руско-турското споразумение, постигнато през септември 2018 година в Сочи. Основният момент беше изтеглянето на тежки и средни оръжия на бойци на 20 километра от демилитаризираната зона в Идлиб.\r\nТри дни по-късно, на 5 август, армията възобнови операцията поради неспазване на условията от страна на бандите, които, възползвайки се от затишието, направиха опити да атакуват позициите на сирийската армия в северната част на провинция Хама и многократно откриваха огън по жилищни райони в околността.  Междувременно в областта навлязоха и турски военни части, а рискът да се стигне до война се повиши многократно. Какво се случи - научете в ! ", "date": "2019.08.20", "title": "Дамаск твърди, че е поставил под пълен контрол Хан Шейхун"}
{"url": "https://www.actualno.com/crime/myj-se-ozova-za-naj-dylgija-vyzmojen-srok-v-aresta-zashtoto-nadraskal-nekrolog-na-magistrat-news_786751.html", "text": "      49-годишен мъж на име М. Стефанов е с официално обвинение по чл. 325, ал. 1 от Наказателния кодекс, защото е надраскал некролог на починал магистрат, написал е обидни и нецензурни думи върху него, след което се опитал да го скъса. Това става ясно от информация на прокуратурата.       А Стефанов е опитал да стори деянията, описани в обвинението, на 16 август във фоайето на Специализираната прокуратура.   Мъжът е задържан за 72 часа в ареста - най-тежката мярка, защото прокуратурата счита стореното от него за носещо печата на \"висока обществена опасност\". Предстои съдът да се произнесе дали в крайна сметка Стефанов ще остане за толкова време в ареста. , уточнява в. \" \".   ", "date": "2019.08.20", "title": "Мъж се озова за най-дългия възможен срок в ареста, защото надраскал некролог на магистрат"}
{"url": "https://www.actualno.com/ruse/v-ruse-zapochvat-testove-na-tol-sistemata-news_787058.html", "text": "      От 20 август започват работа четирите демонстрационни центъра на , в които превозвачите ще могат да тестват издаването на маршрутни карти за тежкотоварни автомобили. На срещите ще бъдат поканени представители на транспортни фирми да се запознаят с работата на системата. Те ще се запознаят и с т.нар. тол калкулатор, който на база тестови обхват на пътищата с тол такса и тестова тарифа ще изчислява дължимата такса за определен маршрут, съобщиха от АПИ.      Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 ч. (В Русе той е на ул. „Отец Паисий“ №5 – Областно пътно управление). В тях с помощта на служители на Националното тол управление  ще може да се тества купуването на маршрутни карти от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише.   Тестовете са част от техническата експлоатация на тол системата, като в нея поетапно ще се включват отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси.\r\nПри покупка на маршрутна карта след въвеждането в търговска експлоатация на тол системата ползвателят на републиканската пътна мрежа трябва да посочи начална и крайна точка на маршрута си, както и до 4 междинни точки по заложения от него маршрут. Освен това трябва да въведе и техническите характеристики на пътното превозно средство (регистрационен номер, националност и категория на ППС, емисионен клас, брой на оси). Системата автоматично ще предлага маршрут от ГКПП до ГКПП за улеснение на транзитния трафик, ще посочва още най-кратък и най-дълъг път. След като изчисли сумата системата ще попита клиента за потвърждение на въведените данни.  Маршрутните карти ще са с валидност 24 часа от началото на активирането им. Регистрираните потребители (регистрацията е чрез електронния адрес през платформата за купуване на маршрутна карта) ще могат да си ги купят до 7 дни предварително, а нерегистрираните потребители – за днешния или за утрешния ден. ", "date": "2019.08.20", "title": "В Русе започват тестове на тол системата"}
{"url": "https://www.actualno.com/america/sasht-dade-nova-trimesechna-otsrochka-na-huawei-news_786733.html", "text": "      Администрацията на САЩ даде 90 дни отсрочка на китайския технологичен гигант Huawei, преди да влезе в сила забраната за търговия на китайците с американски компании, пише БГНЕС по информация на Euronews.      Позволението за търговска дейност, под временен общ лиценз изтичаше на 19 август, но министърът на търговията на САЩ Уилбър Рос - един от най-близките хора на Тръмп, каза, че компаниите в Америка имат нужда от допълнително време, за да сменят оборудването си с такова на други фирми.   \"Някои от компаниите в провинцията все още са зависими от Huawei и им даваме още малко време. Това не означава, че сме осигурили на Huawei лиценз или нещо подобно\", каза Рос пред Fox. А общо 100 филиала на китайската компания вече са в американския черен списък.\r\nВъпреки това, отсрочката ще позволи на Huawei да продължи да купува стоки и услуги от американски компании и да обслужва своите клиенти.  Доклад на Reuters сочи, че от 70 милиарда долара, които Huawei са похарчили за компоненти през 2018 година, 11 милиарда са били за американски фирми като Intel и Qualcomm.\r\nHuawei разчита главно на компоненти за мобилните си телефони на американски компании и на операционната система на Android. Напоследък компанията прави усилия да наложи своя операционна система, наречена \"Хармони\". ", "date": "2019.08.20", "title": "САЩ даде нова тримесечна отсрочка на Huawei"}
{"url": "https://www.actualno.com/america/sasht-iska-turcija-da-prekrati-sondajite-za-gaz-kraj-kipyr-news_787022.html", "text": "      Държавният департамент на САЩ призова турските власти незабавно да преустановят всякакви и да отстранят оттам  своя сондажен кораб „Явуз“, съобщи в. „Катимерини“.      Турция вече е разположила в региона своите сондажни кораби  „Явуз“ и „Фатих“, както и изследователския кораб „Барбарос“.   В понеделник турският външен министър Мевлют Чавусоглу обяви, че четвърти турски кораб - изследователският кораб „Орук Рейс“, е на път за региона.\r\n\"Тази провокативна стъпка повишава напрежението\", заяви Държавният департамент и добави, че само Кипър, действайки чрез своето правителство, може да даде съгласие за дейности като сондиране в териториалните си води.  От американското дипломатическо ведомство също така заявяват, че развитието на ресурсите в Източното Средиземноморие следва да насърчава сътрудничеството, да създава основа за трайна енергийна сигурност и икономически просперитет. ", "date": "2019.08.20", "title": "САЩ иска Турция да прекрати сондажите за газ край Кипър "}
{"url": "https://www.actualno.com/ruse/afrikanska-chuma-v-oshte-edin-svinekompleks-v-rusensko-news_786725.html", "text": "      Още един свинекомплекс в русенска област е заразен с африканска чума, съобщиха от Българската агенция за безопасност на храните (БАБХ), предаде БГНЕС.      Свинекомплексът се намира в русенското село Караманово и в него се отглеждат 4500 прасета, които ще бъдат евтаназирани. Местните жители обаче не са съгласни с избрания терен, където ще бъдат загробени животните. След като вирусът превзе и свинефермата в Караманово, багери започнаха да копаят край селото яма, в която ще бъдат загробени заразените животни. Хората обаче спрели машините, защото не са съгласни с избраната площадка. Те са притеснени, че тя ще бъде в близост до чешма с изворна вода, информира БНТ.   Според областната дирекция на БАБХ настоящият терен вече е съгласуван с всички институции, след оглед на комисия. Затова площадката няма да бъде сменена, а от днес (20 август) със съдействието на собственика на свинефермата започва евтаназията на прасетата.\r\nТова е четвъртият промишлен свинекомплекс в Русенско, в който взетите контролни проби от животните се оказват положителни. Заради болестта в района е въведена 10-километрова наблюдателна зона, в която попадат 12 села от Русенска и Великотърновска област.   ", "date": "2019.08.20", "title": "Африканска чума в още един свинекомплекс в Русенско "}
{"url": "https://www.actualno.com/europe/vsjaka-bydeshta-ikonomicheska-kriza-moje-da-udari-silno-evropejskite-aviolinii-news_787312.html", "text": "      Само десетина авиокомпании в крайна сметка ще споделят авиационния пазар за основните международни маршрути, прогнозира изпълнителният директор на „Луфтханза“, а евентуална бъдеща икономическа криза може да \"ускори\" консолидацията във .      \"Секторът се развива към десетина компании, опериращи по целия свят\" по основните международни маршрути, в допълнение към по-малките национални или регионални авиокомпании, каза шефът на „Луфтханза“ Карстен Спор пред журналисти, предаде БГНЕС.   Без да ги назовава, Спор прогнозира, че ще има \"три в САЩ, три в Китай, три в Персийския залив и три в Европа\".\r\nИзпълнителният директор на „Луфтханза“  предупреди, че всяка бъдеща икономическа криза може да удари особено силно европейските авиолинии, но прогнозира, че спадът може да \"ускори\" сливания и придобивания.  \"Ако има един положителен аспект към изравняването на световната икономика и със сигурност също и влошаващите се цифри за всички авиокомпании - за съжаление и за нас - това е, че процесът на консолидация ще има тенденция да се ускорява\", добави Спор.\r\nНеотдавнашните фалити на германските нискотарифни авиокомпании „Еър Берлин“ и „Германия“  позволиха на „Луфтханза“  да закупи обратно маршрути  и самолети.   Индустрията на авиокомпаниите е \"много по-циклична\" и зависима от икономическото развитие от другите, каза Спор, като секторът страда от напрежението в международната търговия.     ", "date": "2019.08.20", "title": "Всяка бъдеща икономическа криза може да удари силно европейските авиолинии"}
{"url": "https://www.actualno.com/analysis/4-stancii-za-izmervane-na-radioaktivnostta-v-rusija-ne-rabotjat-sled-vzriva-v-arhangelsk-news_786976.html", "text": "      Две мониторингови станции на Чукотка и Алтай, установени, за да следят нивото на радиация, са преустановили предаването на данни три дни след на Северодвинск, Архангелска област. На 8 август там избухна взрив на полигон, по време на изпитания, свързани с радиоизотопен източник в състава на ракета. Два по-късно, на 10 август възникнаха трудности в работата на станциите в Дубна и Киров, съобщи Коммерсант.      По информация на The Wall Street Journal изпълнителният секретар на Организацията на Договора за всеобхватна забрана на ядрените опити (CTBTO) Ласина Зербо, на 13 август е спряла да постъпва информация от станциите в чукотския град Билибино и алтийското село Залесово. Всички четири станции измерват количеството на във въздуха. Още една такава станция се намира в Усурийск, тя работи без прекъсвания.    \"Експертите продължават да се обръщат към руските колеги, за да може най-скоро да се възобнови работата на станциите\", обясни Ласина Зебро.\r\nИзданието напомня, че първоначално руската страна обясни преустановяването на преноса на данни с \"проблеми с връзката\". Кога точно станциите ще възобновят предаването на данните, за сега не е известно.  Договорът за всеобхватна забрана на ядрените опити е приет през 1996 година и забранява всеки изпитателен взрив на ядрено оръжие и всеки друг ядрен взрив, в което и да било място на Земята, независимо от мощността му. В рамките на договора е създадена Международна система на мониторинг. Тя включва обекти за сеизмологичен, хидроакустичен, инфразвуков, радионуклиден (проследява нивото на радиация) мониторинг.\r\nВ Руската федерация се намират осем станции за радионуклиден мониторинг, от тях четири в Киров, Билибино, Усурийск и Залесово. В Дубна е разположена лаборатория за радионуклиден мониторинг.   Припомняме, че в резултат на взрив край Северодвинск, Архангелска област,  загинаха петима души, а над десет пострадаха. По-късно, приблизително на 40 км от произшествието бе регистрирано непродължително . Руските отговорни институции съобщиха, че това е било свързано с преминаването на облак от радиоактивни инертни газове. Източници на The Moscow Times твърдяха, че лекарите, помагали на пострадалите не са знаели, че става въпрос за радиация и у един от медиците е установен радиоактивен изотоп в мускулната тъкан. От министерството на здравеопазването на Русия не са потвърдили тази информация.    Рабрахме ли какво точно се случи на полигона в Архангелск може да видите в  ", "date": "2019.08.20", "title": "4 станции за измерване на радиоактивността в Русия не работят след взрива в Архангелск"}
{"url": "https://www.actualno.com/asia/kitaj-borbata-s-terorizma-v-sirija-ne-e-prikluchila-news_787404.html", "text": "      Китайският пратеник в Сирия заяви, че \"терористични организации\", включително групировката „Ислямска държава“ (ИД), се възраждат в разрушената от войната страна, призовавайки международната общност да не игнорира знаците за \"ранно предупреждение\".      Сиун Сяойен, представителят  на Пекин за конфликта в Сирия, направи коментарите след срещата си в Женева със специалния пратеник на ООН за Сирия Геир О. Педерсен.   \"Сега съществува опасност терористичните организации като ИД да бъдат съживени\", каза Сиун пред журналисти.\r\n\"Международната общност трябва да обърне внимание.\"  ИД постави под контрол  големи части от Сирия и Ирак през 2014 г., обяви там \"халифат\", но офанзивата в двете страни възстановиха контрола на Дамаск и Багдад върху територията.\r\nПосещението на Сиун в Женева се случва в момент, когато се появи загриженост поради от страна на сирийската правителствена армия срещу Идлиб, район, управляван от джихадисти в северозападната част, който е последната голяма опора на бунтовницата в Сирия.   ООН предупреди, че нападение срещу Идлиб може да предизвика хуманитарна катастрофа.    Попитан за позицията на Пекин относно перспектива за подобно нападение и хуманитарните щети, Сиун определи проблема като \"много сложен\".\r\n\"Борбата с тероризма обаче все още не е приключила.\"\r\nОт януари Идлиб се управлява от съюза Хаят Тахрир ал Шам, който се ръководи от джихадистите от бившия сирийски филиал на „Ал Кайда“. ", "date": "2019.08.20", "title": "Китай: Борбата с тероризма в Сирия не е приключила"}
{"url": "https://www.actualno.com/politics/jordanski-vynshen-ministyr-idva-za-pryv-pyt-v-bylgarija-news_786748.html", "text": "      По покана на вицепремиера и министър на външните работи Екатерина Захариева за първи път в България пристига йордански външен министър. Айман Сафади, министър на външните работи на Хашемитското кралство Йордания, ще бъде на посещение у нас от 19 до 21 август.      Екатерина Захариева ще приеме министър Сафади в МВнР на 20 август 2019 г. за разговор на четири очи в 9:40 ч., а в 10:05 ч. ще се състоят пленарни разговори между двете делегации.   В 11:00 ч. в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти. Министрите ще дадат изявление пред медиите в 11:20 часа, предаде БГНЕС.\r\nЗахариева беше на посещение по покана на Айман Сафади в Йордания през декември 2018 г. Двамата министри са се срещали и в рамките на различни международни форуми в последните месеци - на Европейския съюз и Лигата на арабските държави, на срещата за Близкия изток в Дъблин, в ООН.  Йордания е ключов партньор на България, на Европейския съюз и НАТО в региона на Близкия изток. Стокообменът между България и Йордания за първите 4 месеца на т.г. възлиза на 9,7 млн. долара като в сравнение със същия период на 2018 г. бележи ръст от повече от 21 на сто. За 2018 г. двустранният стокообмен възлиза на стойност 25,2 млн. долара. ", "date": "2019.08.20", "title": "Йордански външен министър идва за пръв път в България"}
{"url": "https://www.actualno.com/europe/prodyljava-evakuacijata-na-o-gran-kanarija-shte-ovladejat-li-pojarite-video-news_787114.html", "text": "       Около 10 000 души са  евакуираните поради развихрилия се горски пожар на испанския остров Гран Канария, каза пред радиостанция СОРЕ шефът на местните власти Анхел Виктор Торес.           По-рано беше съобщено, че огнената стихия е обхванала в популярната туристическа дестинация площ от около  10 хиляди хектара. Отчетена беше евакуацията на около 9 хиляди души.    \"Температурите паднаха и ако всичко върви добре, днес могат да последват добри новини\", заяви Торес в интервю за COPE, Той също така отбеляза, че в борбата с пожара в момента участват около хиляда души.\r\n\"Много е трудно да бъдат преместени около 10 хиляди души ... но отношението на гражданите (към ситуацията) беше образцово\", добави той.   Във вторник сутринта Торес написа в Туитър, че пожарът на остров Гран Канария \"започва да утихва и губи потенциал“.      ", "date": "2019.08.20", "title": "Продължава евакуацията на о. Гран Канария. Ще овладеят ли пожарите? (ВИДЕО) "}
{"url": "https://www.actualno.com/burgas/uvelichiha-zaplatite-na-medicinskite-sestri-v-burgas-news_787033.html", "text": "      Увеличиха , които работят в детските ясли, градини и здравните кабинети в училищата, към община Бургас. Новото споразумение е за увеличение с над 21 % .      Повишението влиза в сила от този август. То е заложено в новия колективен трудов договор, подписан от представителите на синдикалните организации и кметът Димитър Николов.\r\nСпоразумението включва и нови социални придобивки, които са свързани с предпазното и униформеното облекло, като сумата за тяхното закупуване е увеличена със сто лева. В сделките за избор на доставчик, ще участват представители на синдикатите, което също е нов момент.\r\nБлагодарение на постигнатото споразумение, медицинските специалисти, които придобиват право на пенсия след започването на учебната година, ще могат да се пенсионират след нейното приключване.       ", "date": "2019.08.20", "title": "Увеличиха заплатите на медицинските сестри в Бургас"}
{"url": "https://www.actualno.com/dobrich/oshte-1500-dka-gori-shte-bydat-zasadeni-v-severoiztochna-bylgarija-news_787224.html", "text": "      През следващите две години в Североизточна България ще бъдат още 1500 дка гори , което е двойно повече спрямо предходни години , съобщиха от Североизточното държавно предприятие (СИДП). Освен в залесяване, ще се инвестира и в съвременна техника за подготовка на почвата. Наблюденията на директора на СИДП инж. Веселин Нинов са, че увеличаването на площите за залесяване се оценява като положително не само от специалистите, но и от всички хора в страната ни. Препоръката му е да се подготвят за залесяване и медоносни видове за следващите години, за да се помогне и на пчеларите.      Да се заложи на по-голямо разнообразие като видов състав чрез горски плодни дръвчета, които също ще са от помощ за пчеларите, а плодовете им ще служат и за храна на дивеча, е предложението на инж. Веска Стойнева – началник отдел „Стопанисване на горските територии“.\r\nНа територията на СИДП има пет разсадника – в ДЛС-Балчик, ДГС-Добрич, ДГС-Шумен, ДГС-Търговище и ДГС-Върбица. В тях ще бъдат отгледани фиданките за новите горски масиви. ", "date": "2019.08.20", "title": "Още 1500 дка гори ще бъдат засадени в Североизточна България"}
{"url": "https://www.actualno.com/society/stefan-danailov-pred-operacija-za-smjana-na-tazobedrena-stava-news_787126.html", "text": "      Стефан Данаилов е приет със счупване на бедрена шийка и му предстои операция за смяна на тазобедрена става.  Той е в Отделението по травматология и ортопедия. Това се казва в съобщение на бургаската  многопрофилна болница „Бургасмед”.      В момента се правят предоперативни изследвания на 76-годишния актьор. Той ще бъде консултиран от екип от различни специалисти от  УМБАЛ „Софиямед“, начело от най-добрия в тази област проф. Йотов и ще се  положат всички необходими медицински грижи, уверяват от болницата.     ", "date": "2019.08.20", "title": "Стефан Данаилов пред операция за смяна на тазобедрена става"}
{"url": "https://www.actualno.com/asia/twitter-i-facebook-obviniha-kitaj-che-ochernja-protestirashtite-v-honkong-news_786732.html", "text": "      Интернет гигантите Facebook и Twitter обвиниха Китай, че е разработил кампания за атака в мрежата срещу демонстриращите в защита на демокрацията в Хонконг, предаде БГНЕС.      \"Разкрихме значителна по мащаб операция, подкрепена от държавата, фокусирана върху ситуацията в Хонконг, особено що се отнася до протестното движение и призивите му за политическа промяна\", написаха от Туитър, цитирани от АФП.   В отделно съобщение Facebook написа, че след сигнал от Twitter са премахнали страници на своята платформа, които са давали знаци за \"координирано и неавтентично поведение от малка мрежа, базирана в Китай и фокусирана върху Хонконг.\"\r\nВ Хонконг от повече от 10 седмици има масови протести срещу подкрепяната от Пекин управа на града и ерозията на демокрацията и свободите на гражданите.   ", "date": "2019.08.20", "title": "Twitter и Facebook обвиниха Китай, че очерня протестиращите в Хонконг "}
{"url": "https://www.actualno.com/goodnews/deca-bez-roditeli-ot-lom-zaminavat-bezplatno-na-more-news_787368.html", "text": "      За 5 дни ваканция на море заминават 31 деца и техните ръководители от . Заслугата малчуганите да видят морето е на Националното сдружение на сираците в България.      Кметът на Лом Пенка Пенкова помолила за съдействие председателят на Сдружението Слави Михайлов и почивката на море за децата е факт. За тях освен плажни емоции е предвидено участието им в спортни игри и посещения на културни събития в комплекс „Албена“ .\r\nПрипомняме, че през месец декември в Лом се проведе и националната инициатива „Коледа за всяко дете“, която препълни салона на читалището в града с организирания концерт и подаръци за всяко дете.\r\nНационалното сдружение на сираците в България благодари на и на ръководството на „Албена“ АД за подкрепата и възможността деца с нисък социален статус да бъдат безплатно на море.   ", "date": "2019.08.20", "title": "Деца без родители от Лом заминават безплатно на море"}
{"url": "https://www.actualno.com/healthy/naredbata-za-pridobivane-na-specialnost-pri-lekarite-shte-byde-korigirana-v-naj-kratki-srokove-news_787516.html", "text": "      Наредбата за придобиване на при лекарите ще бъде коригирана в най-кратки срокове. Съгласието беше постигнато на среща в Министерството на здравеопазването. Зам.-председателят на БЛС д-р Николай Брънзалов и д-р Стоян Борисов, гл. секретар на съсловната организация, заедно с лекари специализанти и завършващи студенти по медицина, се срещнаха с министър Кирил Ананиев и зам.-министър Жени Начева. Срещата беше инициирана от БЛС и е поредната, на която бяха представени предложения за промени в новата Наредба за придобиване на специалност, съобщиха от съюза.      Ръководството на БЛС, заедно с младите лекари, се обявиха против промените в Наредбата, предвиждащи специализиращите на държавна издръжка млади лекари да бъдат служебно разпределяни след приключването на специализацията в посочени от МЗ лечебни заведения. А в случай, че специализантът не изпълни задължението си, той да трябва да връща заплатите, получените по време на .   По време на срещата бяха уточнени следните предложения за промени в Наредбата:\r\n- Младите лекари да имат право на свободен избор къде да специализират. Финансираните от МЗ специализации да бъдат обявени предварително - къде в страната и за кои специалности има недостиг на кадри и всеки  - Специализант да може да избира дали и с коя болница да сключи договор. Служебно разпределение от МЗ в избрани от ведомството болници няма да има.\r\n-  Специализантите, кандидатстващи за финансираните от МЗ специалности, да знаят предварително къде и при какви условия ще работят след като завършат. Ще бъдат изготвени типови договори, които специализанта ще сключва с болницата, която сам е избрал. Договорите ще са от две части – обща и индивидуална, в която всеки специализант да може да уточни допълнителни условия. Подписването на договор ще бъде и основанието болницата да бъде подпомогната от МЗ, но при ясен регламент.   -  Запазва се  съществуващият механизъм за специализация: разкриване на места за специализанти от лечебните заведения. Всяка болница да има възможност да обяви конкурс за специализанти и да наеме на трудов договор необходимата за лечебното заведения бройка млади лекари по съответните специалности.    -  Ясно и прозрачно провеждане на конкурсите за назначаване на специализанти, чрез унифициран конкурс, който е еднакъв на всички лечебни заведения. Конкурсите за финансираните от държавата специализации ще се провеждат до два пъти в годината, а за избралите да специализират по стария ред – целогодишно. Информация за обявените места ще се публикува на специално създадена платформата на сайта на МЗ.\r\nПо време на срещата бяха дискутирани и въпроси, свързани със затруднения, които имат специализантите по „Педиатрия“ и „Обща медицина“. Дадени бяха идеи за подпомагане на разкриването на практики на специализиращи „Обща медицина“ или на млади лекари, които имат тази специалност.  По време на срещата беше коментирано, че  за първи път МЗ ще отделя средства за заплати за специализанти по „Обща медицина\", както и че ще  финансират специализациите. Следващата седмица отново ще има среща в МЗ, на която БЛС и младите лекари, да обсъдят конкретни предложения. ", "date": "2019.08.20", "title": "Наредбата за придобиване на специалност при лекарите ще бъде коригирана в най-кратки срокове"}
{"url": "https://www.actualno.com/haskovo/baba-todora-ot-ivajlovgrad-stana-stoletnica-news_787453.html", "text": "      Тодора Зафирова от Ивайловград отбеляза днес 100 – годишен юбилей в компанията на семейство и приятели.      Заобиколена от своите деца, внуци и правнуци, баба Тодора посрещна в дома си, за да отбележат заедно днешния празник.\r\n„Днес имах щастието да поздравя една столетница - Тодора Зафирова, която обградена от своите деца и правнуци празнува този забележителен юбилей! Жена, запазила невероятния дух и добротата на ивайловградчанина! Да е жива и здрава, и да празнува още рождени дни, заобиколена от хората, които толкова много я обичат.“ - сподели Диана Овчарова.   Независимо от възрастта, столетницата сподели, че се чувства чудесно и че е в отлично здраве. „Баба Дора“, както я наричат близките, с охота разказваше за миналото си, и задаваше въпроси, свързани с бъдещето на Ивайловград.\r\n„Градът се промени много през последните години, дори и ние старите забелязваме това! Пожелавам на всички работещи в Администрацията сила и воля, за да продължат да променят града към добро, и да осигурят бъдеще на младите.“\r\nУгасяйки свещичките на тортата, с помощта на своята най-малка правнучка, столетницата пожела на всички да са здрави и щастливи, и да достигнат нейните години.    Кметът на община Ивайловград подари на баба Тодора специален подарък, поздравителен адрес и почетен плакет. ", "date": "2019.08.20", "title": "Баба Тодора от Ивайловград стана столетница"}
