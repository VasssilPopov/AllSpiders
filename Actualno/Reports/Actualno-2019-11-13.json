{"url": "https://www.actualno.com/society/novinite-naj-vajnoto-za-denja-13-noemvri-news_1405951.html", "text": "      Редакционният екип нa ви представя най-важните новини за изминалия ден, 13 ноември.       Доста от къщите за тъщи вече са продадени и това не може да се атакува законово. Това твърди отлично информиран източник пред Actualno.com.   Дадени ли са на тъмно десетки милиони левове от държавната хазна на фирма, свързвана с известно име в криминалните среди? Неправителствената организация Антикорупционен фонд (АКФ), чието най-разпознаваемо лице е бившият журналист на в. \"Капитал\"Николай Стайков, призовава Специализираната прокуратура и Агенцията за държавна финансова инспекция (АДФИ) да направят проверка. Банкерът Цветан Василев е поискал да бъде разпитан по делото \"КТБ\", съобщава БНР. Припомняме, че Василев все още е в Сърбия и адвокатите му го защитават задочно. Другите 17 обвиняеми са изправени пред Специализирания наказателен съд.     Т.нар. всъщност приключи на съдебна фаза, след като Върховният касационен съд (ВКС) потвърди решенията на долните инстанции, а именно - обектът е бил приет без нито една забележка от Министерството на културата (МК). И вместо да бъдат присъдени неустойки заради забавяне в размер на 753 000 лева, сега МК ще трябва да плати 73 000 лева разноски по съдебното дело. На последното заседание на Съвета по икономически и финансови въпроси (Екофин) България и още седем държави са се съгласили, че авиотранспортът замърсява с въглеродни емисии и може да се помисли за данъчно облагане на самолетните полети. Експертът Боян Рашев коментира възможно ли е рязко увеличение на цената на самолетните билети.    Комисията за защита на личните данни (КЗЛД) глоби с 55 000 лв. Националната агенция за приходите (НАП) за абсурдна грешка. Приходната агенция запорирала сметки на жена, въпреки че нито имената ѝ, нито рождената ѝ дата съвпадат с тези на длъжница, която била издирвана от германските власти. Депутатите приеха Бюджет 2020  на първо четене със 126 гласа \"за\" и 92 \"против\". Никой не се въздържа. Вчера на първо четене в Народното събрание минаха и бюджетите на НЗОК и ДОО. „Вчера след встъпването ми в длъжност поисках информация от управителя на ВиК за това защо се стигна до нуждата от воден режим в Перник. За съжаление, не получих такава\". Това каза кметът на община Перник Станислав Владимиров след среща с управителя на ВиК-Перник, съобщиха от пресцентъра на Общината. Депутатите продължават с разглеждането на законопроекта на държавния бюджет за 2020 година на първо четене. В проектозакона за държавния бюджет е записано: \"Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС\". Сравнително новосформираната организация на бившия зам.-председател на ГЕРБ Цветан Цветанов - Евроатлантически център за сигурност (ЕАЦС) - твърди в своя позиция, разпространена до медиите, че \"понастоящем два енергийни проекта създават предпоставки за притеснение относно влиянието им върху енергийната сигурност на България - \"Турски поток\" и АЕЦ \"Белене\". Съдът остави в ареста до 8 януари доцентът от университета в Санкт-Петербург Олег Соколов, който уби и разчлени студентката Анастасия Йещенко. Престъплението провокира дискусия за безнаказаността на лицата, извършили домашно насилие, пише френското издание Le Monde. ", "date": "2019.11.13", "title": "Новините: Най-важното за деня, 13 ноември"}
{"url": "https://www.actualno.com/europe/v-holandija-maksimalnata-skorost-veche-e-do-100-kmch-news_1405971.html", "text": "      Холандия ограничава скоростта на движение по магистралите до 100 км/ч. Мотивите на правителството са чисто екологични, съобщи DW.      Няколко информационни агенции съобщават, че нидерландското правителство е решило да въведе 100 км/ч максимално допустима скорост по магистралите в страната. Ограничението ще важи само през деня - от 6:00 до 19:00 часа. Решението е част от пакета с мерки на кабинета в защита на околната среда. Министър-председателят Марк Рюте вече го определи като \"решителна стъпка\".   На много участъци от магистралите в Нидерландия и сега разрешената скорост е 100 км/ч. Занапред обаче ограничението ще важи и за участъците, в които до момента е било възможно и движение със 130 километра в час, предаде БГНЕС.\r\nОт няколко месеца правителството обсъжда въвеждането на по-ефективни мерки за ограничаване на замърсяването на въздуха с азотни съединения. Едно решение на Държавния съвет в Хага - най-висшия административен съд в страната - постави управляващите под натиск: през май Съветът спря издаването на разрешения за големи строителни обекти именно за да спре замърсяването на въздуха. Занапред дори нови жилища ще могат да бъдат строени само ако за компенсация другаде бъдат редуцирани вредните емисии.  Съюзът на търговците на автомобили в Нидерландия разкритикува ограничението на скоростта на движение по магистралите. Говорител на организацията посочи, че делът на движението по аутобаните в общата картина на замърсяването на въздуха в страната е незначителен. В Съюза смятат, че по-ефективна мярка би било въвеждането на премии за бракуването на стари автомобили, които значително замърсяват въздуха.\r\nЕкологични организации пък приветстваха решението. Те смятат, че това действително ще намали концентрацията на вредни азотни съединения във въздуха.    ", "date": "2019.11.13", "title": "В Холандия максималната скорост вече е до 100 км/ч  "}
{"url": "https://www.actualno.com/balkani/v-bosna-izloviha-falshifikatori-na-diplomi-news_1405964.html", "text": "      В сряда босненската полиция арестува 18 души, заподозрени в принадлежност към пръстен на фалшификатори, които са подправили хиляди университетски дипломи и други сертификати.      Операция Перо все още е в ход, заяви говорител на федералната полиция в Босна SIPA и добави, че сред арестуваните са били двама служители на полицията.   Те са заподозрени в подаване на информация по аферата на групата фалшификатори, заяви говорителят Лука Миладинович, предаде БГНЕС.\r\nПазарът на фалшиви дипломи се разрасна сериозно през последните години в балканската страна с население от 3,5 милиона души, която е една от най-бедните в Европа.  Разследването е насочено към общо 53 заподозрени, както и пет образователни институции, заяви Ирена Марянович Чавич, говорител на прокуратурата.\r\nФалшивите дипломи, продадени за между 1000 и 15 000 босненски марки (500 до 7 700 евро), включваха всички нива на образование от начално училище до университет.   Девет души бяха арестувани при подобна операция през февруари.     ", "date": "2019.11.13", "title": "В Босна изловиха фалшификатори на дипломи "}
{"url": "https://www.actualno.com/analysis/ea-daily-do-kakvo-moje-da-dovedat-zaigravanijata-na-syrbija-s-nato-news_1405847.html", "text": "        .      И двете страни се съгласиха, че първото ниво на споразумението е изпълнено успешно. Искам да припомня, че споразумението IPAP, подобно на SOFA (Споразумението за статута на силите) е международен договор, който урежда правния статус на въоръжените сили на една държава или военен блок, докато са на територията на друга държава), беше подписано през 2014 г. почти тайно от сръбската общественост, която никой не е информирал за подготовката на такова политическо решение. Властите подписаха документа без излишен шум, защото повечето сръбски граждани се противопоставят на всякакъв вид . Възниква въпросът кой е упълномощил сръбските власти да подписват споразумения с НАТО и защо го правят против волята на гражданите, които представляват? Според проучвания на общественото мнение над 80% от населението на Сърбия е против сближаването с алианса и Атова не е изненадващо, тъй като извърши агресия срещу тяхната страна.   Сръбската общественост все още не е запозната със съдържанието на новия документ, който беше подписан с Алианса, тъй като все още не е публикуван в публичното пространство. Министерството на външните работи съобщи, че скоро текстът ще се появи на официалния му уебсайт.\r\nНезависимо от това населението на Сърбия трябва да знае, че IPAP обхваща различни области, свързани с живота на определено общество и благодарение на това всъщност контролира всички социални процеси. Ключовият момент е реформата на цялата система за отбрана.  В допълнение към външната политика и сферата на сигурността чрез IPAP Сърбия се ангажира да сътрудничи на НАТО по въпроси на регионалното сътрудничество, вътрешната политика, науката, медиите, европейската интеграция, върховенството на закона, публичната дипломация, икономическите реформи, борбата с тероризма, защитата на правата на човека, извънредните ситуации и премахването излишно оръжие, информационни кампании, подобряване на положението на ромите, защита на данните и т.н. Въз основа на гореизложеното може да се заключи, че подписаните споразумения осигуряват пълна свобода на НАТО за планиране и контрол на всички процеси в сръбското общество. Към това трябва да добавим факта, че настоящият режим в Белград осигури дипломатически статут на военните от НАТО и им позволи да използват военната ни инфраструктура.\r\nСпоред информация на Министерството на външните работи, новият план IPAP се допълва от нови дейности в областта на военно-техническото и научното сътрудничество, както и киберсигурността. Как са представени тези нови моменти в наскоро подписаното споразумение, все още не знаем. Но сега е ясно, че касаят всички стратегически въпроси и засягат държавния суверенитет на страната.   През последните седем години бяха проведени 112 съвместни военни учения между въоръжените сили на Сърбия и НАТО, включително първите мащабни учения на „Алианса“ в Сърбия („Сърбия-2018“) за справяне с извънредни ситуации.    От 2015 г. динамиката на сътрудничеството с НАТО се ускорява и посещенията на служители на организацията в Сърбия стават по-чести. Наскоро делегация на сръбския парламент посети централата на Алианса в Брюксел. По време на това посещение страните обсъдиха новото споразумение IPAP. Според мен НАТО в следващия период ще концентрира допълнителни усилия за подобряване на имиджа си в Сърбия. Тъй като повечето сръбски граждани имат негативно отношение към тази организация и спомените за бомбардировките през 1999 г. са все още свежи, съмнявам се, че тази пропаганда ще бъде ефективна. Но ръководството на НАТО знае, че отношението на сръбското население към Алианса е проблем за него и ще се опита да намери начин да намали негативното настроение на сърбите. Скоро ще се проведе Седмицата на НАТО в Белград - събитие, организирано от Центъра за евроатлантически изследвания ежегодно в продължение на седем години като своеобразна промоция на Съюза. Очаквам НАТО също да засили дейностите си в областта на публичната дипломация.\r\nАко говорим за стратегически планове, те се развиват по модела на привличане в организацията на онези балкански страни, които все още не са нейни участници. Черна гора, без референдум и против волята на мнозинството от гражданите, беше завлечена в НАТО с политическото решение на своето ръководство. Македония също се движи по този път, докато Босна и Херцеговина се опитва да преодолее съпротивата на Република Сръбска. В същото време позицията на Сърбия е ключова за интеграцията на целия регион в Северноатлантическия алианс. Докато Сърбия е извън НАТО, малко вероятно е да се постигне вътрешен босненски консенсус по този въпрос.\r\nАко Сърбия следва пътя на присъединяването към НАТО, тогава Босна и Херцеговина ще я следва. Повратният момент ще бъде отношението на сръбското правителство към Косово и Метохия. Ако официален Белград подпише споразумение с Прищина, независимо дали става въпрос за „всеобхватно споразумение за нормализиране на отношенията“, което предполага „разграничаване на Косово“ или споразумение за „модела на двете Германии“, за което наскоро започна да се говори с нова сила, Косово веднага ще стане част НАТО.    ", "date": "2019.11.13", "title": "EA Daily: До какво може да доведат заиграванията на Сърбия с НАТО?"}
{"url": "https://www.actualno.com/europe/hyrvatija-iska-148-miliona-dolara-obezshtetenie-ot-syrbija-news_1405959.html", "text": "      Към момента на разпадането на Югославия валутните сметки бившата федерация в смесените банки на в чужбина възлизат на 645,55 милиона долара. Според Договора за правоприемство от 2004 г., средствата трябва да бъдат разделени между държавите-приемници на Югославия, но Сърбия харчи по-голямата част от парите. По тази причина Хърватия настоява да получи 148,5 млн. долара от нея, съобщи хърватският „Вечерни Лист”.      Хърватия разполага с доказателства, че през 1990 г. общите пари са използвани за изплащане на чуждестранни дългове на сръбски компании. Изрично е било разпоредено банките да не използват тези средства за други републики, предаде БГНЕС.   Според изданието, в навечерието на разговорите за разделяне на собствеността Сърбия е уведомила останалите наследници, че в общата сметка има 56 млн. долара, без да обясни, къде са парите.\r\nПо силата на Договора за правоприемство парите е трябвало да бъдат разпределени между държавите-правоприемници, като на Хърватия са се падали 23 % от тях или 148,5 млн. долара. Сега Загреб настоява Белград да ѝ изплати тази сума.  Хърватия е домакин на срещата на Постоянната смесена комисия, отговорна за контрола върху прилагането на правоприемството. На днешното заседание като отделна точка ще бъде поставена темата за изчезналите или незаконно похарчени средства.\r\nХърватия ще настоява за прилагане на договора, както и за намиране решение за компенсациите, ако бъде доказано, че парите действително са изразходвани незаконно.    ", "date": "2019.11.13", "title": "Хърватия иска 148 милиона долара обезщетение от Сърбия  "}
{"url": "https://www.actualno.com/showbusiness/eto-go-naj-seksapilnijat-myj-na-2019-news_1405968.html", "text": "       40-годишният певец сам се похвали, като качи няколко снимки в Instagram.      Той благодари за признанието, но сподели, че не е сигурен дали може да оправдае отличието.\r\n\"Всеки ще започне да ме сочи, за да види дали съм достатъчно секси, за да заслужа тази титла\", каза той.    Наградата се определя от редакторите на сп. People, като миналогодишният победител беше актьорът Идрис Елба. Певецът дори сподели забавен колаж на тях двамата.  Джон Леджънд е първият чернокож мъж, получил наградите \"Еми\", \"Грами\", \"Оскар\" и \"Тони\". Той е женен за модела Криси Тайген, от която има две деца.       ", "date": "2019.11.13", "title": "Ето го най-сексапилният мъж на 2019!"}
{"url": "https://www.actualno.com/pernik/tyrsjat-voda-ot-alternativni-vodoiztochnici-v-pernik-news_1405969.html", "text": "      По покана на министъра на регионалното развитие и благоустройството Петя Аврамова в Министерството на регионалното развитие и благоустройството се състоя работна среща с областния управител на Перник Ирена Соколова и с кмета на града Станислав Владимиров във връзка с координиране на съвместни действия за решаване на проблема с водоснабдяването, съобщиха от министерството на регионалното развитие.      Обсъдени бяха краткосрочни и дългосрочни мерки за справяне с кризата. Като спешна мярка беше съставен план за действие, който включва използване на малки резервни водохващания и каптажи, собственост на ВиК Перник. МРРБ ще координира с други институции възможностите за осигуряване на водохващания от други източници, извън обсега на ВиК Перник.   Една от дългосрочните мерки е предложение за осигуряване на резервно захранване от други язовири. В тази връзка като първа стъпка още утре ВиК Перник ще вземе проби за изследване в лаборатория на годността на водата в тях за питейни нужди.\r\nМинистър Аврамова пое ангажимент МРРБ да съдейства по всички възможни начини за решаване на кризата с водоснабдяването в Перник.   ", "date": "2019.11.13", "title": "Търсят вода от алтернативни водоизточници в Перник "}
{"url": "https://www.actualno.com/politics/zaharieva-predstavi-vyzmojnostite-za-biznes-s-bylgarija-v-namibija-news_1405965.html", "text": "      Вицепремиерът и министър на външните работи Екатерина Захариева представи възможностите за бизнес между Намибия и България пред представители на правителството на африканската страна, съобщиха от министерството на външните работи.      В рамките на своето двудневно официално посещение и след срещите си с президента Хаге Готфрид Гейнгоб и министър-председателя Сара Кугуингелуа, българският първи дипломат проведе обстойни консултации със своя колега - вицепремиера и министър на международните отношения и сътрудничеството г-жа Нетумбо Нанди-Ндаитва, в които се включиха от намибийски страна още министърът на финансите, на околната среда и туризма, на икономическото планиране, зам.-министърът на висшето образование, обучението и иновациите, зам.-министърът на вътрешните работи и миграцията.   “Голяма чест за мен е да съм първият външен министър на България, посетил вашата страна. Земеделието, хранителната промишленост и фармацевтичната индустрия, включително производството на лекарства за ветеринарната медицина, са сред секторите, в които може да си партнираме”, каза Захариева. Тя изтъкна, че отношенията ни имат потенциал и в енергетиката - тъй като България вече е натрупала голяма експертиза във възобновяемите енергийни източници, които Намибия също има планове за експлоатира ефективно.\r\n“Може да ви предадем нашия опит във финансирането на стартиращи бизнес компании и в иновациите. Предлагаме много добро висше образование по информационни технологии и аграрно инженерство. Необходимо е да се фокусираме върху професиите, от които бизнесът се нуждае. Нашият бизнес е отворен за сътрудничество и би се съгласил да вземе на стаж младежи от вашите държави като МВнР може да съдейства за издаване на краткосрочни визи за обмяна на опит и стажове”, изтъкна българският вицепремиер.  “По време на нашата борба за самоопределение и независимост вие ни оказахте незабравима помощ -  България обучи в своите университети редица представители на нашето освободително движение, които сега заемат ръководни постове в държавното управление или в частния бизнес - каза вицепремиерът и външен министър на Намибия г-жа Нетумбо Нанди-Ндаитва. - Днес в Южноафриканската общност за развитие (SADC), състояща се от 16 държави, ние представляваме пазар от 190 милиона души, който би бил интересен за българския бизнес. Очаквам ръст на търговията и ваши бизнесмени да посетят страната, специално за България визи се издават вече при пристигане в Намибия, за да могат всички ваши съграждани да бъдат максимално улеснени.” Намибийският вицепремиер изтъкна, че очаква ръст на туристите от България и конкретни стъпки за инвестиции в селското стопанство, минната индустрия, както и проучване на българския опит в подобряването на услугите в сферата на туризма.\r\n“Миналата седмица стартирахме програма за финансиране на млади предприемачи с помощта на частния бизнес и ще се радваме да проучим опита на България във финансирането на старт-ап компании”, каза и министърът на финансите Кале Шлетвайн.   По информация на българското Министерство на образованието и науката у нас в момента се обучава само един български студент от Намибия, а вицепремиерът и външен министър на Намибия разкри кой е той - нейният син. Тя изяви желание повече младежи да го последват и да възстановят една традиция, благодарение на която България днес има много свои приятели в държавната администрация и частния бизнес на Намибия, които са  учили у нас.    Българската страна връчи финализиран проект на меморандум за сътрудничество в културата, а намибийската - споразумение за обмен в образованието. Двете страни постигнаха съгласие и за сключване на рамковото споразумение за секторно сътрудничество. ", "date": "2019.11.13", "title": "Захариева представи възможностите за бизнес с България в Намибия"}
{"url": "https://www.actualno.com/society/vyzmojno-li-e-uvelichenie-na-samoletnite-bileti-zaradi-nov-danyk-news_1405973.html", "text": "      На последното заседание на Съвета по икономически и финансови въпроси (Екофин) България и още седем държави са се съгласили, че авиотранспортът замърсява с въглеродни емисии и може да се помисли за данъчно облагане на самолетните полети. Експертът  Боян Рашев коментира възможно ли е рязко увеличение на цената на самолетните билети.      „Идеята е да се съберат пари, които да бъдат насочени към жп транспорта. В същото време авиацията да стане по-малко предпочитана. Дори данъкът да стане факт, хората ще продължат да използват авиоуслугите. Относително бедните хора няма да могат да си позволят такъв тип пътуване, но голяма част от потребителите на авиолиниите ще продължат да летят. Ще се получи сходна ситуация на тази с акцизите на горивата за колите. Акцизът се увеличава, но намаление на потреблението не се отчита”, посочи Рашев пред Нова телевизия.   „Най-големият проблем на България с потенциален такъв данък е, че ако решим да тръгнем с влак от България до Хамбург, можем да се досетим колко време ще ни отнеме. Това страшно ще затормози икономиката. Има много българи, които работят и пътуват непрекъснато”, допълни експертът.\r\n„За мен е шокиращо, че България се е присъединила към тази идея. Почти съм убеден, че това няма как да бъде прието, просто защото е спирачка за икономиката. Европа се самоубива с подобни действия”, заключи Рашев.   ", "date": "2019.11.13", "title": "Възможно ли е увеличение на самолетните билети заради нов данък?"}
{"url": "https://www.actualno.com/politics/ognjan-minchev-izostrenite-otnoshenija-mejdu-gerb-i-db-dovedoha-do-po-visoka-podkrepa-za-manolova-news_1405975.html", "text": "      Изострените отношения между ГЕРБ и Демократична България доведоха до по-висока подкрепа за Мая Манолова. Това каза за предаването „Това е България“ на Радио „Фокус“ политологът и преподавател в СУ „Св. Климент Охридски“ доц. Огнян Минчев. Той обясни, че покрай политическата криза от 2013г. демократичната общност се е раздвоила между това дали да подкрепи ГЕРБ като антитеза на управлението на Пламен Орешарски или да запазят протестната си позиция. Според него правосъдната реформа е в основата на влошените отношения между ГЕРБ и Демократична България.      „Една съществена част от гласоподавателите на Демократична България по всяка вероятност подкрепиха алтернативният кандидат за кмет на София Мая Манолова, а друга съществена част не отидоха да гласуват. Разбира се, имаше и такива, които гласуваха за Йорданка Фандъкова на втория тур, на балотажа за кмет на София. Но като цяло този вътрешен разнобой на практика показва тенденции, които не водят към помиряване или евентуална перспектива на партньорски отношения, между Демократична България или ГЕРБ в т.нар. дясно-центристка част на политическия спектър“ добави политологът.   Огнян Минчев каза още, че в „Да! България“ има много нови и млади избиратели, при които антикомунистическия патос не е водещ. За тези млади хора ГЕРБ олицетворява нелегитимните отношения между икономическото задкулисие и държавната власт и се стреми към авторитарни форми на управление, допълни Минчев. Той обясни, че линиите на разделение в дясното са очертани - „старата“ десница, подкрепяща СДС, са в съюз с ГЕРБ, а тези, които са против управляващите са с Демократична България. ", "date": "2019.11.13", "title": "Огнян Минчев: Изострените отношения между ГЕРБ и ДБ доведоха до по-висока подкрепа за Манолова"}
{"url": "https://www.actualno.com/curious/facebook-iztri-54-miliarda-falshivi-profila-news_1406000.html", "text": "      От началото на годината изтритите от Facebook фалшиви профили вече са 5,4 милиарда, обяви компанията, след поредната порция заличаване на акаунти.      \"Подобрихме способността си да засичаме и блокираме опитите да се правят фалшиви, злоупотребяващи профили.\", обяви интернет гиганта, цитиран от АFP.   Под фалшив акаунт компанията разбира опит на човек или група хора да се представят за това, което не са или за личност, която не съществува.\r\nСпоред Facebook, около 5 процента от активните профили през даден месец от годината влизат в категорията \"фалшиви\", предаде БГНЕС.  Социалната мрежа инвестира много средства за откриването и изтриването на акаунти, създадени за да заблуждават потребителите, особено по политически въпроси и социални проблеми.\r\nДокладът на Facebook показа още, че правителствата по света са искали от компанията рекордно много справки за това, кой се крие зад профилите в мрежата.   Най-много искания са направили САЩ, следвани от Индия, Великобритания, Германия и Франция.    Само Вашингтон е направил 50 741 запитвания за 82 461 профила във Facebook. Повече от две трети от тези желания за справка са били придружени от искане проверяваният да не разбере, че правителството му прави проверка.\r\n\"Всеки път проверяваме исканията от правителствата, за да сме сигурни, че отговарят на закона.\", казват от Facebook.\r\nКомпанията казва, че са закрили огромен брой профили, разпространяващи или прославящи тероризма, самоубийствата, детската порнография и продажбата на наркотици.    ", "date": "2019.11.13", "title": "Facebook изтри 5,4 милиарда фалшиви профила "}
{"url": "https://www.actualno.com/society/pravitelstvoto-otpusna-24-mln-lv-za-spravjane-s-bedstvija-i-avarii-news_1405938.html", "text": "      Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия, съобщиха от правителствената пресслужба.      С Постановлението се одобряват 24 039 032 лева за извършване на дейности за намаляване на риска от бедствия, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.   Сумата се осигурява от резерва за непредвидени и неотложни разходи по Закона за държавния бюджет на Република България за 2019 г.\r\nСъгласно друго правителствено постановление се одобряват допълнителни разходи по бюджета на Министерството на вътрешните работи за 2019 г. в размер на 7 035 лв. за сметка на предвидените средства по централния бюджет за 2019 г.  Средствата са необходими за възстановяване на извършени разходи по предоставените дейности и услуги на правоимащите лица по чл. 16 от Закона за военноинвалидите и военнопострадалите, посетили курортните комплекси и базите за отдих на Министерството на вътрешните работи и болниците за продължително лечение и рехабилитация - филиали на Медицинския институт на Министерството на вътрешните работи. ", "date": "2019.11.13", "title": "Правителството отпусна 24 млн. лв. за справяне с бедствия и аварии "}
{"url": "https://www.actualno.com/politics/kluchov-urist-v-ministerstvoto-na-kulturata-napusna-zaradi-largoto-news_1405997.html", "text": "      Във връзка с публикации относно Определение № 465 от 04.11.2019 г. на Върховния касационен съд, касаещо искова молба от Министерството на културата към фирмата изпълнител на проект „Античен културно-комуникационен комплекс „Сердика“, Министерството на културата уточнява:      Министърът на културата не осъществява процесуалното представителство на министерството, за което са упълномощени юрисконсултите на институцията.   Според нормативната уредба, регламентираща дейността на институцията, дирекция „Правнонормативна дейност и обществени поръчки“ осъществява процесуалното представителство и правната защита на министъра и на министерството пред всички съдебни инстанции, планира, организира и координира всички дейности във връзка с подготовката и провеждането на съдебни и други правни процедури, дава правни становища по прилагането на законовите и подзаконовите нормативни актове, следи за изпращането в нормативно установените срокове на информацията, свързана с договорите, по които министерството е страна.\r\nВ тази връзка и с оглед резултатите по съдебния иск, предявен от Министерството на културата към фирмата изпълнител на строителните дейности по проект „Античен културно-комуникационен комплекс „Сердика“, директорът на дирекция „Правнонормативна дейност и обществени поръчки“ Татяна Цветанова подаде молба за напускане.  Дисциплинарният съвет към Министерството на културата продължава проверката по изясняване на фактите и обстоятелствата, както и действията на всички служители на Министерството, довели до Определение № 465 от 04.11.2019 г. на Върховния касационен съд (ВКС). Резултатите от проверката ще бъдат оповестени своевременно, съобщават от министерството на културата.\r\nБГНЕС припомня, че Министерството на културата пропусна последния срок да обжалва съдебното решение, с което бе отхвърлена претенцията му за неустойка към строителя на столичното Ларго. Това ставаше ясно от определение на ВКС, с което делото бе окончателно приключено. Това означава, че Министерството на културата не само няма да получи 753 хил. лв. неустойка, но и ще трябва да плати над 73 хил. лв. разноски по делото.   Ремонтът на Ларгото бе повод за скандала, придобив известност като \"Ало, Банов съм\". В началото на годината Елена Йончева от БСП оповести записи, от които твърдеше, че става ясно как Банов дава инструкции да се оформят документи, за да не дължат изпълнителите неустойка. Самият Банев няколко пъти заяви, че не може да бъде обвиняван, защото министерството води дела за неустойка. От определението на ВКС става ясно, че МК дори не е спазило срока за обжалване на делото, като последната възможност за това е била на 12 март. От министерството твърдяха, че са подали жалбата по пощата, обаче печатът на писмото е с дата 13 март, и жалбата не е била приета.     ", "date": "2019.11.13", "title": "Ключов юрист в Министерството на културата напусна заради Ларгото "}
{"url": "https://www.actualno.com/politics/boil-banov-ocherta-bylgarskite-prioriteti-v-programite-na-unesko-news_1406003.html", "text": "      Министърът на културата Боил Банов очерта българските приоритети в програмите на ЮНЕСКО и приноса на България за тяхното реализиране по време на 40-ата сесия на Генералната конференция на световната организация за образование, наука и култура, която се провежда в Париж. Министър Банов участва в Генералната конференция на ЮНЕСКО като ръководител на българската делегация.      Българските приоритети в програмите на ЮНЕСКО са: образование; опазването на материалното, нематериалното и подводното културно наследство и прилагането на съответните конвенции на ЮНЕСКО; науката и опазването на околната среда.   „Ключовите приоритети на образованието днес, по които работят активно българските институции, са поощряването на креативността, откривателството, изобретателността и критичното мислене, съдействието за пълноценното развитие на личния потенциал на всеки търсещ знание; подготовката на младите хора за учене, живот и работа в глобализирана икономика, основана върху знания и иновации. Целта ни е да се постигне по-качествено, равнопоставено и приобщаващо равнище на образованието”, подчерта Боил Банов в изказването си.\r\nВъв връзка със сериозния интерес на страната ни и към дейността на ЮНЕСКО в социалните науки министърът на културата посочи, че подкрепяме изцяло приложението на етиката в науката и технологиите; управлението на социалните трансформации; борбата срещу всички форми на дискриминация, расизъм и ксенофобия и произтичащата от тях нетолерантност; проблемите на най-уязвимите социални групи. „Насърчаването на свободното движение на идеи и всеобщия достъп до информация и знания и до информационни и комуникационни технологии, с акцент върху свободата на изразяване, следва да продължи да бъде сред приоритетите на ЮНЕСКО”, допълни още той.  По отношение работата на Регионалния център за опазване на нематериалното културно наследство в Югоизточна Европа в София, той посочи, че се работи за широко сътрудничество при прилагането на международните принципи за съхраняване, опазване и управление на културното наследство, а формалното и неформално образование се насърчава като основен приоритет на ЮНЕСКО с оглед опазването и предаването на културното наследство на бъдещите поколения и активизирането на междукултурния диалог. „Бихме искали нашите усилия да бъдат все повече насочени към влиянието на културата върху икономическия растеж - икономиката, основаваща се на творчество, цифровата среда и нови професии”, изтъкна министър Банов.\r\nПо думите му в бързо променящия се свят ЮНЕСКО трябва да бъде в крачка с промените и предизвикателствата и дори да ги предвижда и да прилага коригиращи мерки. По отношение на процеса на реформи в ЮНЕСКО Боил Банов посочи, че страната ни придава особено значение на успешното прилагане на Стратегията за партньорство, както и на Комуникационната стратегия на ЮНЕСКО, особено за приобщаването на младите хора, използвайки дигиталните възможности. Като още един инструмент за постигане на целите на Организацията министър Банов посочи запазването на възможностите на ЮНЕСКО да поддържа програмите си в пълен обем, да повиши тяхната ефективност и да реализира признатото си лидерство в поетите ангажименти по достигане на целите на Дневния ред 2030 на ООН за устойчиво развитие, съответстващи на мандата й.   Четиридесетата сесия на Генералната конференция на ЮНЕСКО беше открита в седалището на Организацията в Париж на 12 ноември и ще продължи до 27 ноември 2019 г. Общият политически дебат, който включва изказванията на ръководителите на националните делегации, протича в периода 13-18 ноември.    В рамките на конференцията са планирани заседания на Комисиите в областите от компетентност на Организацията. В тях участват представители на съответните министерства, които ще изразят българската позиция по разглежданите документи. Участието на българската делегация е израз на традиционно активния принос на България за реализиране на целите, принципите и програмите на ЮНЕСКО, както и възможност за заявяване на българските приоритети и проекти в рамките на предстоящия двегодишен период. ", "date": "2019.11.13", "title": "Боил Банов очерта българските приоритети в програмите на ЮНЕСКО"}
{"url": "https://www.actualno.com/plovdiv/v-ramkite-na-mesec-za-vtori-pyt-zamazaha-s-boja-likovete-na-hristo-botev-i-veliki-bylgari-v-plovdiv-news_1405947.html", "text": "      Уникалните графити на Коматевския възел в Пловдив за втори път в рамките на месец бяха подложени на вандалски акт. Ликовете на Христо Ботев и някои от другите велики революционери осъмнаха заличени с червена боя.      Дългият над 200 метра графит се появи на Коматевския възел през 2015-та година. Той бе изработен от членове на една от фенските фракции на Ботев – „Лудата банда“, по повод 10-годишният им юбилей. От едната страна бе изрисуван лика на Ботев, а до него, на фона на националния трибагреник, заветните думи от безсмъртният стих от \"Хаджи Димитър\" - \"Тоз, който падне в бой за свобода, той не умира\". На отсрещната стена пък бяха изрисувани някои от най-големите герои на България на фона на знамето „Свобода или смърт“ и призивът: „Помни историята, почитай Родината!“.    За съжаление, уникалните графити бяха подложени на атака от неизвестни лица и преди около месец осъмнаха с червена боя по лицата на някои от героите. От „Лудата банда“ реагираха изключително бързо и само броени дни след това 20-тина привърженици почистиха графитите и ги освежиха, тъй като бяха избелели през изминалите 4 години. Преди дни, обаче, ликовете на героите бяха подложени на втора такава атака. Затова от фракцията на феновете на Ботев внесоха жалба до МВР и Прокуратурата. Привържениците също така призоваха всички, които имат информация, да проявят гражданско самосъзнание и да се свържат с авторите на уникалния графит.    ", "date": "2019.11.13", "title": "В рамките на месец: За втори път замазаха с боя ликовете на Христо Ботев и велики българи в Пловдив"}
{"url": "https://www.actualno.com/curious/aeroflot-lishi-ot-bonusi-pytnik-zaradi-kotarak-s-nadnormeno-teglo-news_1405949.html", "text": "      Руският авиопревозвач „Аерофлот“ лиши пътник от натрупаните въздушни мили, тъй като наруши правилата и вкара в пътническия салон на самолета котарак с наднормено тегло, съобщи .       от Москва за Владивосток, след като при полета от Рига до руската столица всичко било нормално.   Но според правилата на „Аерофлот“ домашни любимци с тегло над 8 кг. трябва да бъдат в багажното отделение. И да първи път от неговите над 300 полета служителка с рулетка точно спазвал инструкциите за големината на ръчния багаж, а и за теглото. Хванала, че котаракът е с 2 кг повече от позволеното и обявила, че трябва да бъде пратен в багажното.\r\nМихаил Галин не искал Виктор да се мъчи 8 часа сам в багажното, след като котаракът не понесъл добре предишния полет. Измислил план да го вкара в салона -  сменил котарака с по-лека котка при проверката за полета, за да заобиколи ограниченията за теглото, а след това качил Виктор на борда.  В крайна сметка обаче Галин допуснал грешка – описал всичко, което е направил по-рано този месец в своята Фейсбук страница. Постът станал много популярен.\r\nИ отговорът на „Аерофлот“ не закъснял: „Всички въздушни мили, натрупани по програмата, се анулират“, обяви авиокомпанията.   Михаил Галин изглежда приема наказанието с чувство на хумор, защото в следващ пост написа, че не може да има претенции към компанията. И пусна снимка на Виктор като малък, когато „теглото му отговаряше на изискванията на превозвача“.     ", "date": "2019.11.13", "title": "„Аерофлот“ лиши от бонуси пътник заради котарак с наднормено тегло"}
{"url": "https://www.actualno.com/analysis/the-times-shte-specheljat-li-konservatorite-parlamentarnite-izbori-news_1405656.html", "text": "             \"И ако погледнете анкетите, знаците изглеждат добри за Джонсън. Консерваторите имат 14% преднина пред лейбъристите, докато Джереми Корбин има най-нисък рейтинг от всички партийни лидери. На тази основа торите могат с основание да очакват да излязат с мнозинство от над 40 депутати в следващата Камара на общините.\r\nНо мнозина предричаха, че Тереза Мей ще спечели парламентарните избори през 2017 година с мнозинство от над 100 депутати. Вижте какво се случи тогава.\r\nКакто отбелязва експертът по социологическите проучвания Джон Къртис, преднината на Мей от 16 процента в анкетите е била дори по-голяма от тази на Джонсън в този момент на кампанията, но тя се е стопила до само 2,5% в деня на вота.     Консерваторите също ще трябва да спечелят места от лейбъристите, просто за да изравнят 317-те депутати, които Мей спечели миналия път.\r\nВъпреки това, ако съществения отлив на лейбъристи към Консервативната партия в текущите анкети се реализира на урните, има близо 50 места на работническото движение, които могат да преминат към торите. Спечелването им ще е повече от компенсация за загубите другаде.\r\nНещо повече, те са непропорционално разположени в северната част на Англия и Мидландс, където мнозина избиратели подкрепиха излизането от ЕС, макар че при 55% средната подкрепа за излизане в тези райони, тя е само малко над 52% от гласовете в цялата страна.    Колумнистът на „Таймс“ Дани Финкълщайн посочва, че консерваторите правят две неща, които затрудняват победата им. Те се опитват да си осигурят повече депутати за евентуалното им четвърто поредно правителство, нещо, което не се е случвало преди в модерната политика на Великобритания.\r\nСъщо така, те „целят да уволнят някои стари избиратели и да наемат някои нови, които все още не са приели работата“.   Напълно възможно е торите да загубят традиционните консервативни избиратели, които искат оставане в ЕС и в същото време да не спечелят лейбъристите, които искат излизане от Съюза.\r\nА на Лейбъристката партия не й трябва мнозинство, за да дойде на власт. На нея просто й трябва Консерваторите да нямат такова.\r\nТрудно е да се види от кого ще получат подкрепа торите, ако са най-голямата партия в парламента, но без болшинство. От Шотландската национална партия (СНП)? Очевидно не. Либерал-демократите? Е, те биха настоявали да спрат Brexit по един или друг начин, условие, което консерваторите не могат да приемат.   Демократичната юнионистка партия (ДЮП)? Не и след като Джонсън ги предаде заради последното споразумение за оттегляне с Брюксел.\r\nТака че, ако господин Джонсън не спечели мнозинство, шансът Корбин да се окаже в Даунинг стрийт 10 е огромен.\" ", "date": "2019.11.13", "title": "The Times: Ще спечелят ли консерваторите парламентарните избори?"}
{"url": "https://www.actualno.com/starazagora/drugata-sedmica-sydyt-se-proiznasja-za-kasirane-na-kmetskija-vot-v-pavel-banja-news_1405939.html", "text": "      До 20 ноември се очаква Административният съд в Стара Загора да се произнесе по заведеното от Станимир Радевски дело за касиране на изборите за кмет в община Павел баня, съобщи Радио Стара Загора. На днешното заседание са изслушани петима свидетели и ръчно са преброени бюлетините от една от избирателните секции в с. Осетеново.      В съдебната зала по искане на адвоката на жалбоподателя с полицейска охрана са донесени чувалите от всички секции в общината. В първото заседание по делото в понеделник Радевски заяви, че има данни за отваряне на чували и манипулиране на изборните книжа. В съда днес е установено, че поне три от чувалите не са запечатани според изискванията.   Показания за протичането на изборния ден дадоха петима свидетели. Величка Тодорова, член на Общинската избирателна комисия в Павел баня свидетелства, че при приемането на материали от секциите са нанасяни корекции заради масово сгрешени протоколи. С непопълнени изцяло, но подписани протоколи, което наложило дописването им на място, в ОИК се явили от две секционни избирателни комисии - N 17 и N 20. За многобройните грешки в протоколите потвърждава и Веселина  Николова, която е заместник-председател на ОИК. Според нея те били основно технически - имало разминавания при засичането заради неправилно сборуване на числата в графите.\r\nЧленът на СИК N 17 в с. Александрово Мария Гяурова потвърждава, че отишли в ОИК с непопълнен протокол, защото го сгрешили при попълването. Заради многото поправки в протокола на СИК N 20 в Осетеново и за проверка на разминаването между числово изписаните 247 гласа за кандидата с номер 55 и отразяването с думи, изписано като 24 и допълнително добавеното 7, се извършва ръчно преброяване на бюлетините от секцията в съдебната зала по искане на защитата на Радевски. Установено е, че действителните гласове за него са 43, а за опонента му - Иса Бесоолу, са 247. При бюлетините в чувала обаче не е открита чернова на протокола. Настояването за ръчно броене в още 12 секции, в чиито протоколи са нанасяни поправки, не е уважено от съда.  Страните по делото трябва да внесат до 15 ноември аргументите си в писмена защита. Следващата седмица - до сряда, трябва да излезе и определението на съдия Михаил Русев. ", "date": "2019.11.13", "title": "Другата седмица съдът се произнася за касиране на кметския вот в Павел баня"}
{"url": "https://www.actualno.com/europe/kmetyt-na-venecija-klimatichnite-promeni-sa-vinovni-za-navodnenijata-news_1405953.html", "text": "      Кметът на обвини климатичните промени за масивните наводнения в италианския град, като нивото на водата е второто най-високо такова в историята на града, предава Euronews.      По-рано стана ясно, че нивото на водата е достигнало до 189 см, което означава, че по-голямата част на Венеция е под вода. Най-високото ниво някога засичано в града е 198 см, по време на наводнението през 1966 г. Регионалният началник на област Венето, Лука Зая каза, че заради бедствието е загинал човек, макар да не е ясно при какви обстоятелства. Бедствието също така стана причина за притеснения за щети по базиликата Сан Марко, предаде агенция Фокус.   По-късно беше предвидено, че ще нахлуе във Венеция и нивата на водата ще останат до 160 см. Кметът на италианския град Луиджи Брунаро обвини климатичните промени за „драмтатичната ситуация“ и призова за скоростно завършване на морските бариери, които италианското правителство планира да изгради навътре в Адриатическо море, за да предпазват Венеция от подобни бедствия.\r\nПодводните подвижни бариери, наречени проект \"МОСЕ“ трябва да ограничат силата на потенциални наводнения във Венеция, най-често причинявани от южни ветрове, които предизвикват огромни приливи на север.  Но местните природозащитници са притеснени от проекта, понеже според тях той ще наруши крехката екосистема в региона. Освен това проекта беше забавян многократно и заради корупционни скандали и притеснения за цената му.\r\nСпоред Зая, бариерите са почти готови, но не е ясно дали наистина ще работят срещу подобни наводнения.   „Въпреки вложените под водата 5 млрд. евро, пощада Сан Марко изобщо няма да е площад“, заяви Зая, като имаше предвид една от най-ниските точки в града.    От своя страна Брунаро заяви, че това наводнение представлява „рана, която ще остави следи“. ", "date": "2019.11.13", "title": "Кметът на Венеция: Климатичните промени са виновни за наводненията"}
{"url": "https://www.actualno.com/africa/slujitelite-na-ujnoafrikanskite-aviolinii-gotvjat-bezsrochna-stachka-news_1405927.html", "text": "      Хиляди служители на националната авиокомпания на Южна Африка ще организират безсрочна стачка в петък заради планираните съкращения на работни места и заплатите, заявиха синдикатите, дни след като въздушният превозвач обяви, че ще уволни стотици служители.      Очаква се над 3000 служители, включително кабинния екипаж, регистратура, продажба на билети и технически персонал, както и наземент персонал, да свалят започнат  стачка от петък, съобщиха синдикатите.\r\n\"Пристъпваме към майката на всички стачки\", каза Зази Нсибаньони-Мугамби, президент на асоциацията на южноафриканските кабинни екипажи (SACCA) на пресконференция в Йоханесбург, като добави, че синдикатите са стигнали до \"задънена улица\" със  South African Airways (SAА) по исканията за заплати.\r\n„Заземяваме авиокомпанията в петък“, каза Ирвин Джим, генерален секретар на Националния съюз на металурзите в Южна Африка (NUMSA).  Държавната авиокомпания в понеделник обяви процес на преструктуриране, който може да засегне 944 служители и \"да доведе до загуба на работни места\".\r\nSouth African Airways (SAA) има сериозни  дългове и се бори с трудности въпреки неколкократното финансово подпомагане от страна на правителството.\r\nСлужителите, които също искат повсеместно увеличаване на заплатите с осем процента, искат „сигурност на работното място за най-малко три години“.    Двата профсъюза заявиха, че пилотите - които не участват в стачката - са приели увеличение от 5,9%.\r\nВ авиокомпанията работят 5146 работници.\r\nСиндикатите обвиняват борда на SAA и ръководството на изпълнителната власт за кризата, в която се намира авиокомпанията. ", "date": "2019.11.13", "title": "Служителите на южноафриканските авиолинии готвят безсрочна стачка "}
{"url": "https://www.actualno.com/health/koga-e-po-dobre-da-si-vzemem-dush-sutrin-ili-vecher-news_1405540.html", "text": "             Cпoрeд прoвeдeнa aнкeтa, ocъщecтвeнa cъвмecтнo oт швeдcкaтa кoмпaния \"Фoрeo\" и YоuGоv, 61% oт бритaнцитe прeдпoчитaт дa cи взимaт душ cутрин, вмecтo вeчeр cлeд рaбoтa, пишe в. Dаily Stаr.   Прoвeждaщитe прoучвaнeтo oбaчe oтбeлязвaт, чe врeмeтo нa къпaнe e ocoбeнo вaжнo зa cъcтoяниeтo нa кoжaтa. Зa дa бъдe тя cвeжa и здрaвa e прeпoръчитeлнo душ дa ce взимa вeчeр. Вeчeрнoтo къпaнe ce oтрaзявa блaгoприятнo върху кoжaтa, тъй кaтo oтмивa нaтрупaнaтa прeз дeня мръcoтия.\r\nCпoрeд дeрмaтoлoзитe cутрeшнoтo къпaнe e пo-cкoрo oбoдрявaщo, нo пoлзитe зa кoжaтa oт нeгo ca нeзнaчитeлни.   , кoнcтaтирaт eкcпeртитe. ", "date": "2019.11.13", "title": "Кога е по-добре да си вземем душ - сутрин или вечер?"}
{"url": "https://www.actualno.com/plovdiv/sin-ubi-majka-si-v-plovdiv-news_1405885.html", "text": "      59 годишна жена е била открита мъртва със следи от насилие тази сутрин в дома и в жр \"Тракия\" в Пловдив след сигнал за неприятна миризма, подаден от съседи. При проверка от полицаи вратата била отворена от 27 годишния и син, психично болен.      Пред криминалистите той обяснил, че преди дни се скарали с майка си и той и нанесъл побой.\r\nЗадържан е за срок от 24 часа, Окръжна прокуратура наблюдава досъдебното производство.   ", "date": "2019.11.13", "title": "Син уби майка си в Пловдив"}
{"url": "https://www.actualno.com/curious/dneven-horoskop-za-14-noemvri-news_1405910.html", "text": "             През този ден не почивайте на стари лаври. Ще може да бъдете спокойни за добрия ви имидж, ако положите достатъчно усилия. Денят не предващава никакви изненади. За да не ви е скучно посетете книжарница и се приберете с интересна история.   През този ден ще ви се иска да затворите очите си пред трудностите, които ви предстоят. Подобен подход ще означава само загуба на време. Проявете кураж.     Днес не потъвайте в съмнения. Много вероятно е да имате повече шансове, отколкото виждате, но трябва да се успокоите, за да ги съзрете. През този ден може да научите нечия тайна. Не бързайте да решавате какво да направите с наученото. Може да загубите, ако издадете тайната. През този ден пазете здравето си. Коремът ще е слабото ви място. Не правете  компромиси с храната. Не употребявайте алкохол.   Днес не давайте съвети, ако не са ви искани. Може да си направите своите изводи, но изказването им по-скоро ще ви донесе проблеми. През този ден ви очаква приятна изненада. Бъдете отворени към интересни предложения за прекарването на деня. Вечерта не пропускайте да се забавлявате. Днес помислете какво може да направите, за да подобрите средата около себе си. Малък разбор на вещите и изхвърлянето на ненужните от тях ще ви накара да се почувствате по-добре.    През този ден не проявявайте агресивност. Доказването на правотата на всяка цена ще е напълно безсмислено и безрезултатно. Това е ден, в който физическото натоварване ще ви се отрази благосклонно. Ефективни ще са процедури, свързани с изчистването на организма и намаляване на теглото. Днес не отивайте твърде далеч в мечтите си. Имате доста рутинна работа за вършене. Тя не е толкова неприятна, колкото ви се струва. ", "date": "2019.11.13", "title": "Дневен хороскоп за 14 ноември "}
{"url": "https://www.actualno.com/politics/negramotnite-i-danychnite-dlyjnici-da-ne-mogat-da-glasuvat-poiskaha-ot-volja-news_1405890.html", "text": "      Български граждани без завършено основно образование да нямат право да гласуват. Това е едно от трите предложения за промяна на Изборния кодекс, които стана ясно от съобщение на партията до медиите.      Те предлагат правото на глас да губят и тези сънародници, които имат неплатени данъци и осигуровки.   \"Промените ще имат бързо и пряко позитивно въздействие върху целия изборен процес и недостатъците му, за които сега само се говори\", категорични са от партията на Веселин Марешки.\r\nТе подчертават, че неграмотните граждани често стават жертва на контролиран и платен вот и нямат никаква представа за какво и за кого гласуват.  Според тях, избирателите трябва да имат капацитета да гласуват осъзнато и информирано.\r\n\"Да завършиш поне осми клас е задължение на всеки български гражданин по Конституция. Ако трябва ще променим и нея, за да пресечем един път завинаги купуването на гласове\", изтъкна още Марешки.   Той припомни член 53, ал. 2 от Конституцията, в който се казва, че образованието е задължително до 16-годишна възраст. Според Марешки гражданите имат не само права, но и задължения.    \"Отказът да си изряден данъкоплатец, е отказ да участваш солидарно в обществения живот. В момента ти искат документ за платени данъци и осигуровки за какво ли не, а за толкова важно нещо като изборите - не. Затова трябват спешни промени\", допълни той.\r\nТретото предложение на \"Воля\" е видеонаблюдението онлайн в края на изборния ден при броенето на бюлетините и попълването на протоколите.\r\n\"Всеки гражданин ще може през компютъра си да следи какво става в неговата секция. Това е гаранция за граждански контрол върху процеса\", смята още лидерът на \"Воля\". ", "date": "2019.11.13", "title": "Неграмотните и данъчните длъжници да не могат да гласуват, поискаха от \"Воля\""}
{"url": "https://www.actualno.com/europe/goljama-avtobusna-katastrofa-v-slovakija-ima-zaginali-i-raneni-news_1405886.html", "text": "      Най-малко 13 души загинаха, а 20 бяха ранени при сблъсък на автобус с камион в Западна Словакия. Инцидентът е станал в близост до град Нитра, на 100 км източно от столицата Братислава. Това съобщиха от пожарната служба, цитирани от агенция France Presse.      \"Мога да потвърдя смъртта на 13 души и наранявания на 20 други при инцидент близо до Нитрианске Хрънцяровце, където се сблъскаха автобус и камион\", заяви Зузана Фаркасова, говорител на словашките пожарникари и спасители, отбелязва още БГНЕС.  На место има над 20 пожарникари, хеликоптер и разследващи полицаи. Според властите жертвите и пострадалите могат да се увеличат.   ", "date": "2019.11.13", "title": "Голяма автобусна катастрофа в Словакия, има загинали и ранени"}
{"url": "https://www.actualno.com/society/d-r-daritkova-narastva-rezistentnostta-kym-antibiotici-koeto-e-opasno-news_1405957.html", "text": "      Социалните вреди от антимикробната  резистентност в развитите държави, както и у нас, е равна на сумарната вреда, която имат грипа, СПИН-а и туберколозата.  Това каза директорът на Националния център по заразни и паразитни болести проф. д-р Тодор Кантарджиев, предаде репортер на БГНЕС.      „Резистентността води до такива вреди за здравето на обществото, каквито вреди нанасят трите важни заболявания - СПИН, туберколоза и грип. Това е големия проблем, и всеки лев, даден за намаляване на резистентността и за увеличаване на знанията на хората, на обществото, е в правилна посока”, каза той.   По повод Световната седмица, посветена на правилната употреба на антибиотиците, Народното събрание беше домакин на кръгла маса на тема „Антибиотиците: Използвайте отговорно“.\r\n„Във връзка със Световната седмица за информация за антимикробната резистентност, която се провежда през ноември, ние организирахме тази дискусия, за да може да повишим информираността на обществото по темата, да посочим какви са постиженията и предизвикателствата в България, и да очертаем мерки за преодоляване на проблема, който е твърде сериозен. Нещо, което за съжаление води до смърт на стотици хиляди пациенти и в бъдещ план се създава заплаха, която е съизмерима със заплахите на няколко инфекциозни болести сумарно, както разказа проф. Кантарджиев. Затова е важно да бъдем информирани, да бъдем подновени и добре организирани, за да се справим с това предизивкателство”, каза председателят  на Комисията по здравеопазването на НС д-р Даниела Дариткова.   ", "date": "2019.11.13", "title": "Д-р Дариткова: Нараства резистентността към антибиотици, което е опасно"}
{"url": "https://www.actualno.com/dobrich/myj-ot-dobrich-ubil-jestoko-lubovnika-na-jena-si-se-izpravja-pred-syda-news_1405909.html", "text": "      Окръжната прокуратура в Добрич е внесла обвинителен акт в съда срещу 54-годишния Иван Ж. за убийството на семейния приятел Румен Райчев, съобщават от Апелативна прокуратура – Варна. От държавното обвинение посочват, че тежкото престъпление е предизвикано от жертвата.      От години Румен и съпругата на обвиняемия са поддържали интимни отношения. На 31 октомври 2018 г. след уговорена среща Румен взел жената от автобусна спирка и се отправили извън Добрич. Случайно съпругът минавал по другото платно и видял жена си да се качва в колата на семейния приятел. Усъмнил се, че имат връзка и решил да ги проследи. Иван открил прелюбодейците в автомобила на Румен в най-неподходящия момент. Той отворил предната врата, взел ножа, който видял, и започнал да реже гумите, за да не могат да избягат прелюбодейците. Румен слязъл от автомобила, взел от багажника бухалка и ударил с нея съперника си по главата, след което го ритал в слабините. Но Иван успял да издърпа от ръцете му бухалката и започнал да чупи стъклата на колата, в която се бил заключил Румен. След като излязъл, Иван му нанесъл удари по тялото с ритници и юмруци. Съпругата през цялото време стояла на задната седалка и била свидетел на разпрата между двамата мъже. След това се качила в семейния автомобил и се прибрала със съпруга си.   Румен беше обявен от близките си за безследно изчезнал, а 20 дни след убийството му мъртвото тяло беше открито от случаен минувач. Последва задържане на Иван, чиято кръв полицаи са открили по кората на дърво в близост до престъплението.\r\nГръдна и черепно-мозъчна травма е причинила смъртта на Румен, става ясно от експертизата. Той е бил с множество счупвания на ребрата и страданията му продължили дълго, заради което убийството е квалифицирано с особена жестокост и по особено мъчителен начин. То е извършено в състояние на силно раздразнение, причинено от ударите на жертвата и от изневярата на съпругата, сочи направената комплексна психиатрично-психологична експертиза.   ", "date": "2019.11.13", "title": "Мъж от Добрич, убил жестоко любовника на жена си, се изправя пред съда "}
{"url": "https://www.actualno.com/music/andrea-bocheli-komentira-skandala-s-plasido-domingo-news_1405883.html", "text": "      Италианският певец Андреа Бочели заяви, че е „абсурдно” да бъдат отменени заради многобройните обвинения в сексуален тормоз, пише сайтът „Variety”.      „Все още съм в ужасен от случилото се с този невероятен артист”, заявява Бочели.   „Не разбирам това. Утре някоя дама може да дойде и да каже, че Андреа Бочели я е задирял преди 10 години и от този ден нататък вече никой да не иска да пее с мен. Оперните къщи вече няма да ми се обаждат. Това е абсурдно“, категоричен е певецът.\r\nБочели - един от най-известните оперни певци в света, се готви за турне в САЩ, което започва следващия месец в Сан Франциско, където наскоро беше отменен концертът на Пласидо Доминго, предаде БГНЕС.  Според Бочели, никой не трябва да се произнася по такива въпроси, преди да има съдебно решение.\r\nКогато се случи подобно нещо, се раздават морални оценки, но не и такива, свързани с таланта на човека – това са две различни неща.   Бочели припомни, че в миналото е имало много артисти със съмнителен морал.    Общо 20 жени обвиниха Пласидо Доминго за сексуално неправомерно поведение. Те се оплакват, че певецът ги е докосвал, искал е лични срещи с тях, провеждал е телефонни разговори късно през нощта и е правил опити да ги целува.\r\nГоворителят на Доминго отрече тези обвинения, но отказа да навлиза в детайли заради продължаващото разследване. ", "date": "2019.11.13", "title": "Андреа Бочели коментира скандала с Пласидо Доминго"}
{"url": "https://www.actualno.com/smartguide/glavnijat-izpylnitelen-direktor-na-vivacom-atanas-dobrev-e-otlichen-za-mistyr-ikonomika-news_1405877.html", "text": "      Атанас Добрев, главен изпълнителен директор на VIVACOM, спечели голямото отличие „Мистър Икономика“ в конкурса, провеждан съвместно от сп. \"Икономика\" и Конфедерацията на работодателите и индустриалците в България (КРИБ).      Наградите, известни като „Оскарите на бизнеса“, се връчват за 29-та поредна година. Номинациите се правят в КРИБ, като не е задължително да бъдат за членове на Конфедерацията, а победителите в категориите Мистър и Мисис Икономика се определят след гласуване от УС на КРИБ. Отличията се присъждат на изявени предприемачи и мениджъри, които са допринесли за развитие на икономиката в страната, насърчаване на инвестициите, създаване на нови работни места.\r\nНаградата за Атанас Добрев идва в годината, в която брандът VIVACOM празнува своята 10-годишнина. Това е период, в който компанията се трансформира в дигитален телеком от ново поколение, предлагащ на своите клиенти пълно портфолио от телекомуникационни услуги, както и иновативни решения за нуждите на бизнеса и правителствения сектор. \r\nАтанас Добрев е начело на VIVACOM от 2013 година. Под негово ръководство компанията достига и запазва лидерска позиция на българския телеком пазар - VIVACOM е оператор номер 1 по общи приходи за седем поредни години, отчитайки резултатите за 2018 г. до момента.  „Името на наградата  в известен смисъл  е подвеждащо, защото независимо, че е персонализирана - Мистър Икономика - това със сигурност е награда за приноса на най-големия телеком в България към икономиката на страната. Затова приемам \"Мистър икономика 2019\" като награда за усилията на целия екип на VIVACOM“, сподели Атанас Добрев по време на церемонията и допълни: „За нас да бъдем лидери на  пазара, означава преди всичко отговорност към стратегията за развитие на цялото общество в посока на дигитализацията на българската икономика и възможността ѝ да бъде конкурентноспособна на световния пазар. Щастлив съм, че нашите усилия в тази посока са оценени\", коментира още той. ", "date": "2019.11.13", "title": "Главният изпълнителен директор на Vivacom Атанас Добрев е отличен за \"Мистър Икономика\""}
{"url": "https://www.actualno.com/society/mentori-kanjat-mladeji-za-proekt-po-otgovoren-turizym-news_1405907.html", "text": "      Ако си между 18 и 30 години ИЛИ имаш познати и приятели на тези години, имаш идея за бизнес инициатива в сферата на туризма и си готов да се впуснеш в реализирането ѝ ИЛИ познаваш някого, за когото това е чудесна възможност, и искаш да се научиш как да развиваш отговорен туризъм ИЛИ знаеш за кого тази сфера е подходяща, виж нататък:      В периода декември 2019 г. – април 2020 г. 12 младежи от България ще преминат през цялостния процес по дизайн на работна бизнес инициатива в сферата на туризма до етап готовност за реализация с подкрепата на ментори и екип експерти, а четирима ще спечелят възможността да участват в международно обучение за развитие на разработените инициативи през май 2020 г.. И най-вече ще научат как да развиват отговорен туризъм в България.\r\nДраги млади хора, проектът \"Бъди отговорен / Go responsible\" е за вас и вашите идеи за отговорен туризъм - туризъм с отношение към хората, природата, културата, икономиката. Проектът ще ви предостави подкрепа, чрез която да реализирате себе си и да направите света по-добро място. Като участници в проекта вие ще работите с вдъхновяващи ментори от разнообразни среди, както и с екипа на проекта, ще учите за развитието на инициатива, за отговорния туризъм и за себе си. Проектът ще предостави рамка на работния процес- последователни стъпки на развитие, и ресурси. Всеки участник ще има своя ментор и всеки месец ще участва в обща среща на групата за споделяне на напредъка и за обратна врзъка.\r\nЗа да станете участник в проекта, трябва да кандидатствате със своя работна идея в сферата на туризма, с вашата мотивация и желание за развитие, смелост и отвореност за учене.  Срокът за кандидатстване е до 22.11.2019\r\nПърви кръг – апликационна  форма: https://forms.gle/F6vz5fhpbkFcEq9k8\r\nВтори кръг – среща с екипа на проекта – на 25-26.11.    При спечелване на място в проекта участниците ще бъдат поканени на първата обща среща с менторите и екипа на проекта на 26ти ноември, от 18.30 часа в София.\r\nЦелта на проекта е по средата на 2020 година да има поне две готови за реализация работни инициативи. Вярваме, че може и да са повече!!\r\nВярваме, че заедно можем да поемем риска да опитаме!\r\nДългото име на проекта е “Възползвай се от шанса си: Бъди отговорен! Отключи потенциала си на предприемчив младеж, чрез отговорния туризъм!\" и е финансиран по програма Еразъм+. Повече информация  ", "date": "2019.11.13", "title": "Ментори канят младежи за проект по отговорен туризъм"}
{"url": "https://www.actualno.com/america/trymp-njamam-nishto-protiv-da-se-sreshtam-s-diktatori-news_1405913.html", "text": "      Президентът на САЩ Доналд Тръмп обяви, че няма проблем да се среща с диктатори, ако е \"добре за Съединените щати\", информира CNBC.      \"Когато се срещна с лидерите на държави - крале и кралици, премиери и президенти, диктатори - аз се срещам с всички тях\", заяви американският лидер по време на дълга реч в Икономическия клуб на Ню Йорк.     \"Всеки, който иска да дойде. Диктатори? Всичко е наред. Да дойдат. Когато е добре за Съединените щати. Ние искаме да помогнем на нашия народ. Но първото нещо, което ми казват почти винаги: \"Поздравления за икономиката ви\", продължи той.  Тези коментари изглежда са отклонение от предварително подготвената реч на президента, който похвали политиките на администрацията за засилване на икономиката на САЩ.\r\nБелият дом не изясни пред CNBC дали коментарите на Тръмп за диктаторите са били в текста.   Днес Тръмп ще приеме турския си колега Реджеп Ердоган в Белия дом.     ", "date": "2019.11.13", "title": "Тръмп: Нямам нищо против да се срещам с диктатори"}
{"url": "https://www.actualno.com/crime/myj-e-v-tejko-systojanie-sled-kato-go-blysna-vlak-kraj-blagoevgrad-news_1405911.html", "text": "      Бързият влак София-Кулата удари 59-годишен мъж, който пресичал неправилно надлез край Благоевград под Е-79, съобщава в. Труд.      Сигнал за инцидента е подаден в 14.55 ч. от близкия благоевградски квартал „Струмско”.   Мъжът и е в тежко състояние, транспортиран е до МБАЛ Благоевград.\r\nВлакът е спрял на място, а следствена група прави огледи, съобщи за Радио \"Фокус\" - Благоевград говорителят на ОДМВР - Благоевград Йорданка Шаркова.    ", "date": "2019.11.13", "title": "Мъж е в тежко състояние, след като го блъсна влак край Благоевград"}
{"url": "https://www.actualno.com/business/kyshtite-za-tyshti-pito-plateno-ili-minalo-svyrsheno-video-news_1405894.html", "text": "      Доста от къщите за тъщи вече са продадени и това не може да се атакува законово. Това твърди отлично информиран източник пред .      Става въпрос и за тези в прословутото село Борино, където се появи предимно родата на лидера на ДПС Мустафа Карадайъ. Там къщите за гости, свързани с роднините на Карадайъ, вече са сменили собствениците си. . Един от най-големите скандали през годината е този с къщите за тъщи. Местни политици и общинари през периода 2007 - 2013 година са се възползвали от евросредства, уж за да развиват селски туризъм. В крайна сметка са строили къщи за гости, някои от които не се използвали по предназначение. Миналото време тук е напълно уместно, защото петгодишният мониторингов срок по проектите изтече през октомври.   Припомняме, че разследване на сайта \"Биволъ\" разлая, така да се кажре, кучетата през пролетта на тази година. Явно обаче с известно закъснение. След изтичането на задължителния по договор мониторингов период, бенефициентът по проекта или лицето, което се е възползвало от средствата, може да прави с имота си каквото поиска. Иначе казано, ако за 5 години от построяването на къщата за гости тя е функционирала като такава, а бенефициентите са си изпълнявали бизнесплана, на шестата година са в пълното си право да продата къщата, да я подарят на тъщата или ако поискат, да я направят на бардак или да я подпалят.    Не всичко е загубено обаче. От Държавен фонд \"Земеделие\" (ДФЗ) съобщиха за , че все още са в процес на връчване на актове за нарушение на договор след извършените това лято проверки на 288 проекта. Съставени са , които обаче могат да се обжалват в съда. От фонда не могат да кажат колко постановления очакват да бъдат обжалвани, докато не изтече законовия двуседмичен срок от връчването на акта, през който той може за бъде атакуван в съда. От фонда обаче обещаха, че ще публикуват на страницата си в интернет резултатите от проверките с конкретните нарушители и размера на санкциите.\r\nПрипомняме, че през май т.г. петчленен състав на Върховния административен съд окончателно Методиката за определяне на санкциите след плащане по проекти по Програмата за развитие на селските райони за периода 2007 – 2013 година, утвърдена от изпълнителния директор на ДФ \"Земеделие\", тогава Румен Порожанов. По-късно тази година парламентът промени Закона за подпомагане на земеделските производители така, че съответната атакувана и отменена от съда методика да бъде заменена от работещи правила. Промените в закона дават възможност на директора на фонда да разработи \"Правила за определяне на размера на подлежащата на възстановяване безвъзмездна финансова помощ  при установени нарушения по чл. 27 ал. 6 и 7 от ЗПЗП по мерките на ПРСР 2007-2013 година\". Правилата са публикувани на интернет страницана на ДФЗ и до много голяма степен покриват методиката.   Юристи коментираха пред , че злоупотребилите със стредства могат да бъдат санкционирани от ДФЗ за неизпълнение на бизнес плановете си, срещу които са получили безвъзмездни средства. Или иначе казано, ако са заявили, че годишно ще имат по 1000 нощувки, а са реализирали само 100 или нито една, могат да бъдат глобени. Размерът на санкциите, както е посочено в официалния отговор на ДФЗ до сайта \"Биволъ\", може да бъде от 5% до 100% от стойността на безвъзмездната помощ. Санкциите могат да бъдат за неизпълнение на приходната част от плана и за неразкриване на заявените работни места. От фонда съобщиха още по време на проверките, че такива случаи има.    Дори при изтекъл мониторинг, може да има глоби, стига прокуратурата да си е на мястото. Припомняме, че главният прокурор Сотир Цацаров още в зората на скандала се самосезира за къщите за тъщи и обеща, че ще има прокурорски проверки по всички сигнали. Друг е въпросът дали ще е възможно да има санкции със задна дата и дали ще се намери кой да бъде санкциониран, защото някои от първите бенефициенти вече са в чужбина, а други имоти вече са препродадени на трети добросъвестни лица, които имат  пълното право да сменят тяхното предназначение. Както е казано в една мъдра българска поговорка, покрай сухото, гори и суровото. Или . По време на проверките от фонда са попаднали и на добросъвестни бенефициенти, които поддържат наистина добри условия за отдих и туризъм. За справка - страницата на фонда във Facebook. За съжаление доста от тях са огорчени и не желаят да бъдат поставени под общия знаменател \"мошеници\". От друга страна, дано преживяното да ги мотивира и да покажат, че духът на честния частник в България е жив и жилав и шуробаджанащината не е в състояние да го унищожи. ", "date": "2019.11.13", "title": "Къщите за тъщи – пито платено или минало свършено? (ВИДЕО)"}
{"url": "https://www.actualno.com/politics/deputat-ot-dps-poiska-reformi-finansirani-ot-budjeta-i-napravi-prepratka-kym-vremeto-na-videnov-news_1405827.html", "text": "       Трябваше да има реформи, които да бъдат финансирани от бюджета . Това посочи заместник-председателят на ПГ на ДПС Йордан Цонев по време на дебата по Бюджет 2020 г.      \"От 1997 г. много държа журналистите това да го запомнят, защото цитират неправилно, има традиция всеки бюджет да получава някакво наименование . Да, тогава от тази трибуна нарекохме първия бюджет след правителството на Жан Виденов - бюджет на наследството. След това тази традиция продължи.   Съжалявам, че този път ми беше справедливо \"отнето\" правото опозицията да сложи име на този бюджет. Име му сложи председателката на Бюджетна комисия г-жа Стоянова. \"Този бюджет е още от същото, повече от същото \". Сега да видим кое е същото, защото няма лошо да има още от същото и повече от същото, ако това същото всички го искат и ако наистина води до изпълнение на целите, които си поставяме като държава.   Същото е една относителна стабилност с увеличение на приходите и респективно на разходите . Същото е стремежа към балансирана фискална позиция, който в тази 2020 г. вече и по проект е заложен така като балансиран.\r\nСъщото е стремежът за плавно увеличаване на доходите в сектор образование, а вече и в сектора на държавната администрация. Това също е добре. Същото е това, че ще се увеличат и приходната част на бюджета и приходите. Същото е поддържане на една устойчивост и тук нека да кажа, че поддържа я един устойчив растеж.   Дотук добре, обаче има от същото, че и повече, за неща, които не бихме искали да ги виждаме в бюджета и за които се надявахме, че все пак ще има някакво развитие в положителна посока\", заяви още Цонев. Той посочи, че ДПС няма да подкрепи Бюджет 2020 г.      ", "date": "2019.11.13", "title": "Депутат от ДПС поиска реформи, финансирани от бюджета и направи препратка към времето на Виденов"}
{"url": "https://www.actualno.com/asia/ankara-zapochna-nova-antiteroristichna-operacija-v-iztochna-turcija-news_1405829.html", "text": "      Турция започна операция „Киран-6“ срещу терористи в източните части на страната. Това предава държавната Anadolu Agency, като се позовава на съобщение на Министерството на вътрешните работи.      Операцията се провежда на територията на провинциите Ван, Хаккяри, Шърнак. Общо 2360 полицаи, жандармерия и охранители са се присъединили към операцията.   На 17 август 2019 година Турция започна операцията „Киран“ срещу терористи от „Работническа партия на Кюрдистан“ (ПКК) в районите на Ван, Хаккяри и Шърнак, последвана от операция „Киран-2“ на 27 август в провинциите Мардин, Шърман и Батман, припомня още агенция \"Фокус\".\r\nТретата фаза от операцията започна на 21 септември срещу терористи в районите на Бебстлер-Дерелер и Херекол в провинциите Шърнак и Сиирт. На 24 септември Турция започва операция „Киран-4“ в източните провинциите Кар, Агръ и Ъгдър. „Киран-5“ стартира в източните провинции Диарбекир, Бингьол и Муш на 8 ноември.  В своята 30-годишна терористична кампания срещу Турция ПКК, която е обявена за терористична организация от Турция, САЩ и ЕС, е причинила смъртта на 40 000 души, включително жени и деца. ", "date": "2019.11.13", "title": "Анкара започна нова антитерористична операция в Източна Турция"}
{"url": "https://www.actualno.com/vidin/kmetyt-na-vidin-hodi-na-rabota-s-kolelo-news_1405824.html", "text": "       , встъпил в длъжност само преди ден, няма да ползва служебен автомобил, за да го вози до работното място и обратно към вкъщи. Д-р Цветан Ценков ще разчита на своя велосипед, с който се придвижва в града от много години. Тази сутрин кметът паркира любимото си превозно средство до сградата на Общината. Независимо от ранния час, там го очакваха граждани, с които разговаря. Той бе приятно изненадан и от свои приятели от чужбина, дошли да го поздравят специално с новия пост, с пожелание за успешен мандат.       И като кмет на Община Видин, д-р Ценков остава привърженик на здравословния начин на живот, като дава личен пример за това. Той вярва, че видинчани са напредничави хора и всеки може да направи своите малки стъпки към преобразяване на средата, в която живее и на родния град, за да бъде чист, приветлив и гостоприемен.\r\nСпоред авторите на мащабен анализ, публикуван в авторитетното английско издание \"Бритиш медикъл джърнъл\" карането на велосипед, освен че е евтино и екологично, има постоянен благотворен ефект върху здравето. То е дори по-полезно от ходенето пеша, затова трябва да се поощрява от държавата и общините по всякакви начини.   ", "date": "2019.11.13", "title": "Кметът на Видин ходи на работа с колело"}
{"url": "https://www.actualno.com/crime/izdirvanata-v-rila-jena-e-otkrita-myrtva-news_1405844.html", "text": "      Четири дни след изчезването на 64-годишна туристка в Рила, днес тялото ѝ бе намерено в ниските части на южните склонове на Мальовишки дял –  Белия улей.      Екипи на ПСС започнаха издирването й още в неделя вечерта, след като в Централния денонощен пост (ЦДП) на Планинската спасителна служба (ПСС) при БЧК е получен сигнал, че близките ѝ са загубили контакт с нея, съобщиха от бЧК   Тялото е открито днес предиобед от спасители от ПСС-Благоевград, при оглед на района. Жената е починала от травмите си след падане. Оказа се, че това е Юлия Тодорова - дългогодишен журналист и редактор в БТА!\r\nПланинската спасителна служба при БЧК благодари на всички спасители, взели участие в акцията, както и на представителите на МВР и на Министерство на отбраната, които бяха в постоянна готовност да окажат необходимата помощ на екипите, работили на терен.  Още веднъж припомняме, че времето в планината не е подходящо за туризъм, а метеорологичните условия са много динамични. Преди да се отправите към планината, се информирайте за условията и добре преценете собствените си възможности и подготовка. Не подценявайте условията и не надценявайте собствените си възможности. Винаги носете със себе си зареден мобилен телефон. ", "date": "2019.11.13", "title": "Издирваната в Рила жена е открита мъртва"}
{"url": "https://www.actualno.com/society/absurdna-greshka-nap-obyrka-dlyjnik-globiha-gi-s-55-000-lv-news_1405828.html", "text": "      Комисията за защита на личните данни (КЗЛД) глоби с 55 000 лв. Националната агенция за приходите (НАП) за абсурдна грешка. Приходната агенция запорирала сметки на жена, въпреки че нито имената ѝ, нито рождената ѝ дата съвпадат с тези на длъжница, която била издирвана от германските власти. Новината съобщи .      Случаят е от 2018г., сигналът до Комисията е подаден от самата потърпевша. Всичко започва с искане от Германия до Приходната агенция за събиране на задължения от българската гражданка И. Г. в размер от 169 000 лв. за неплатени данъци. В искането е посочено, че тя е управител на регистрираната в немската държава фирма \"Dogus food\". В първоначалните документи не присъстват данни за презимето на длъжницата.\r\nТри дни по-късно служител от специализираната дирекция на НАП, която се занимава с подобни запитвания, вместо да поиска допълнителна информация за издирваната длъжница (което е направено едва през март 2019г.), пише на германците с искане те да разменят във формуляра си местата на собственото и фамилното име на търсената българка. И така вече НАП издирва не жена с инициали И.Г., а такава с инициали Г. И.   В ЕСГРАОН въпросният служител попада на жена с три имена Г.Б.И и решава, че това е издирваната. Набелязаната жертва изпитва на гърба си цялата тежест на закона и правомощията на НАП при подобни случаи. Тя е дадена на публичен съдия изпълнител, който й налага запор през 2019г. на банкови сметки, взема колата й. Оказва се, че нарочената жертва никога не е ходила до Германия и е сигнализирала за това на съдия изпълнителя, който поискал допълнителна информация от НАП, а те - от първоизточника.  Оказва се, че длъжницата е друго име, друга дата на раждане и друг постоянен адрес в България. Нещо, което е трябвало да бъде установено в самото начало, защото НАП има специални процедури в такива случаи, се посочва в решението на КЗЛД.\r\nКогато чужда държава отправя искане към българин - длъжник, без да подаде първоначално достатъчно информация, при специална процедура се изисква допълнително информация за идентифицирането му. Правилата изискват това да е първа стъпка в решаването на казуса. Защото, ако запитващата държава не може да предостави информация, така че да се установи точно длъжникът, преписката се прекратява, уточняват от медията.\r\nКомисията постановява, че служителят на НАП не просто не е поискал допълнлителна информация, а е събрал неправомерно личните й данни чрез справка в ЕСГРАОН от където взел - три имена, ЕГН, постоянен и настоящ адрес, семейно положение, номер на лична карта.       \"Данните са събрани в нарушение на чл. 4, ал. 1 от ЗЗЛД доколкото липсва условие за допустимост за тяхното събиране, а в последствие и тяхната употреба за образуване на изпълнително дело срещу жалбоподателката за събиране на вземане в размер на 169 315,37 лв., постановление за налагане на обезпечителни мерки – а именно запор на налични и постъпващи суми по сметка в банка и запор върху МПС\", заявява КЗЛД.\r\nОт тук всички следващи действия на служителя на НАП и в последвствие на съдия изпълнителя се приемат от Комисията като незаконни: събраните данни за банковите сметки на жената и запорните съобщения; вписването на личните данни на жертвата в Централния регистър на особените залози с искане за вписване на запора в регистъра. КЗЛД подчертава в решението си, че нарушението на етапа на събиране на личните данни впоследствие е довело и до тяхната неправомерна употреба.\r\nКомисията налага имуществената санкция на НАП с \"предупредително и възпиращо действие\" с \"дисциплиниращ характер\". \"Администраторът е длъжен да познава закона и да спазва неговите изисквания, още повече, че дължи необходимата грижа, предвидена в ЗЗЛД и Регламента и произтичаща от предмета му на дейност, кадровия и икономически ресурс“, пише в решението.\r\nВъпреки че нарушението е продължило година и половина, причинени са вреди и страдания на пострадалата, погазени са редица закони за работа с лични данни, от КЗЛД приемат, че има и смеквачащо обстоятелство - това е първо по рода си нарушение от такъв характерн на НАП, а и Агенцията вече е спряла изпълнението на наказанието срещу жената. Затова определя наказание от 55 000 лв. Решението на КЗЛД може да бъде обжалвано пред съда. ", "date": "2019.11.13", "title": "Абсурдна грешка: НАП обърка длъжник, глобиха ги с 55 000 лв."}
{"url": "https://www.actualno.com/pernik/pernik-e-zastrashen-ot-humanitarna-kriza-speshno-vzemat-merki-news_1405820.html", "text": "      „Вчера след встъпването ми в длъжност поисках информация от управителя на ВиК за това защо се стигна до нуждата от воден режим в Перник. За съжаление, не получих такава\". Това каза кметът на община Перник Станислав Владимиров след среща с управителя на ВиК-Перник, съобщиха от пресцентъра на Общината.      Искането ми беше насочено към това да разберем, как се управляват водните обеми на язовир „Студена”, как се управлява водното дружество и защо, когато е светнала червената лампа, не са предприети мерки. Намерих обаче информация от МОСВ, които са имали данни още в началото на годината, че влизаме в суха година”.   Според градоначалника кризата, която е пред перничани, изисква да се търсят най-добрите варианти и алтернативи за водния режим. Владимиров добави, че са начертани няколко точки, по които трябва да се търси съдействие от Министерски съвет.\r\n„Благодаря на премиера, който ми се обади след заседанието на Министерски съвет. Той е взел присърце проблема, който стои пред перничани и е разпоредил на министрите да имат много добър синхрон и координация с местната администрация”, обяви Станислав Владимиров. Той обяви още, че ще бъдат искани средства, които в спешен порядък да бъдат отпуснати от МОСВ за ремонт на пречиствателната станция, защото това ще намали загубите на питейна вода.  „Нямаме друг вариант, освен да минем през воден режим, защото Перник може да изпадне пред хуманитарна криза. Колкото по-бързо влезем в такъв режим, колкото и да е болезнено това за всички нас, толкова по-бързо ще успеем да излезем от тази криза и имаме шанс да избегнем по-голяма катастрофа”, категоричен бе Станислав Владимиров.\r\nКметът на Перник обясни, че язовир „Долна Диканя” може да бъде временна алтернатива. „Имам уверение на специалисти, че в рамките на месец-месец и половина, ако качеството на водата позволява, той да бъде вързан с водопровода и чрез помпена станция водата да бъде пращана в пречиствателната станция в \"Студена\".   Разбрахме се с ръководството на ВиК и всички водохващания и варианти във Витоша да бъдат отново проверени и насочени към язовир „Студена”, а за някои от кварталите на Перник може да бъде намерена алтернатива. Вариантът, около който се обединихме, е 8 сутринта водата да се спира, в 20.00 ч. да се пуска. Това не е окончателен вариант. Ще видим какъв е разходът от язовира и спрямо него можем да се съберем отново”, обясни Станислав Владимиров. Той добави, че ще се търси и помощ от други ВиК дружества за допълнителни аварийни екипи, които да помагат с ремонтите в периода, в който няма да има вода, защото безбройните аварии на територията на общината са огромен проблем.     ", "date": "2019.11.13", "title": "Перник е застрашен от хуманитарна криза, спешно вземат мерки"}
{"url": "https://www.actualno.com/society/sistema-za-sledene-na-vodite-na-iskyr-v-realno-vreme-razrabotva-mosv-news_1405785.html", "text": "      Система за следене на водите на р. Искър в реално време разработва МОСВ. Това е пилотен проект като първа фаза на националната система за управление на водите в България. Това съобщи зам.-министърът на околната среда и водите Красимир Живков при откриването на форум, посветен на Световния ден на географските информационни системи (ГИС).  Той подчерта, че без ГИС системите проектът не може да бъде успешен, а той цели пpeдoтвpaтявaнe и yпpaвлeниe нa pиcĸa oт нaвoднeния и нacтъпвaнe нa нeблaгoпpиятни пocлeдици зa чoвeшĸoтo здpaвe и oĸoлнaтa cpeдa чpeз цeнтpaлизиpaнo cъбиpaнe, oбpaбoтвaнe и aнaлиз нa инфopмaция в peaлнo вpeмe.      Живков съобщи още, че такива ГИС системи МОСВ използва за създаване на информационна система за защитените територии в страната. ГИС се явява важна платформа за „Натура 2000“, водните ресурси, за нуждите на природните и националните паркове, уточни той.   Експерти от международни и български институции дискутираха как посредством Географските информационни системи можем да се справяме по-ефективно с предизвикателствата, пред които се изправяме, в сфери като управление при извънредни ситуации, околна среда, сигурност, инфраструктура и други. Бяха демонстрирани и корпоративни и облачни ГИС, мобилни решения, платформа за изображения.\r\nАдриано Баптиста, директор „Операции“ в Сателитния център на Европейския съюз (SatCen EU) представи приложението на ГИС технологиите за нуждите на навременна, надеждна и ефективна подкрепа към общата политика за сигурност и отбрана на Европейския съюз. Той показа използвани от Сателитния център геоинформационни системи за следене в реално време, планиране, анализ на риска и управление в сферата на сигурността в Европа.  Представена бе и ГИС-базираната електронна платформа „Единна информационна точка“, която е основа за развитие и сътрудничество в сферата на инфраструктурата и комуникационните мрежи с страната, като интегрира данни за цялата техническа инфраструктура на България – електронни съобщителни мрежи, ВиК, газ, пътна, жп и електро инфраструктура, топлопроводи, улично осветление и др. Дискутирано бе и прилагането на ГИС за справяне с предизвикателствата пред местното самоуправление и териториално планиране. ", "date": "2019.11.13", "title": "Система за следене на водите на Искър в реално време разработва МОСВ"}
{"url": "https://www.actualno.com/europe/mvnr-kritichna-e-situacijata-v-italija-izbjagvajte-venecija-video-news_1405839.html", "text": "      Наводнения причиниха критична ситуация в много области в Италия, съобщава Министерство на външните работи.      Световните информационни агенции съобщават за две жертви на наводненията във Венеция до момента. Матера и Капри са под вода. В трите области е обявено извънредно положение. Откъснати от света заради лошото време и прекъснати фериботни връзки са Еолийските острови, северно от Сицилия. Силнно пострадали е и област Пулия.  От външно министерство обобщават, че проливни дъждове и бури, придружени от силни ветрове, на места със скорост до 113 км/ч са предизвикали множество наводнения в почти цяла Италия. По информация на българското посолство в Рим ситуацията е критична в много области.  Най-засегнати са южните райони, като в някои градове е обявен „червен код“ за опасност.   Рекордно високо е нивото на водата във - 187 см., като това е най-високото ниво след наводнението през 1966 г. Пораженията след обилните валежи в града са тежки – освен потънали и изтласкани лодки до бреговете, водата е навлязла и вътре в базиликата „Сан Марко“. Съобщава се за два смъртни случая на остров Пелестрина.      В Матера училищата са затворени, улиците в града са наводнени, вода и свлачища кал са навлезли в домовете на много домакинства. В област Пулия след изключително силния вятър и вълните на йонийския бряг, достигащи над 5 метра, има множество изкоренени дървета и срутени покриви. В почти цялата провинция училищата са затворени, а в Лече достъпът до паркове е забранен.  Днес отново се очакват проливни и интензивни дъждове. Има проблеми с телефонните връзки. В някои райони на Южен Тирол през нощта е паднал сняг и снежната покривка на места достига до 40 см. Трафикът е силно затруднен.     \"Препоръчваме на българските граждани, пребиваващи в Италия или пътуващи за страната, да следят информациите за актуалната ситуация и по възможност да избягват засегнатите райони и най-вече Венеция и околностите.\"   Галерия от снимки от наводнена Венеция можете да видити . При необходимост от съдействие българските граждани могат да се свържат с посолството ни в Рим на телефони : +39 06 3224640, +39 06 3224643, както и с генералното ни консулство в Милано на телефони : +39 02 84942941, +39 333 7826043.   ", "date": "2019.11.13", "title": "МВнР: Критична е ситуацията в Италия, избягвайте Венеция (ВИДЕО)"}
{"url": "https://www.actualno.com/smolyan/18-mln-lv-dade-pravitelstvoto-za-posledicite-ot-bedstvija-v-smoljan-news_1405838.html", "text": "      1,8 млн. лв. отпусна на Смолянска област днес Министерският съвет за неотложни разходи, нужни за предотвратяване, овладяване и преодоляване на последиците от бедствия.      Най-голяма е сумата за община Смолян – 1,3 млн. лв. От тях 28 387 лв. са предназначени за подпорна стена на ул. „Хан Аспарух“ на Новия център, под блок №6. За разплащане на разходи, които са направени от общината по време на интензивните валежи и бедственото положение от 26-ти януари, са одобрени 271 210 лева, а за разплащане на разходи за другото бедствие са предназначени 398 341 лева.\r\nЗа изграждане на подпора от десния бряг на река Черна до бл. „Строител“ №1 в Смолян са утвърдени 299 409 лв.,  за левия й бряг, до Римския мост – 324 500 лева.  \r\nЗа изграждане на подпорна стена в центъра на неделинското село Диманово са отпуснати 275 365 лв., а за подпора в кв. „Марамати“, село Гърнати - 163 908 лева.  Подпора в село Малка Арда, общ. Баните ще се възстановява с 62 хиляди лева, а за извършени аварийно-възстановителни работи в Златоград ще се възстановят на общината 7914 лева. ", "date": "2019.11.13", "title": "1,8 млн. лв. даде правителството за последиците от бедствия в Смолян"}
{"url": "https://www.actualno.com/politics/mareshki-svideteli-sme-na-30-ti-epizod-ot-seriala-bezsmisleno-dyrdorene-i-cheshene-na-ezicite-news_1405849.html", "text": "      Свидетели сме на 30 епизод от сериала „Безсмислено дърдорене и чешене на езиците “, от което нищо реално и добро не следва за народа.      Това каза лидерът на „Воля“ Веселин Марешки по време на дебата по бюджет 2020 г. Той определи бюджета за 2020 г. като инерционен.    Според него са прави колегите му от БСП и ДПС, че не е достатъчно голям растежа и че трябва да се работи повече и нещо по-добро да се случва.\r\n„Прави сте чисто формално, като български граждани. Като политически партии нямате моралното право да го правите, защото колеги от ГЕРБ със същото право ви казват:„При  вас какво беше?“, коментира още Марешки.  Той посочи, че „ Воля – Българските родолюбци“ ще подкрепят този бюджет.  ", "date": "2019.11.13", "title": "Марешки: Свидетели сме на 30-ти епизод от сериала „Безсмислено дърдорене и чешене на езиците“"}
{"url": "https://www.actualno.com/curious/6-te-zodii-rodeni-da-bydat-sami-news_1405775.html", "text": "                     За Овена е много важно да бъдеш заобиколен от хора. Трудно му е да не е в комбинация с някого. Ако обстоятелствата не са в негова полза, тогава дори отдаден и изоставен Овенът винаги ще намери сили да се изправи и да продължи напред. Такова обстоятелство само ще го направят по-силен.\r\nТой със сигурност ще срещне сродна душа. В радиусът на очарованието на Овена, задължително има и хора, които са готови да кръжат в неговата орбита. Така, рядко се изолира от социалния поток и не страда.         Астролозите твърдят, че за Телеца самотата е истински кошмар. Не е готов да бъде сам вкъщи или на работа. Добрата компания е ключът към спокойствието.\r\nНовите познати не се интересуват много от Телец, той иска установени постоянни връзки. За Телеца е важно любимите му и приятелски настроени партньори да го чакат у дома. Лишен от приятелство и любов, той изглежда депресиран. В живота на тази зодия, всичко постоянно се променя. Самите хора намират такива от зодия Близнаците. Близнакът, обаче не е от онези, които се боят от самотата.      Ако се случи да остане сам със себе си, Близнакът ще го гледа философски. Самотата не е добре дошла, но няма да го накара да изпадне в паника.  ", "date": "2019.11.13", "title": "6-те зодии, родени да бъдат сами"}
{"url": "https://www.actualno.com/pleven/v-novija-obshtinski-syvet-na-pleven-naj-mnogo-sa-ikonomistite-news_1405825.html", "text": "      В новия Общински съвет на Плевен най-много са икономистите – 16 съветници. Сред избраните общо 41 общинари в местния парламент има и трима учители, двама юристи и един студент по право, двама лекари. Професионалното многообразие продължава с инженери, висшисти с хуманитарни профили, с аграрно образование и др. Това съобщи днес преизбраният досегашен председател на Общинския съвет в Плевен Мартин Митев.      Той припомни, че в новия местен парламент имат свои представители 9 партии и коалиции. ГЕРБ спечели 10 мандата, БСП за България – 8, Местна коалиция Демократична България – Обединение /СДС,БЗНС/ - 7, ВМРО - БНД – 4, БДЦ – 4, АБВ – 3, ДПС – 3, Движение Гергьовден – 1, и „Воля“ - 1 мандат.\r\nДоайен на Общинския съвет е доц. д-р Евгения Бързашка – Христова от Демократична България – Обединение /СДС,БЗНС/. Тя е директор е на Медицинския колеж в Плевен и началник на Клиника по клинична токсикология при Университетската болница в града.   20-годишният Васил Петков (ДПС) е най-младият общински съветник. Той е студент по право.  За трима от общинските съветници това ще е четвърти мандат, за други трима ще е трети, а за 15 съветници – втори, а за останалите 20 съветници – първи мандат.\r\nЖените в този местен парламент са 9, а мъжете – 32-ма.     ", "date": "2019.11.13", "title": "В новия Общински съвет на Плевен най-много са икономистите"}
{"url": "https://www.actualno.com/curious/3-te-zodii-rodeni-za-lideri-news_1405776.html", "text": "                     Безусловно това е лидер. За представителя на зодия Овен, всичко е експлозивна смес с отлични качества, в най-висока концентрация.\r\nОвенът е пълен с жизненост. Независимо от това, независимо от конституцията, той е упорит и смел. Винаги готов за тестване. Той има качествата на лидер и с право заема първо място в зодиакалния кръг.\r\nАко Овенът е уверен, че е прав в борбата за идеята, трудно да го убедим, в противното. Той притежава вродена упоритост. Амбициите на Овен са много големи и има заряд от агресивна енергия.       Овенът разполага с положителни качества, като прямост, честност, почтеност. Други силни знаци на зодиака не могат да се сравнят със силните страни на Овен. Те обаче са толкова изразени, че пречат на работата, любовта, общуването.\r\nОтстъпващият Овен е много опасен. В момента на спор, неговата импулсивност може да се превърне в агресия. Ако към силните му страни прибавят авантюризъм и повишен апетитен риск, ще излезе истински рецидивист. Ако някой срещне тих, скромен Овен, трябва да знаете, че това е Овен „под прикритие“. У него все ще има скрит силен темперамент.  Лъвът е под егидата на Слънцето, стихията му е огън. Лъвът идва в света да командва и управлява. Амбициите му са завишени, но необходимостта да управлява се подкрепя от лидерски качества, така няма проблеми в общуването. Представителите на зодия Лъв имат много приятели и хора, които ги харесват. В огнената стихия са готови да изгорят всичко по пътя си. Притежават непоклатима сила, която ги подтиква да постигнат всичко в този живот. Факт е, че Лъвът е горд, непредсказуем и горещ. Това е и цената на огнения знак. Всъщност хората на Слънцето и Огъня са много ярки личности, способни да се изразят в различни области. Основното им кредо е смела активна житейска позиция.      Често самият Лъв търси опасност и поема неоправдани рискове. Сякаш умишлено търси непреодолими препятствия и в случай на късмет повишава собственото си ниво на превъзходство още по-високо.\r\nСпециално място под слънцето заемат Лъвиците. Жени от тази зодия са създадени, за да контролират мъжете. Това са ярки представители на красивата половина на човечеството. Пронизващите момичета от зодия Лъв, не само вдъхновяват мъжете, но и са склонни на подвизи в различни посоки.  ", "date": "2019.11.13", "title": "3-те зодии, родени за ЛИДЕРИ"}
{"url": "https://www.actualno.com/politics/stojnev-shte-vidim-li-proslovutata-tol-sistema-predi-chovechestvoto-da-kolonizira-mars-news_1405831.html", "text": "       Много бих се радвал през тази година да видя прословутата тол система, дано само преди това човечеството не колонизира Марс. Това каза зам.-председателят на ПГ на \"БСП за България\" Драгомир Стойнев по време на дебата по бюджет 2020 г.      \"Преди малко бе споменато, че законопреоктът няма наименование. Съвсем нормално е, защото няма разлика между предишния и сегашния. В определени сектори има номинално увеличение на разходите, но за това няма конкретна статистика\", посочи Стойнев.   \"С една дума липсата на реформи е очевидна . Няма как да се съгласим, че бюджетът не трябва да финансира реформи. Точно това е документът, който трябва да финансира политиките на правителството, ако желае разбира се, да прави реформи\", заяви още зам.-председателят на ПГ на \"БСП за България\".\r\nСпоред него приоритетите са хубаво нещо. \"Един от основните е чакалнята на чакалнята за Еврозоната. Това показва колко нашите европейски партньори вярват в способностите на това правителство\", посочи Стойнев.  Той попита как е възможно да имаме балансиран бюджет при една задаваща се криза.  ", "date": "2019.11.13", "title": "Стойнев: Ще видим ли прословутата тол система, преди човечеството да колонизира Марс?"}
{"url": "https://www.actualno.com/society/okonchatelno-zabavenijat-remont-na-largoto-njama-da-byde-nakazan-news_1405853.html", "text": "      Т.нар. всъщност приключи на съдебна фаза, след като Върховният касационен съд (ВКС) потвърди решенията на долните инстанции, а именно - обектът е бил приет без нито една забележка от Министерството на културата (МК). И вместо да бъдат присъдени неустойки заради забавяне в размер на 753 000 лева, сега МК ще трябва да плати 73 000 лева разноски по съдебното дело.      Още на по-долните инстанции беше установено, че през декември 2015 г. Министерството на културата е било поканено да приеме изпълнението на обекта, но се е забавило. След това на 25 януари 2016 г. е подписан акт, според който строежът \"Античен културно-комуникационен комплекс Сердика\" е изпълнен според одобрените инвестиционни проекти. Документът е подписан от представители на министерството, на проектанта, на строителя и на строителния надзор. В решението на комисията по приемането на строежа пише: \"Приемаме, че строежът е изпълнен съгласно одобрените инвестиционни проекти. Няма недостатъци. Не е необходимо определяне на срок за отстраняване на недостатъци\", става ясно от решението.   4 дни по-късно обаче Държавната приемателна комисия установява куп пропуски - че половината от стъклата на куполното покритие не са монтирани, че аквапанелите не са шпакловани и боядисани, че не са довършени окачените тавани и остъкляване на асансьора, както и елинсталациите, включително осветителната и т.н. Заради това се иска обезщетение от малко под 5% от стойността на договора.\r\nСега нещата се изчистиха съвсем - и то явно по вина на МК, както изглежда съдебното решение по определение 465 на ВКС. Първоначално жалбата на МК е била внесена \"на ръка\", ден след като е изтекъл крайният срок - 12 март, при това не в Апелативния съд, а в Софийския градски съд. След като това не минало, от МК сменили тактиката и започнали да твърдят, че жалбата е изпратена в срок, но по пощата преди изтичане на едномесечния срок. За целта са представили ксерокопие от лицевата част от пощенски плик с подател К.П. (представител на министерството) до Софийския апелативен съд. Според съда обаче пликът \"е с напълно нечетлива дата на положения датов печат и конкретна пощенска служба\". Магистратите питат какво е правил този плик в Министерството на културата, ако с него е била изпратена жалбата до съда.  ВКС отхвърля и представената от Министерството на културата обратна разписка. \"Тя не може да се кредитира като писмено доказателство, от което да се установи по несъмнен начин, че касационната жалба е подадена в едномесечния срок, тъй като тя не съдържа данни какво е доставено с нея, липсва изходящо клеймо за доставка на пощенския клон, както и потвърждение за доставяне\", се казва в определението.\r\nКакво реши прокуратурата по скандала - припомнете си в ! ", "date": "2019.11.13", "title": "Окончателно: Забавеният ремонт на Ларгото няма да бъде наказан"}
{"url": "https://www.actualno.com/europe/zatvoreni-uchilishta-i-navodneni-ulici-v-gyrcija-zaradi-burjata-viktorija-video-news_1405749.html", "text": "      Затворени училища, наводнени улици, паднали дървета и свлачища в много части на Гърция предизвика бурята „Виктория‘, която вчера удари страната, засегнала Крит и островите в Йонийско море. Особено потърпевш е остров Корфу, където днес училищата са затворени, съобщи МИА.        Поради силните ветрове корабите на острова останаха закотвени в пристанищата, а силен дъжд предизвика наводнения и проблеми с улиците. Кметовете на общини на Корфу, късно снощи, на извънредно заседание и в координация с директорите на училищата, решиха днес да затворят основните и средните училища, предаде БГНЕС.    Бурята засегна и други острови в Йонийско море, Закинтос и Кефалония, причинявайки проблеми и щети по улиците и на домовете.\r\nНай-голямо количество дъжд беше регистрирано от Гръцката национална обсерватория на остров Итака вчера, където за около 8 часа паднаха 71 сантиметра на квадратен метър.\r\nВчерашната буря засегна остров Крит и Атина късно снощи. Проливен дъжд тази сутрин създаде проблеми по улиците на гръцката столица.     ", "date": "2019.11.13", "title": "Затворени училища и наводнени улици в Гърция заради бурята \"Виктория\" (ВИДЕО)"}
{"url": "https://www.actualno.com/viewpoint/bermudskija-triygylnik-na-trite-vlasti-kydeto-potyna-chetvyrtata-news_1405761.html", "text": "      Словосъчетанието \"без последствия\" е валидно за всяка българска далавера, била тя и с международно участие. Трите власти – законодателна, изпълнителна и съдебна, за 30 години се научиха така виртуозно да си прехвърлят топката, че не можеш да хванеш нито началото, нито края на далаверата. И на всичкото отгоре трите власти си отгледаха и четвърта, която само на думи е такава. Медиите. , с оглед на собствеността и на редакционната политика.      Преди дни по някакъв начин бе отбелязана тридесетата годишнина от началото на . Всички се изказаха за прехода - някои традиционно го обявиха за приключил, други отново установиха, че се проточил неприлично дълго, а трети – че е донесъл все пак някаква си промяна. Толкова с прехода. Споменаваме го тук само защото през тези три десетилетия като километрични камъни са накацали големи и малки далавери и далаверички, свързани неизменно със \"знакови лица\" или иначе казано с обществено значими фигури. Да ни прощавате за клишетата, но всеки ще се досети за какво става дума. За депутат от едиколко си подред народни събрания. За заместник-председател на партия, за виден консултант по хидроенергетика (така ли беше?!), а иначе с философско образование. За банкер, забегнал в чужбина, след като е фалирал най-непоклатимата (уж) банка, в която някой удобно беше настанил държавните авоари. За , за началничка на тотото, за партийна в момента лидерка (а иначе бивша подсъдима, като по чудо оправдана, заедно с още един настоящ депутат и медиен магнат). Или .   Да продължаваме ли? Или да започнем да назоваваме най-емблематичните далавери с медийните им имена? Добре, можем, макар че пак няма да му се види нито началото, нито края: В зората на прехода -  Оръжейните сделки – аферата \"Кинтекс\"; Потъналите милиарди от българските задгранични соцдружества; Кредитните милионери (90-те години на ХX век); Зърнената афера (пак там); Захарната далавера и Филчевгейт (пак там). Прехвърляме се в първото десетилетие на нашия век: Далаверата с приватизацията на \"Булгартабак\", коствала една царска глава; аферата САПАРД; аферата \"Фронтиер\", която споменахме по-горе, покрай участниците в нея; един отстрел на забранен дивеч от един злополучен президент; откриване на всеки изборен сезон с алъш-вериш на гласове (продължава и до днес). И така стигаме до второто десетилетие на нашия век, което вече свършва: , БТК, НУРТС, някои (пеевските) медии (следва продължение, уви); Апартаментгейт; Къщите за тъщи (1 обвинен до момента). И май достатъчно за целия преход.\r\nНе знаем продължава ли преходът или не, но със сигурност омагьосаният кръг продължава да се върти. Тези, които са се облагодетелствали с къщи за тъщи, няма да бъдат наказани, защото , по който могат да бъдат наказани. И тук не е крив съда, а този, който е сътворил методиката, по която може да се краде без последствия.  И къде може да се прочете нещо за всички тези забравени истории с привкус на крими? Никъде. Някогашните уж журналистически разследвания са забатачени, медиите, в които са били тиражирани, са си сменили собствеността (и/или респективно редакционната си политика), а авторите на тези разследвания са или покойници (колко удобно), или в пета глуха. Извън професията, която вече не само се родее с най-древната, но и я надминава по \"престиж\" и куртоазия. Автор:   ", "date": "2019.11.13", "title": "Бермудския триъгълник на трите власти, където потъна четвъртата"}
{"url": "https://www.actualno.com/politics/svetovnijat-den-za-borba-s-diabeta-shte-byde-otbeljazan-v-narodnoto-sybranie-news_1405777.html", "text": "      Световният ден за борба с диабета ще бъде отбелязан в Народното събрание.      Инициативата, която е под патронажа на парламентарната Комисия по здравеопазването, ще бъде представена на 14 ноември 2019 г. в 11.30 часа в Северното фоайе на Народното събрание.   В парламента ще бъде измерена кръвната захар на народните представители, служителите и гостите на Народното събрание и ще бъдат раздени информационни материали.\r\nСветовният ден за борба с диабета – 14 ноември, е обявен с решение на Международната диабетна федерация и Световната здравна организация. В България инициативата за отбелязването му е на Асоциацията на научноизследователските фармацевтични производители (ARPharM).   ", "date": "2019.11.13", "title": "Световният ден за борба с диабета ще бъде отбелязан в Народното събрание"}
{"url": "https://www.actualno.com/asia/ivicata-gaza-16-zaginali-i-50-raneni-sled-poslednite-ataki-news_1405764.html", "text": "      Най-малко 16 души са загинали при последните удари на Израел срещу Ивицата Газа. Това предаде TACC, като се позова на местни медии. Броят на ранените е около 50, отбелязва още агенция \"Фокус\".      До нова ескалация в региона се стигна, след като в нощта на 12 ноември Израел нападна дома на командващия радикалната палестинска групировка \"Ислямски джихад\" Баха Абу ал-Ата. Той бе ликвидиран, а още трима бяха са ранени.   На сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на Ивицата Газа, бяха задействани сирени за опасност от въздушни нападения. Според израелското държавно радио Kan, срещу Израел са били изстреляни около 50 ракети, една от които е поразила жилищна сграда в южната част на страната. Няма постъпила информация за жертви.\r\nВ сутрешните часове на деня от територията на Ивицата Газа срещу Израел е нанесен нов „масиран ракетен удар“, който предизвика отговор от страна на военните на страната.   ", "date": "2019.11.13", "title": "Ивицата Газа: 16 загинали и 50 ранени след последните атаки"}
{"url": "https://www.actualno.com/asenovgrad/razkaz-za-sblysyka-mejdu-obezludjavaneto-i-jelanieto-za-jivot-v-selo-kosovo-snimki-news_1405619.html", "text": "      Пътуваме до . То е разположено сред китната Родопа планина на около 30-ина километра от Асеновград, към чиято община спада. Това е населеното място в община Асеновград с най-малък брой постоянни жители. Косово е било създадено още през далечния 15-ти век. Според мнозина изследователи, то е възникнало в местността, която се намира между днешното село и летовище \"Бяла черква\" - пространството наречено \"Стара махала\".      В момент, когато е била пламнала чумна епидемия, голяма част от оцелелите хора са се преселили на мястото, в което днес е разположено Косово. Архитектурата на селото е изключително специфична за Родопите. Всичко е изпълнено само от дялан камък и от дърво. Интересен факт за самото село е това, че това е то е с най-много паметници на културата в община Асеновград - общо 63. С впечатляващ облик се отличават църквата \"Успение Богородично\", костницата, параклисите \"Свети Павел\" и \"Света Неделя\", старата ковачница, училището. Село Косово е място, което изначално със създаването си е създавало предпоставки за един единствен поминък на хората, а именно - скотовъдството. Самото му разположение между четири долини, без никакъв достъп до била, т.е. до по-добра инфраструктурна мрежа, го е оставило настрани от големите пътища - този който е покрай река Чая и другият, от Бяла черква към Персенк. С това хората са живели по един или друг начин в изолация. Въпреки всичко, може да се каже, че селото е имало много сериозен разцвет. До 20-те години на миналия век то се е казвало Шейтан кьой. Името му има интересна история. Местни жители отишли при тогавашния турски владетел на селото и поискали да им бъде разрешено да построят църква. Той им казал, че може да го направят, но при условие, тя не по-голяма от параклис, който да е с височина до два метра. Хората обаче решили да \"прескочат\" заповедта му. Изградили църквата и на празника Успение Богородично, когато било откриването, те поканили и ръководителя на местната власт. От уважение той приел поканата. Отивайки на празненството той видял, че вместо параклис, хората са съградили голям храм. И тогава рекъл: . На турски език тази ругатня е - буквално преведено - .    Името си взело от крепост, която е била разположена на мястото на старото селище, чието име е било Косевис (буквален превод - \"гората на косовете\"). Покрай нея постепенно се оформило първоначалното селище, което по-късно се изнесло в днешно Косово. През 20-те години, когато имало преброяване, местните жители били около 1 200, а в училището учили между 350 и 400 деца. Впоследствие, първият период на обезлюдяване дошъл през 50-те и 60-те години на миналия век. Тогава в Нареченски бани започнало развитието на санаториумите. И до днес той е един от популярните балнеокурорти в България, а в течение на годините там са били построени много бази с минерални извори. Така, голяма част от населението на село Косово постепенно отишло да обслужва рехабилитационни центрове именно в Нареченски бани. Затова може да се каже, че голяма част от населението на курортното място, всъщност, са косовци.     Въпреки че към момента, в самото село Косово живеят не повече от 10-тина души, факт е, че доста хора оставят своя живот в града и се преселват по една или друга причина именно на това населено място. Едни се връщат, тъй като в Косово са живели техни родители или прародители. Други пък се заселват там, за да се занимават с туризъм. През зимните месеци обаче в селото не остава наистина никой, тъй като там пада доста количество сняг и е трудно проходимо. Сред местните има и такива, с постоянен адрес в Косово, но всъщност живеят в Нареченски бани, което им е на близо седем километра. Последните останали жители са възрастни и пенсионери. Млади хора там няма. Най-младият жител е на повече от 55 г. Основното препитание на останалите броени на пръстите на двете ръце жители е туризмът. Единствено той държи селото \"живо\".    Експертите вярват, че все още има големи надежди то да се превърне в разпознаваем туристически център, като дестинация. Три от къщите, които са и паметници на културата, функционират много добре, обединени в разработен комплекс са гости. Екипът, който ги стопанисва, е създал сдружение, целящо популяризирането на село Косово. Точно тези хора, участващи в него, имат много интересни идеи за възстановяване на старите сгради в населеното място. Те проведоха няколко доброволчески акции през годините и продължават да се стремят да популяризират и пешеходния туризъм, който предлага наистина много възможности в района. От там преминава и един от най-популярните маршрути в района - от Нареченски бани, през село Косово до Бяла черква. Идеята на членовете на сдружението е постепенно да възстановят и воденицата и училището. Искаха да направят същото и с кметството, но то вече е обявено за продан. В селото има и малко магазинче, което се обслужва по график. Но местните пазаруват предимно от големите хипермаркети в близките градове - Асеновград, Пловдив, Чепеларе и т.н. В селото има и едно емблематично заведение, наречено \"Безгрижен живот\". То се намира точно в центъра - в близост до църквата и до костницата. Там се предлагат много добри родопски традиционни ястия. Както казахме по-рано, интерес буди архитектурата, от която най-отличими са паметниците на културата, костницата, църквата \"Успение Богородично\" и 10-те параклиса. Последните са строени с нехарактерна за Средните Родопи строителна техника, а именно - с дялан камък със суха зидария, покрити с каменни плочи - тикли. Туристическите маршрути са маркирани и облагородени и достигат до всеки един от параклисите. Най-популярната дестинация в района е от село Нареченски бани (от \"Соленото изворче\") до Косово. Маршрутът е интересен с това, че се нарича \"По пътя на стадата\".    Тези места в миналото са приютявали десетки хиляди стада. По трасето се вижда как скотовъдството е давало един много сериозен икономически стимул за селата. Практиката в Средните Родопи чужденци да купуват къщи не е много популярна за разлика от населените места край Троян, Трявна, Елена, Велико Търново. Там е доста по-осезаемо това, докато в родопския край, такава тенденция почти не се забелязва. Местните в Косово са на мнение, че доста хора, които ще се пенсионират, ще се завърнат в родното си място. Предполага се, че имотите, които жителите на селото имат като наследство, ще бъдат реновирани, възстановени и превърнати в къщи за гости. Защото без съмнение хората от големите градове - там, където ежедневието е напрегнато и забързано - имат нужда точно от такъв тип възстановяване, архитектура, храна, места за почивка. Със сигурност село Косово има страхотен потенциал за развитие на туризма. Било то екотуризъм, селски туризъм, възстановяващ туризъм и в комбинация с балнеовъзможностите на Нареченски бани, би било една доста добра алтернатива.    Ежедневието на местните в Косово е еднотипно. Вечер се събират в кръчмата, разказват истории от миналото, спомнят си младите години. Някои не са големи оптимисти за бъдещето на селото. Но пък, от другата страна, членовете на сдружението на Косовите къщи са изключително позитивни и амбицирани да спомогнат за връщане на живота в селото. Така, общо взето могат да се видят и двете гледни точки - на отиващото си Косово и на хората, които са дошли и са се заселили от други градове - тези, които искат да възродят населеното място.\r\nПо статистика от Гражданска регистрация и административно обслужване (ГРАО) към асеновградската общинска администрация, други села в община Асеновград, които са застрашени от изчезване, са Узуново и Сини връх. Селото с най-многобройно население в Асеновградско е Тополово. То може да се гордее с голяма численост на местното население от 2 700 души. Всички тези интересни факти за живота в китното родопско село разказа за екскурзоводът Ивайло Мирчев, който ни предостави и снимките. ", "date": "2019.11.13", "title": "Разказ за сблъсъка между обезлюдяването и желанието за живот в село Косово (СНИМКИ)"}
{"url": "https://www.actualno.com/business/sindicite-na-ktb-pak-opitvat-da-otdat-pod-naem-centralnija-ofis-na-bankata-news_1405773.html", "text": "      Синдиците на КТБ отдават под наем част от административната сграда на обявената в несъстоятелност банка, която се намира в центъра на столицата.      Новата процедура по отдаване под наем на сутерена, партера и втория етаж от сградата на площад \"Джузепе Гарибалди\" в София е стартирана от Ангел Донов и Кристи Маринова, двамата заедно упражняващи правомощията на синдик на \"Корпоративна търговска банка\" АД (в несъстоятелност).   Синдиците съобщават, че отдаваната под наем част от сградата е предназначена и използвана до момента за извършване на банкова дейност, като: Сутеренът, находящ се на етаж -1 (минус едно), се състои от: банков трезор и преддверие към него, трезор – касети и преддверие към него, както и други спомагателни и санитарни помещения; Първи (партерен) етаж се състои от: салон за клиенти, салон за служители, касов възел с три броя каси и преддверие, два офиса, помещение за деловодство, две приемни за обслужване на клиенти, преброително помещение, централно входно помещение от ул. „Иван Н. Денкоглу”, помещения за охрана, както и други спомагателни и санитарни помещения. Етажът разполага с вход от ул. „Граф Игнатиев”, както и вход от ул. „Ангел Кънчев”; Втори етаж се състои от: вестибюл, централно стълбище, две заседателни зали с тераси, осем кабинета, два офиса, стая за почивка, помещение за сървър, два санитарни възела и други спомагателни помещения.\r\nБГНЕС припомня, че синдиците Донов и Маринова обявиха процедура за отдаване под наем на същата част от централата на фалиралата банка и през юли 2018 година. КТБ е в несъстоятелност още от 20 юни 2014 година.   ", "date": "2019.11.13", "title": "Синдиците на КТБ пак опитват да отдат под наем централния офис на банката "}
{"url": "https://www.actualno.com/curious/objaviha-marija-gabriel-za-edna-ot-naj-vlijatelnite-jeni-v-kibersigurnostta-news_1405788.html", "text": "      Българският еврокомисар за цифровата икономика и общество Мария Габриел е обявена от водещото европейско списание за киберсигурност SC Media UK за една от 50-те най-влиятелни жени в Европа за 2019 г. в областта на киберсигурността.      Списанието е утвърдено в европейската медийна индустрия, предоставяйки информационни ресурси за специалисти по киберсигурност, които се нуждаят от знания относно стратегиите, най-добрите практики за защита на данните, правителствените разпоредби и съвременните технологии за IT сигурност. С годишните си класации списанието признава постиженията на личности, допринесли с работата си за подобряване на сигурността на информацията.   „Киберсигурността е тема, която в днешната цифрова ера засяга всеки един от нас. За две години постигнахме много. Вече имаме европейска стратегия за киберсигурност, имаме по-силна европейска агенция за киберсигурност, както и първата рамка за сертифициране на продукти и услуги. Мрежата от центрове за компетентност в държавите членки и европейски център за киберсигурност, който предстои да създадем, също са ключови елементи на стратегията. През януари стартирах и кампания за повече жени в сектора на киберсигурността.  Затова приемам включването ми в тази престижна класация като признание за свършеното, но и като отговорност да надграждаме. А жените имат талант, знания и експертен опит, чрез които могат да допринесат много за европейската киберсигурност, ако им се даде шанс“, коментира българският еврокомисар Мария Габриел. ", "date": "2019.11.13", "title": "Обявиха Мария Габриел за една от най-влиятелните жени в киберсигурността"}
{"url": "https://www.actualno.com/politics/budjet-2020-pod-paravana-za-ustojchivostta-i-predvidenija-nisyk-rastej-news_1405757.html", "text": "      Депутатите продължават с разглеждането на законопроекта на на първо четене.      В проектозакона за държавния бюджет е записано: \" Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС\".\r\nВ макрорамката на бюджета заложените основни макроикономически показатели са ., намаляване на безработицата и средногодишна инфлация от 2,1%.\r\nОчакванията са увеличените разходи за заплати в публичния сектор да доведат до повишаване на потреблението. Икономическият растеж ще се запази на ниво от 3,3% в периода 2021-2022 г. Вътрешното търсене ще остане водещо за растежа на БВП по линия както на потреблението, така и на инвестициите.   Коефициентът на безработица се предвижда да забави темпа си на намаление и да достигне 4,1% от работната сила , пише в проектозакона.\r\n\"За 2020 г. се прогнозира инфлация в края на годината от 2,3%, а средногодишна - 2,1%. Влиянието на международните цени на суровините, особено на суровия нефт, като проинфлационен външен фактор, се очаква да бъде ограничено. Цените на храните ще продължат да нарастват , но с по-нисък темп. В следващите години от прогнозния период (2021-2022 г.) като цяло се очаква леко забавяне в стойностите на инфлация, поради очакваните намаляващи равнища в международните цени на петрола и стабилизирането в цените при останалите суровини.    Запазват се целите за бюджетното салдо, заложени в СБП за периода 2020-2022 г. - достигане до балансирана бюджетна позиция през 2020 г. и запазването ѝ през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета, пише в мотивите на Бюджет 2020 г.\r\nПри отчетено положително салдо на сектор \"Държавно управление\" (на начислена основа) за 2018 г., през 2019 г. се очаква бюджетното салдо да бъде положително в размер на 0,05% от БВП. В средносрочен план се очаква дефицит за 2020 г. в размер на 0,1 % от БВП и излишък съответно от 0,5% и 0,1% от БВП за 2021 г. и 2022 г.\r\nМинималният размер на фискалния резерв към 31 декември 2020 г. е предвиден да остане непроменен спрямо 2019 г. в размер на 4,5 млрд. лв.\r\nВъз основа на допусканията, при прогнозно положително нетно дългово финансиране за периода 2020-2022 г., независимо от нарастването на дълга в абсолютна стойност, очакванията са да се запази тенденцията към намаляване на съотношението на държавния дълг спрямо прогнозното ниво на БВП от 18,6% към края на 2019 г. до 17,0% в края на 2022 г.\r\nЗа периода 2020-2022 г. нивото на консолидирания дълг на сектор \"Държавно управление\" се очаква да продължи да спада, движейки се в диапазона от 19,8% до 18,2% от БВП или между 25,1-26,1 млрд. лв.   Размерът на приходите, помощите и даренията по КФП за 2020 г. е 46 826,5 млн. лв.\r\nПрез 2020 г. номиналният ръст в приходната част на бюджета спрямо ревизираната оценка на програмата за 2019 г. е от около 3,0 млрд. лв. Ръстът на данъчно-осигурителните приходи е над 2,8 млрд. лв., Предвидените разходи и вноската в бюджета на ЕС е 46 826,5 млн. лв., или 36,9% от БВП. В консолидираната фискална програма за 2020 г. се предвижда размерът на вноската на Република България в Общия бюджет на ЕС за 2020 г. да бъде 1 397,4 млн. лв., или 1,1% от БВП.   Ръстът на разходите за 2020 г. спрямо ревизираната оценка на програмата за 2019 г. (0,5 млрд. лв.), се дължи на ръста на разходите за персонал и за социални и здравноосигурителни плащания, мотивират се авторите на проектобюджета.\r\nЗа 2020 г. разходите намаляват с 2,1 пр.п. спрямо ревизираната оценка на програмата за 2019 г. основно във връзка с извършения през 2019 г. еднократен първоначален депозит за цялата сума по договорите за покупка на осемте изтребителя Ф-16, гласят заложените параметри на Бюджет 2020.\r\nПрипомняме, на 10 юли 2019 г. министрите от кабинета \"Борисов-3\" одобриха покупката на 8 изтребителя Ф-16, договорите отидоха в Народното събрание за ратификация. Сделката не бе одобрена от БСП, \"Воля\" и \"Атака\". На 15 юли правителството актуализира бюджета заради закупуването на изстребителите. В законопроекта се предвижда и увеличение на дефицита по държавния бюджет с 1,829 млрд. лв. до 2,228 млрд. лева. На 23 юли президентът Румен Радев наложи вето върху сделката за покупка на осем изтребителя Ф-16. Мотивите на президента бяха искането стратегическите решения, свързани с отбраната и националната сигурност да се взимат с широк консенсус и подкрепа.\r\nСлед това Радев изтъкна, че в сделката разходите по придобиване, постигнати включително и с имитиране на нов дълг, поставят под въпрос възможностите за временно осигуряване на липсващите способности на самолетите.   На 26 юли, в парламента бе отхвърлено ветото на президента Румен Радев върху четирите закона за придобиване на изтребителя Ф-16 от САЩ.\r\nПрипомняме също, че заради покупката на осемте изтребителя България емитира нов дълг от 700 милиона и 600 хиляди лева от началото на годината до 29 юли 2019 г.\r\nБюджетът позволява новопоетият дълг да бъде до един милиард лева. Финансовият министър Владислав Горанов заяви че възнамерява да се възползва от цялата сума.\r\nНа 29 юли 200 милиона лева дългови книжа бяха продадени през деня при рекордно ниска доходност за облигации със срочност 10 години и половина - 0,32 на сто.\r\nСамо преди седмица беше предишният аукцион, на който отново бяха поети 200 милиона лева дълг, но този път чрез 20-годишни облигации. Останалите 300 милиона и 600 000 лева бяха взети през юни, когато бяха предложени и от двата вида книжа.\r\nЕмитирането през юни на 20-годишни български дългови книжа предизвикаха интереса на банките. Причината - подобни книжа са считани за сигурна инвестиция, макар и с ниска доходност.   Заради договора със САЩ за придобиването на самолетите бюджетът беше актуализиран от депутатите на 19 юли.\r\nЗа 2020 г. е предвидено балансирано бюджетно салдо по консолидираната фискална програма.\r\nПри тези прогнози балансиран бюджет ще се осъществи на ниво на преразпределение на публичните разходи, значително по-ниско от максимално допустимото ниво на разходите по КФП от 40% от БВП съгласно Закона за публичните финанси.\r\nВ проектобюджет 2020 приходите, помощите и даренията са планирани в размер на 28 044,6 млн. лв., което е с 2 351,3 млн. лв. повече от програмата за 2019 г.\r\nРъстът се дължи на планираните данъчни приходи, които са с 1 896,6 млн. лв. повече спрямо разчетените постъпления за 2019 г. и на неданъчните приходи - с 454,7 млн. лв.\r\nОбщият размер на разходите за 2020 г. е 14 346,3 млн. лв. и е по-малък от ревизираната оценка на програмата на разходите за 2019 г. с 810,1 млн. лв.   Намалението е формирано от увеличение на текущите разходи с 878,7 млн. лв. и на предоставени текущи и капиталови трансфери за чужбина с 14,1 млн. лв. и от намаление на капиталовите разходи с 1 702,9 млн. лв.\r\nБюджетните взаимоотношения (трансфери)-нето са в размер на 12 238,5 млн. лв. и са резултат от предоставени от държавния бюджет трансфери в размер на 12 257,5 млн. лв. и от получени от държавния бюджет трансфери в размер на 18,9 млн. лв. Нетният размер на бюджетните взаимоотношения за 2020 г. нараства спрямо 2019 г. със 751,8 млн. лв.\r\nЗа 2020 г. се предлага вноска в общия бюджет на Европейския съюз в размер на 1 397,4 млн. лв., което е със 115,3 млн. лв. повече от 2019 г.\r\nБюджетното салдо по държавния бюджет се предлага да бъде на излишък от 62,4 млн. лв. и извършване на операции в частта на финансирането на бюджетното салдо в същия размер.\r\nПланираното подобрение на бюджетното салдо по държавния бюджет за 2020 г. спрямо ревизираната оценка на програмата за 2019 г. е в размер на 2 294,3 млн. лв., гласи проектозаконът за Бюджет 2020 г.\r\nПрипомняме, че вчера и на на първо четене. ", "date": "2019.11.13", "title": "Бюджет 2020 - под паравана за устойчивостта и предвидения нисък растеж"}
{"url": "https://www.actualno.com/sofia/oshte-edno-mnogo-sporno-zastrojavane-minava-v-dianabad-news_1405783.html", "text": "       Силно ограничените възможности на отделни граждани да се противопоставят на строителни проекти бяха потвърдени с поредно на последна инстанция.      Този път става въпрос за столичния квартал \"Дианабад\" и желанието да се строи точно до . Там живеещи в близост до проекта хора подават жалба в съда заради явно, според тях, чрез пробив на малка уличка. Така се избягва забраната да се строи на калкан. Разрешението е подписано лично от главния архитект на София Здравко Здравков.\r\n\"Това ли разбирате под градоустройство - прекарване на тупици, които да уредят по-плътно застрояване на имотите? Разбира се, отговор не очакваме и да получим, ясно ни е, че мачът е свирен предварително и ние сме само зрители на един много подъл театър\", казват хората в задочна реплика към Здравков.   Липсата правен интерес се обуславя от чл. 131 от Закона за устройство на територията (ЗУТ). Там реално пише, че заинтересовани лица са само тези със съседни имоти или имоти в самия ПУП. Съдът не счита подалите жалбата хора за такива, макар те да живеят в района на строежа. ", "date": "2019.11.13", "title": "Още едно много спорно застрояване минава в \"Дианабад\""}
{"url": "https://www.actualno.com/health/ortopedyt-ot-svetovna-velichina-prof-d-r-halil-bekler-shte-gostuva-v-bylgarija-na-22-noemvri-2019-za-bezplatni-konsultacii-news_1405569.html", "text": "      На 22 ноември 2019 г. ЗИЦ „Медикъл Караджъ“ ще има удоволствието да посрещне един от най-успешните ортопеди в Турция – проф. д-р Халил Ибрахим Беклер. Гостува в София по покана на нашия управител – Звезделина Лютфи. Визитата му ще се проведе в рамките на инициативата ни да предоставим достъп на българските пациенти до най-съвременните методи в медицината.      По този повод специалистът ще проведе напълно безплатни консултации на български пациенти, които се нуждаят от консултация, второ мнение или лечение в чужбина.\r\nПроф. д-р Беклер е доказал се специалист в направлението - хирургия и протезиране на ръка.\r\nВсички пациенти, желаещи да посетят безплатните консултации на проф. д-р Беклер, трябва да си запишат предварително час на телефоните на здравния център.  Кой е проф. д-р Халил Ибрахим Беклер?\r\nРаботен опит и образование\r\nПрез 1985 г. завършва бакалавърската си степен по медицина в медицинския факултет на Истанбулския университет. Докторската си степен по ортопедия и травматология получава в Педиатрична болница Şişli Etfal към Министерството на здравеопазването през 1991г.    В периода 1992г.  – 1993 г. работи към образователна и изследователска болница Картал, Министерство на здравеопазването в отделението за спешна ортопедия и травматология.\r\nОт 1993 до 1995г. специализира в САЩ - Dicle University - Факултет по медицина, катедра по ортопедия и травматология. Следващата година продължава специализацията си  в профилираната болница по ортопедия и травматология Special Göksoy.\r\nПериодът 1996г.-2005г. прекарва в профилирана болница по ортопедия и травматология. По същото време ръководи екип в американска болница VKV.\r\nВ рамките на 1 година от септември 2006 г. до септември 2007 г. проф. д-р Беклер работи в Колумбийския университет (САЩ) в отделението по Болнична ортопедия и травматология. Преди това 3 месеца работи в микрохирургична лаборатория в Кливланд клиник (САЩ).\r\nАкадемичните си титли получава през 2008 г. – доцент-доктор в медицински факултет на университет Йедитепе, а през 2016г. – професор-доктор в медицински факултет на университет Кемербургаз.   Името му се свързва с множество публикации и доклади, представени на международни научни срещи. Съавтор е на международни книги и статии.\r\nОт 2009г.-2013г. е началник на изследователската клиника по ортопедия и травматология Dr. Lütfi Kırdar Kartal Eğitim.\r\nПроф. д-р Беклер е член на:\r\n•\tТурската общност по ортопедия и травматология\r\n•\tТурският съвет по ортопедия и травматология\r\n•\tТурска асоциация по ортопедия и травматология\r\n•\tAO Асоциация на бившите студенти\r\n•\tТурската асоциация по хирургия на горните крайници\r\n•\tТурското дружество за реконструктивна микрохирургия\r\n•\tAAOS (Американска академия на ортопедичните хирурзи)\r\n•\tEFORT (Европейска федерация по ортопедия и травматология)\r\n•\tFESSH (Федерация на Европейското дружество за хирургия на ръката)\r\nКъм днешна дата проф. д-р Беклер работи в болница Медикал Парк, Истанбул.\r\nНеговите медицински области на интерес и практика са:\r\n-\tхирургия на ръката\r\n-\tАртропластика (протезна хирургия)\r\n-\tТравматология\r\n-\tАртроскопия (спортна хирургия)\r\n-\tРеконструктивна хирургия\r\nЖелаещите да се възползват от възможността за безплатна консултация с проф. д-р Беклер в София на 22 ноември 2019 г. трябва да се запишат предварително на телефоните на „Медикъл Караджъ“: 0879 977 401 или 0879 977 402 или да заявят желания от тях час онлайн на www.medikara.bg.\r\nИмайте предвид, че по време на консултациите с проф. д-р Беклер прегледи няма да бъдат извършвани. Безплатните консултации се провеждат на база медицинските документи, с които разполага пациента към момента. ", "date": "2019.11.13", "title": "Ортопедът от световна величина проф. д-р Халил Беклер ще гостува в България на 22 ноември 2019 за безплатни консултации"}
{"url": "https://www.actualno.com/business/centyryt-na-cvetanov-vidja-aec-belene-i-turski-potok-kato-zaplaha-za-energijnata-ni-sigurnost-news_1405721.html", "text": "      Сравнително новосформираната организация на бившия зам.-председател на ГЕРБ Цветан Цветанов - (ЕАЦС) - твърди в своя позиция, разпространена до медиите, че \"понастоящем два енергийни проекта създават предпоставки за притеснение относно влиянието им върху енергийната сигурност на България - \"Турски поток\" и АЕЦ \"Белене\" .      \"България подписа в рекордно къси срокове договор за строителството на продължението на \"Турски поток\" през територията на България. За по-малко от 6 месеца се проведоха всички процедури, издадоха се всички разрешителни, подписа се договор и се направи първа копка. Стойността на договора е над 1.1 млрд. евро. Дължината на трасето е 474 км. Според договора, строителството ще завърши за рекордните 250 календарни дни за линейната част. Финансиране за проекта обаче липсва, а по тръбата ще тече само руски газ\", се казва в позицията.        \"Булгартрансгаз не разполага със средства за строителството на тази инфраструктура. Нито Булгартрансгаз, нито дружеството майка БЕХ могат да изтеглят заем на такава голяма стойност. Поради тази причина, условията на договора предвиждат сумата да се плати от приходите от транзит в срок от 10 години след пускането на тръбата в експлоатация. Това означава, че обслужването на дълга ще зависи от пренесените количества и цена. Ако Газпром реши да не използва тръбата и тя остане празна, Булгартрансгаз ще трупа задължения, които няма да може да обслужва. Логично е при неплащане кредиторът да опита да придобие дружеството и неговите активи\", пишат още от организацията и посочват, че именно подобна ситуация създава предпоставки за увеличаване на руското влияние в политическия и икономическия живот в страната ни, както и риск от пълна зависимост на българския газов оператор Булгартрансгаз от Газпром.   Според ЕАЦС, притеснително е и състоянието на проекта за АЕЦ \"Белене\". След предложението от средата на 2018г. на Министерски съвет да бъде възобновен проекта, Народното събрание прие решение, което забрани на правителството да предоставя каквито и да е гаранции или плащания по този проект и подчерта, че реализирането на проекта трябва да се случи \"на пазарен принцип (без договори за задължително изкупуване на енергията, без преференциални цени, без договори за разлика, без корпоративни и/или други непазарни механизми за гарантиране на инвестицията) и без предоставяне на държавна гаранция\".    През последните месеци правителството даде редица сигнали за възобновяване на проекта и привличане на руски и китайски инвеститори. Важно е в този контекст да се съхрани решението на Народното събрание. В противен случай, ако българското правителство даде гаранции за инвестицията на руската страна, рискуваме българската енергетика да бъде поставена в пълна зависимост от Русия. Същевременно не бива да подценяваме факта, че в сферата на атомната енергетика не е толкова важно кой притежава реакторите, а кой притежава технологията и може да преработва ядрения отпадък от работата на тези реактори, пишат още от центъра. ", "date": "2019.11.13", "title": "Центърът на Цветанов видя АЕЦ \"Белене\" и \"Турски поток\" като заплаха за енергийната ни сигурност"}
{"url": "https://www.actualno.com/burgas/obediniha-v-obshta-platforma-razlichni-sistemi-za-informacija-na-grajdanite-i-gostite-na-burgas-news_1405771.html", "text": "      Моделът „Умен град“ става част от обществения живот в Бургас. Той обединява начините на управление на различни дейности като мониторинг на околната среда, управление на мобилността, рискове от бедствия, видеонаблюдение на градски пространства, управление на отпадъци и други в една платформа.      Платформата е достъпна от днес на следния адрес: . Очаква се тя да бъде и приложение в телефона на всеки желаещ. разговаря с Даниела Алексиева, която е управител на Общинска компания “Иновационни системи – Бургас“ЕООД: „В процес на разработка е безплатно мобилно приложение на платформата. Но тя и сега е достъпна, където и да се намирате. Не е нужно да сте в дома си пред компютъра, спокойно може да се разглежда през мобилен телефон. Разликата е в това, че сега трябва първо да се влезе през интернет, да се напише адресът и тогава се влиза в платформата с линк. А след като се направи приложението всеки ще може да го свали от уеб магазините в мобилния си телефон“\r\nДружеството “Иновационни системи“ е създадено специално за въвеждане на иновативни технологии в община Бургас.  От Смарт Бургас в реално време се научава полезна информация за градския трафик, пътната обстановка, кои са улиците в ремонт, къде има места за спорт и други събития. Всеки може да се информира за свободните места за паркиране, начините за наемане на велосипед, подходящо ли е времето за разходка или плаж.\r\nВ информационното табло има още данни за чистотата на въздуха, нивото на водните басейни, къде да се изхвърлят разделно отпадъци. Наборът от интерактивни карти показва различни обекти според интересите на потребителя и дава възможност за избор, като всичко това може да се вид на един екран.\r\nПлатформата дава информация за актуални събития, културни и исторически забележителности, както и списък с мобилните приложения за Бургас. В модула за допитвания и анкети може да се споделят мнения и дават препоръки.    За инвеститорите се предлагат статистически данни за фирмите от бизнес картата на Бургас и информация за свободните терени в индустриалните зони.\r\nПлатформата все още не е завършена, тя е в развитие. Очаква се да премине през различни подобрения и да бъде допълнена с нови функции. Надеждите на създателите са, Смарт Бургас да стане още по-добър помощник на гражданите и да да ги накара да бъдат по-активни в дейностите, свързани с развитието на града. ", "date": "2019.11.13", "title": "Обединиха в обща платформа различни системи за информация на гражданите и гостите на Бургас"}
{"url": "https://www.actualno.com/showbusiness/syzdateljat-na-cirk-du-solej-vleze-v-aresta-zaradi-otglejdane-na-kanabis-news_1405679.html", "text": "      Милиардерът и основател на световната акробатична трупа Cirque du Soleil Гай Лалиберте е задържан по обвинение за отглеждане на канабис на неговия частен остров в Южния Тихи океан, предаде БГНЕС.      Канадският предприемач беше арестуван, след като слезе от самолета си във Френска Полинезия и трябва да се яви пред съдия по-късно днес, заявиха прокурори.   В изявление неговата компания Lune Rouge заяви, че Лалиберте използва канабиса за \"медицински\" и \"строго лични\" цели и отрече, че отглежда наркотиците на частния си остров Нукутепипи с търговска цел.\r\n\"Гай Лалиберте напълно се разграничава от всеки слух, който го предполага… че той е замесен в трафик на наркотици\", се казва в съобщението.  Според местната телевизионна станция Polynesie Premiere, полицията е разпитала един от сътрудниците на Лалиберте преди няколко седмици по подозрение, че притежава наркотици и е открила изображения на плантации с марихуана на мобилния му телефон. ", "date": "2019.11.13", "title": "Създателят на Цирк дю Солей влезе в ареста - заради отглеждане на канабис"}
{"url": "https://www.actualno.com/varna/katastrofa-zatrudnjava-dvijenieto-na-asparuhovija-most-vyv-varna-news_1405703.html", "text": "      Четирима души са пострадали в катастрофата на Аспаруховия мост във Варна. Автобус на градския транспорт се е ударил в лека кола. Ранени са трима пътници и шофьорът на автомобила, предаде Агенция „Фокус“.      Пострадалите се отведени в болница, били са контактни. Няма данни шофьорът на автобуса да е сред тях.\r\nСигналът за инцидента е бил подаден в 8.20 часа в сряда сутрин. По първоначални данни колата е била аварирала. \r\nКатастрофа затруднява движението, образувало се е огромно задръстване в посока кв. „Аспарухово“.   ", "date": "2019.11.13", "title": "Катастрофа затруднява движението на \"Аспаруховия мост\" във Варна"}
{"url": "https://www.actualno.com/society/eksperti-selfitata-shte-ogranichat-sivija-sektor-pri-avtoinstrukturite-news_1405710.html", "text": "      Промените в шофьорските курсове са важни и необходими, но по-важно е часовете за каране в мъгла, винтензивен трафик, извънградско и нощно действително да се взимат, защото в момента има много сериозен сив сектор, при който някои автошколи дори не дават и 31 часа. Така Илия Тодоров от Асоциацията на пострадалите от катастрофи насочи вниманието директно към контрола при въвеждане на новите правила за обучението при взимане на книжка пред Нова тв. Какви са , които МОН обмисля от , можете да прочетете в тази статия      В момента обучението се одостоверява с едни картони с подписи. На тях няма час, дата, кой е дал часа. И на 15-тия час инструктора ти казва много си добър дай да те пускаме на изпита. Така пестят часове, бензин, амортизация и прочие. Могат много повече ученици да минат така. Тези школи обикновено предлагат преференциални цени и реално изкарвате едни 15-20 часа,  продължи с обяснението си за фиктивното обучение в момента Тодоров.    Формулата е такава . На 10-тия час се започва: \"Ей, колко бързо напредвате.Ама вие сте роден шофьор. Сега точно изпадна дата за изпит. Следващата ще е сигурно след 5 месеца. Айде да ви включим, ще почерпим там нещо и ще стане. Ти после ще се научиш, няма проблем\". Това е масово, няма друга причина да съществува курс на цена 195лв. например. А такъв курс има и най-страшното е, че тази фирма работи с училища , обясни Красимир Георгиев, автоинструктор от Асоциацията за квалификация на автомобилистите.\r\nОт 2 години експериментирам и предлагам 2 вида обучение: единият 45 часа, удължено обучение, не ми го забранява закона; другият вид е стандартните 31 часа. Разликата между хората, които са се обучавали в двата курса е огромна, огромна, подчерта автоинструктура.  Двамата експерти рязко се разграничиха от мнението на Йонко Иванов , председателят на Съюза на инструкторите по авто-мото подготовка, който обяви, че реформите в учебната програма на шофьорските курсове се налагат, заради неспазването на старите разпоредби. Той даже обясни най-нагледно защо не се спазват те: \"По старата програма е разписано обучение на магистрала и 3 часа нощно каране, на практика обаче, за да излезем от София, ни трябва поне 1 час и останалите 2 часа като нямаме пътен възел, по който да се върнем, нарушаваме нормативните разпоредби. И затова то не се прави в момента... Отделно, автопаркът е доста амортизиран на места, и хората предпочитат да не се кара с висока скорост, защото колата може да се разпадне в дадени участъци по пътя.\", завърши обяснението си той. След, което обаче скочи срещу въвеждането на \"селфита\" в началото и края на всеки час кормуване, и дори заплаши с още едно поскъпване на цената на курсовете за млади шофьори. Неговата гледна точка можете да прочетете в Това, което наричат селфи , всъщност е лицево разпознаване, което трябва да се прави в началото и края на часа. В него има много смисъл, и не разбирам протестите срещу тях. В системата ще остават данни и за това колко време и по какъв маршрут се е движел автомобила. Така ще се реши проблемът и с еднообразните машрути и съкратените часове, което е друга тактика на автоинструктурите. Въобще няма да е възможно да отидеш на изпит, ако системата не те одобри. Там няма човешка намеса. Това ще гарантира, че си изпълнил броя часове с маршрут и прочие. Колкото повече се вдигат часовете, а няма контрол, толкова повече ще става сивата зона при автокурсовете и обратното , подчерта Тодоров.   Знам, защо протестират колеги, но ще трябва да се работи, какво да правим. Важно е, че този нови начин на проверка няма да го контролира ДАИ, а самата система. Тази система е фактически контролът върху часа. Без това се обезмисля цялата промяна. Без това и 420 часа да ги направим пак същото. Знаете ли, че в 90% от курсовете е регистрирано, че курсистите карат с 10 км/ч. В мометна извънградско никой не кара. Магистралата е табу. Когато имаме 140 км/ч няма лесно, каза Георгиев.    Похвална е инициативата на министерството. Без елемент на комплимент, министър Желязков е първият мнистър, който има решимост и воля да реформира тази система, която не е пипана с години. Защото ако се реформира тя, ще намалее броя на убитите. Но смятам, че не трябва да се намаляват часовете по теория , защото в момента листовките се зубрят, а не се разбират правилата. В тях не трябва да съществуват въпроси като \"Какво означава този знак?\". Крайно време е да започнем да питаме: \"Какво трябва да направи шофьорът като види този знак?\", коментира още Георгиев. ", "date": "2019.11.13", "title": "Експерти: \"Селфитата\" ще ограничат сивия сектор при автоинструктурите"}
{"url": "https://www.actualno.com/smolyan/dnes-vyzstanovjavat-uchebnija-proces-v-su-vasil-dechev-chepelare-news_1405713.html", "text": "      Днес се възстановява учебният процес в СУ „Васил Дечев“, съобщиха от община Чепеларе.      „Още с встъпването в длъжност новоизбраният кмет и част от неговия екип се сблъскахме с голям брой нерешени проблеми. Най-неотложния проблем бе осигуряването на отопление на двете училищни сгради на СУ „Васил Дечев“. Сградите са ремонтирани с осигурени средства от . В проекта е било заложено подмяна на отоплителната инсталация и осигуряване на алтернативно отопление, в случая отопление с природен газ. Пропускът, който е допуснало предишното ръководство, а именно не навременно сключване на договор с фирмата оператор и доставчик на природния  газ, изправи новото ръководство на Общината и на училището пред сериозен казус“, се казва в съобщението. Другият голям проблем е, че сградата на училището няма Акт обр. 16 за въвеждане в експлоатация на обекта след извършените ремонтни дейности и от Регионалния инспекторат по образованието - Смолян не позволяват да се провеждат учебни занимания в тази сграда.  Поради високата категория на обекта въвеждането, в експлоатация се извършва след назначаване на комисия от Дирекция за национален строителен контрол /ДНСК/. Реално няма къде да се извършват учебните занятия. След провеждане на срещи с ръководството на училището и Общината са предприети спешни действия за осигуряване на помещения, в които учениците да могат да провеждат учебните занятия.\r\nРешено е от сряда учениците от 1, 2 и 3 клас да се обучават в сградата на бившия колеж, а от 4 до  12 клас - в сградата на гимназията, като за известен период няма да има обедно хранене.\r\n„Предприели сме действия за ускоряване на процедурите за назначаване на комисия от ДНСК с цел по-бързото получаване на необходимия документ Акт обр. 16 и възстановяване на учебните занятия в сградата на училището“, се сочи още в съобщението.     ", "date": "2019.11.13", "title": "Днес възстановяват учебния процес в СУ „Васил Дечев“ - Чепеларе"}
{"url": "https://www.actualno.com/celebrate/pochitame-sv-joan-zlatoust-news_1405635.html", "text": "      Великият отец на Църквата свети Иоан Златоуст се е родил в 347 г. в Антиохия. Като получил добро за времето си образование под ръководството на майка си, отличаваща се с ум и добродетелен живот жена, свети Иоан го завършил в школата на известния ритор Ливаний; след като за кратко време бил адвокат, свети Иоан се заел с изучаването на християнското богословие под ръководството на антиохийския епископ свети Мелетий. Иоан Златоуст завършил при Картерий, най-добрия християнски учен от това време, и при Диодор, впоследствие епископ Тарсийски.      След това Иоан се отдалечил в пустинята и прекарал отначало четири години с други монаси, а след това две години в пълно уединение. В пустинята Иоан Златоуст написал \"Слово за свещенството\" по повод укорите на неговия другар - епископ Василий за бягството на Златоуст от епископството. Това слово, най-добро от светоотеческите писания, изобразява какъв трябва да бъде християнският пастир и какви са задълженията му.\r\nРазстроеното от подвизи здраве накарало Иоан да напусне пустинята и да се върне в Антиохия. В 381 г. той бил посветен за дякон и посещавал богатите, измолвайки подаяния за бедните, на които той, обхождайки домовете, раздавал милостиня. При това сам виждал картините на нищета и глад в богатия град, което, поразявайки любещата дуща на Златоуст, намирало израз в проповедите му, дишащи любов, особено към обидените и угнетените.\r\nСвоите проповеди, събиращи огромно множество слушатели, свети Иоан произнасял не по-малко от два пъти в седмицата, а понякога и всеки ден; голяма част от тях той произнасял без предварителна подготовка, и силата на проповедническия му дар била толкова голяма, че слушателите нерядко, според обичая на времето, прекъсвали поучението с ръкопляскания. Но често увещанията и изобличенията на проповедника предизвиквали у тях сълзи и стонове на разкаяние.  Най-добрите проповеди, произнесени от Златоуст в Антиохия, били тези 19, които казал след свалянето на намиращата се на улицата статуя на императрица Плацила от недоволните от новия налог антиохийци. Такова оскърбление на величеството заплашвало града с пълно изтребление; епископ Флавиан се отправил към императора да ходатайства за града и в негово отсъствие смутеното паство утешавал златоустият проповедник.   В 397 г. Иоан, смирен Антиохийски презвитер, бил избран за архиепископ на Константинопол, по указание на приближения на императора велможа Евтропий. Поради страх, че антиохийците няма да пуснат любимия свещеник да си отиде, Иоан Златоуст бил изведен от града с измама. Тежко бреме наложил върху себе си Иоан със сана на Контантинополски епископ. Чуждият и неизвестен на двора и велможите епископ, неустройващ пирове, както правели неговите предшественици, и сам неходещ на тях, възбуждал против себе си недоволството на мнозина. Недоволно било и духовенството на столичния град, разпуснато и непривикнало към необходимата дисциплина, която му наложил Златоуст.\r\nГоляма част от парите, отпускани за негова издръжка, свети Иоан давал за бедните и построил в Константинопол няколко болници и приюти. Любовта на свети Златоуст към бедните, подтиквайки го да увещава богатите към даване на милостиня и да ходатайства за нямащите, възбудила недоволство сред състоятелните слоеве на населението - започнали да обвиняват светия архиепископ в предизвикване на вражда у бедните към богатите. Свети Златоуст настроил против себе си и императрица Евдоксия, която в Златоустовото изобличение на разкоша и суетността на константинополските жени видяла намек за себе си.    Всичко това довело до факта, че в 403 г. бил съставен събор от личните врагове на свети Златоуст, известен в историята под името \"събор под дъба\", който несправедливо осъдил Златоуст (между другото и за това, че той \"не познава гостоприемството\"), след което бил изпратен на заточение. Но последвалото след това възмущение от страна на народа и страшното земетресение, в което Евдоксия видяла израз на Божия гняв за гонението на невинния архиепископ, заставили императрицата да върне Златоуст. Но тъй като и след завръщането си Иоан не променил начина си на живот, изобличавайки пороците на двора и защитавайки бедните, в 404 г. го постигнало второ заточение. В началото той прекарал две години в Кукуза в Армения, откъдето го изпратили на заточение на друго място, но по пътя той починал (14 септември 407 г.), с думите: \"слава Богу за всичко!\".\r\nТворенията на свети Иоан Златоуст още в IV и V век придобили голяма известност в целия християнски свят: те се пазели като скъпоценност в царските чертози и се изписвали със златни букви. Много от тях не са достигнали до наши дни, но от него са се запазили толкова съчинения, колкото от никой друг отец и учител на Църквата. По гръцкия часослов всички творения на Иоан Златоуст, достигнали до наши дни, наброяват до 1447, и 244 писма.\r\nНай-голямата част от запазилите се творения на Иоан Златоуст са проповеди и църковни беседи. Проповедите на свети Иоан поразяват със своята стройност, дълбочина на мисълта и разнообразие на съдържанието. \"Не говоря за другите - пише свети Исидор за Златоуст, - сам Ливаний, толкова известен със своето красноречие, се изумявал от езика на знаменития Иоан, от изяществото на мислите и силата на доказателствата\".   За най-добри от проповедите на свети Иоан Златоуст справедливо се смятат беседите към антиохийския народ за статуите, словото за Евтропий, словото \"за бедните\", словото след напускането на столицата и след завръщането в столицата, похвалните слова за апостол Павел. В своите проповеди Златоустият учител предлагал наставления за почти всички частни предмети на християнския живот.\r\nОсвен това в продължение на цялото си обществено служение той обяснявал в беседи Свещеното Писание, предимно Новия Завет. Всяка от обяснителните беседи на Златоуст се състои от две части: в едната той се занимава с обяснение на текстовете от словото Божие, а в другата предлага нравствени наставления.   Собствено догматическите съчинения на свети Иоан Златоуст не са много и всички те са проникнати от грижата му за нравственото изправяне на вярващите. Сред последния вид съчинения трябва да отбележим книгата до Стагирий, в която се разглежда въпросът, защо страданието постига и праведниците, независимо от съществуването на Божия Промисъл.\r\nЗаслужават внимание и 5 слова за непостижимото, произнесени като изобличение на еретиците аномеи, които се стремели въз основа на собственото си мъдруване да обяснят отношението на Бог-Отец към Бог Син и учели, че Син Божий е тварно същество и е сътворен от Отца от нищото.\r\nОсвен това забележителна е и книгата на Иоан Златоуст за Светия Дух по учението за изхождането на Светия Дух от Отца.   В съчинението против иудеите и езичниците се доказва Божествеността на християнското учение с изпълнението на пророчествата и действията на християнското благовестие върху сърцата на хората, а в Осем слова против иудеите се показва, че иудейските обреди са отменени и поради това извършването им сега означава да се постъпва против Божията воля.\r\nСвети Иоан Златоуст е славен и с това, че е учредил особен чин на литургията, която и сега носи неговото име. Свети Прокъл, ученик на Златоуст и впоследствие един от приемниците на Константинополската катедра, пише за този чин на литургията, установен от светеца:\r\n\"Св. Василий (Велики), постъпвайки с хората като с немощни, представил литургията в съкратен вид. След немного време нашият отец, златният по език Иоан, от една страна, като добър пастир, ревностно грижейки се за спасението на овците, и, от друга, имайки предвид слабостта на човешката природа, се решил да изтръгне из корен всеки сатанински предлог. Затова той, пропускайки много, учредил извършването на литургията в още по-съкратен вид\".\r\nСъкратената от Иоан литургия първоначално не съдържала в себе си всички песнопения, които съдържа сега, но те не изменили съществено реда на литургията.  ", "date": "2019.11.13", "title": "Почитаме Св. Йоан Златоуст"}
{"url": "https://www.actualno.com/crime/pijan-shofior-samokatastrofira-i-zagina-kraj-rebyrkovo-zatvoriha-pytja-za-sofija-news_1405720.html", "text": "      Пиян шофьор е самокатастрофирал край Ребърково в посока София. Пострадали са и неговите спътници - още двама души. Те са с наранявания и са настанени в болница, съобщава Нова тв.      И тримата са били употребили голямо количество алкохол, съобщават от МВР.   В момента пътят София - Ребърково е затворен, обходният маршрут е през Ботевград. ", "date": "2019.11.13", "title": "Пиян шофьор самокатастрофира и загина край Ребърково, затвориха пътя за София"}
{"url": "https://www.actualno.com/burgas/8-dushi-sa-arestuvani-pri-policejska-akcija-v-burgaski-kvartal-news_1405702.html", "text": "      Мащабна полицейска операция по противодействие разпространението на наркотици, осъществяването на грабежи и кражби от търговски обекти, частни домове и офиси на фирми, се провежда в момента на територията на бургаския квартал Победа.      До момента са проверен 5 къщи, като са задържани осем души.\r\nУстановява се участието им към престъпленията. При акцията са отрити предмети, за чийто произход задържаните не могат да дадат обяснение.\r\nВ операцията участват служители от отдел „Криминална полиция“ при ОДМВР Бургас, специализирани полицейски сили, първо РУ Бургас и сили на жандармерията.   ", "date": "2019.11.13", "title": "8 души са арестувани при полицейска акция в бургаски квартал"}
{"url": "https://www.actualno.com/healthy/zdraveto-prez-2020g-vse-syshtoto-kato-predi-budjetyt-ne-reformira-sistemata-news_1405694.html", "text": "      \" Бюджетът за следващата година е същият като за миналата . Няма съществена разлика. Има 400 млн. лв. повече, колкото имаше миналата година спрямо предходната. Съотношенията вътре са същите обаче. Самият бюджет не е инструмент за реформа. Той може да финансира вече извършена реформа, но не може да очаквате бюджета да реформира здравната система. Там няма увеличение например на средствата за профилактика, на  средствата за извънболнична помощ. Увеличават се средствата за болнична  помощ и за лекарства.\" Така на кратко коментира разпределението на парите за здраве в Стойчо Кацаров, председателят на Център за защита правата в здравеопазването.      \"Слава богу, тази година поне не повторихме грешката от миналата година и тази неудачна юридическа техника да се въвеждат в преходни и заключителни разпоредби сериозни промени в други закони. Защото в моментапродължаваме да имаме един закон, който виси в Конституционния съд без никакъв резултат, и това създава огромна несигурност. Липсата обаче на съществени промени в тези важни закони като Закона за здраветои бюджета, всъщност водят до този ефект.\", коментира Бюджет 2020 Мария Шаркова, адвокат по медицинско право пред Нова тв.    Извънболничната помощ може да играе ролята на пазач пред болничната - която е най-скъпата. И вместо държавата да се концентрира въврху нея, тя продължава да бъде пренебрегвана. Когато не отделяме средства за профилактика ние лекуваме болните, но не предотвратяваме болестите. Така Шаркова посочи един от липсващите приоритети в бюджета , който реално би могъл да реформира системата. Колко пъти сме говорили, че болниците в страната са много,е, като дадещ 200 млн.лв. повече за тях, по-малко ли ще станат?, попита Кацаров. Два фактора ще очертаят здравната политика тази година, каза Кацаров. \"Важно е да се отбележи, че тази година БЛС и НЗОК ще подпишат за 3 години. Какво означава това? В него са записани броят намедицинските дейности и техните цени. Бюджетът на НЗОК е всъщност произведение от броя на услугите по техните цени. Когато договорът е за 3 години . Това означава, че парите за здраве ще се запазят същите като тези във финансовата рамка за 2020г. Другото важно нещо е решение на ВАС, което отмени Наредбата за допълнителния пакет здравни дейности. Това е наредбата, с която здравният министър казва на Касата и БЛС какво да заплащат с договора си. Та по решението на ВАС министърът не просто трябва да посочи дейсностите, но и да каже колко ще струва всяка една от тях. Това е нещо, за което лекарите настояват отдавна. И когато най-после министърът реши да остойности дейностите , ще се получи промяна реална в здравната система. То ще покаже къде са дефектите, къде се плаща повече, къде по-малко\", категоричен е Стойчо Кацаров.  Колкото и да увеличаваме бюджета, докато нямаме законодателни механизми, които да гарантират ефективното му озразходване, ефект няма да има. Трябва плащането да бъде обвързано с качеството - не е задължително да сме излекувани, а и обгрижвани. Не можем да сравняваме лечението в малка общинска болница и голяма университетска структура, а цените на клиничните пътеки е една и съща. Посочи друг проблем в системата Шаркова. Диагностично свързаните групи не са панацея , категоричен е Стойчо Кацаров. Ако прилагаме лошо един инструмент (като клиничните пътеки), няма гаранция, че ще приложим добре друг. Решението на тези проблеми трябва да се търси в друга посока - да се овласти клиентът.В момента нищо не зависи от него. Решението в много случаи е просто - премахване на монопола : да избираме не само болница, но и фонд, където да се осигуряваме, коментира Стойчио Кацаров. Промяната ще настъпи именно чрез промяна най-вече на здравноосигурителният модел. Когато аз знам, че моите точно пари се харчат, ще бъда мноо по-старателен и активен. В момента не е така. Имаме една формална представителност на пациентска организация в съвета на Касата, подкрепи го и Мария Шаркова.    ", "date": "2019.11.13", "title": "Здравето през 2020г. все същото като преди, бюджетът не реформира системата"}
{"url": "https://www.actualno.com/plovdiv/plovdivska-firma-shte-remontira-bazata-na-glavna-prokuratura-v-cigov-chark-news_1405728.html", "text": "      Пловдивската фирма „Валдор 60“ ООД е избрана ремонтира учебната база „Цигов чарк“ - Батак, стопанисван от Главна прокуратура. Договорът с нея е на стойност 2 277 600 лева с ДДС.      Седем са били участниците в процедурата за избор на изпълнител – ДЗЗД „Проектстрой“ (с участници „Панов“ ЕООД и „Е-Плант“ ООД; ДЗЗД „ГДС-Руен“ (с членове „Руен Холдинг“ АД и „Георгиев Дизайн Студио“ ЕООД); „Електролукс Табаков и Синове“ ООД; „Клас Бойчев“ ЕООД; „Валдор – 60“ ООД; „Делчев Инженеринг“ ЕООД и „НСК София“ ЕООД.\r\nВ хода на конкурса всички останали претенденти са били отстранени заради несъответствия с изискванията на възложителя , като изпълнения на непредвидени дейности. Един от тях например в офертата си е написал, че ще прави „ нагнетателна и смукателна инсталация на стрелбище за малокалибрено оръжие“, а стрелбище в „Цигов чарк“ няма .  \r\nДоговорът ще се изпълни с бюджетни средства, част от тазгодишния бюджет на прокуратурата, който е на обща стойност 260 млн. лв.  В базата \"Цигов чарк“ има множество къщички, част от които с изглед към язовира. Тя разполага със 120 места за настаняване и е сред любимите места на служителите в държавното обвинение за отдих и провеждане на семинари. Поземленият имот е на югозападния бряг на язовир Батак, с обща площ около 30 000 кв.м. Той е предоставен в управление на Висш съдебен съвет за нуждите на Прокуратурата на Република България.     Учебната база се състои от двуетажна административна сграда със застроена площ 240 кв.м., двуетажна сграда за обществено хранене с площ 378 кв.м., едноетажна сграда за обществено хранене с площ 30 кв.м и едноетажна селскостопанска от 149 кв.м.\r\nВ терена са разположени 19 бунгала, фитнес център с площ 406 кв.м.  битова сграда от 180 кв.м, караулно, сгради със стопанско предназначение. Обособени са два басейна – основен и малък, хидрофор, соларна инсталация, спортни съоръжения. \r\nСрокът за изпълнение на договора за проектиране, СМР и авторски надзор е 290 календарни дни. ", "date": "2019.11.13", "title": "Пловдивска фирма ще ремонтира базата на Главна прокуратура в Цигов чарк"}
{"url": "https://www.actualno.com/politics/stotici-milioni-shte-trjabvat-za-infrastruktura-za-novite-f-16-news_1405673.html", "text": "      300 млн. лв. ще отидат за подготовка на инфраструктурата, която ще поеме обслужването на платените наскоро 2.2 млрд. лв. за 8 американски изтребителя F-16. Парите ще отидат за ремонт на летищата, за нови писти, за съоръжения, свързани с кацането и излитането. Това стана ясно от дискусия в парламентарната комисия по отбрана, пише .      Пред комисията по отбрана зам. военният министър Анатолий Величков обяви, че за идните три години са планирани по 100 млн. лв. за изграждане на съоръженията. При купуването на самолетите зам.-началникът на отбраната вицеадмирал Емил Ефтимов коментира пред БНР: \"Не започваме от нулата, тъй като на Граф Игнатиево и Безмер многократно са кацали натовски самолетни F-16. Искаме заедно с американската страна да огледаме всички аспекти на инфраструктурата, за да може да излезем с един план за доизграждане на нужното\".   В края октомври военни от САЩ са обсъдили с българските Военновъздушни сили (ВВС) възможностите за тренировка на летците. Тези дни се очаква американски специалисти да огледат и летище \"Граф Игнатиево\", за да кажат каква инфраструктура е нужна за F-16. По договор би трябвало първите 4 машини да дойдат до края на 2023 година, а останалите - в началото на 2024 година. От първите машини обаче ще има такива, които де факто ще се използват само като тестови. В настоящето чрез миналото   Военното министерство пак се опитва да ремонтира единствения военен транспортен самолет за въздушно фотографиране Ан-30 от състава на ВВС, след като първата процедура за избор на изпълнител се провали, съобщи Mediapool.\r\nСтойността на поръчката отново е 5 млн. лева без ДДС. За тези пари трябва да бъде извършен капитално-възстановителен ремонт на самолета, както и да бъде леко модернизиран.   Самолетът трябва да има ресурс за следващите седем години или 4000 часа във въздуха. Самолетът Ан 30 е доставен в далечната 1975 г. и се използва в мисиите по Открито небе, оказвал е помощ и при донорски ситуации.     ", "date": "2019.11.13", "title": "Стотици милиони ще трябват за инфраструктура за новите F-16"}
{"url": "https://www.actualno.com/healthy/parlamentyt-shte-prieme-diskusija-za-upotrebata-na-antibioticite-news_1405668.html", "text": "      По повод Световната седмица, посветена на правилната употреба на антибиотиците, Народното събрание ще бъде домакин на кръгла маса на тема \"Антибиотиците: Използвайте отговорно\", предаде БГНЕС.      Форумът, който е под патронажа на Комисията по здравеопазването, ще бъде открит на 13 ноември в зала „Изток“ на парламента.   На кръглата маса ще бъдат обсъдени стратегическите цели и мерки за борба с антимикробната резистентност, ползите за България от приемането и прилагането на Национален план за действие срещу антимикробната резистентност и от превантивни кампании за намаляване заболяванията, при които се налага лечение с антибиотик.\r\nФорумът е организиран от Българското сдружение по иновативна медицина с подкрепата на Офиса на Световната здравна организация за България и Министерството на здравеопазването, Министерството на земеделието, храните и горите и Националния център по заразни и паразитни болести.  В кръглата маса ще участват председателят на Комисията по здравеопазването на Народното събрание д-р Даниела Дариткова, програмният мениджър за контрол на антимикробната резистентност в СЗО – офис Европа д-р Данило Ло Фо Уонг, ръководителят на Националния център по безопасност на храните към Българска агенция за безопасност на храните проф. Христо Даскалов, директорът на Националния център по заразни и паразитни болести проф. д-р Тодор Кантарджиев и главният експерт в Дирекция „Здравен контрол“ на Министерството на здравеопазването д-р Наталия Спиридонова. На форума са поканени представители на държавните институции, на Световната здравна организация, на съсловните организации в сферата на здравеопазването, на професионални и пациентски организации, водещи български медицински специалисти и експерти в областта на епидемиологията, инфекциозните болести и общественото здраве. ", "date": "2019.11.13", "title": "Парламентът ще приеме дискусия за употребата на антибиотиците"}
{"url": "https://www.actualno.com/politics/novi-deputati-v-ns-na-mjastoto-na-izbrani-kmetove-news_1405737.html", "text": "      Поредна рокада в състава на парламента гласуваха депутатите в началото на днешното пленарно заседание.      Причината – няколко от народните представители спечелиха битката за местна власт, а за да седнат в кметските столове, трябва да бъдат прекратени депутатските им правомощия.\r\nОбщо седем са народните избраници, които напуснаха депутатските банки, за да станат шестима от тях - градоначалници, а един - общински съветник.   Днес клетва положи Данка Зидарова-Лютова, която става народен представител от ГЕРБ, избран от 17 МИР-Пловдив. Тя влиза на мястото на Христо Грудев, който спечели изборите за кмет на Асеновград.  Депутатите гласуваха и оставката на Атанас Стоянов от ВМРО, който напуска законодателния орган, за да стане градоначалник на Сандански.\r\nС най-много избрани депутати за кметове са БСП. Денчо Бояджиев ще управлява Разград, Станислав Владимиров – Перник, Пенчо Милков става кмет на Русе, а Йордан Младенов на Пещера.\r\nНародните представители освободиха от длъжност и депутата от левицата Анелия Клисарова, която остана трета във вота за Варна, но ще бъде част от Общинския съвет в морската ни столица.     ", "date": "2019.11.13", "title": "Нови депутати в НС на мястото на избрани кметове"}
{"url": "https://www.actualno.com/society/prognoza-za-vremeto-13-noemvri-srjada-news_1405655.html", "text": "      Днес ще е предимно облачно с температури между 16 и 21 градуса. Това каза за Агенция „Фокус“ дежурният синоптик Георги Цеков от Националния институт по метеорология и хидрология.      Днес ще е предимно облачно. Валежите в Югозападна България ще се усилят и на места ще са значителни. Вятърът ще е от югоизток, предимно умерен. Максималните температури ще са между 16° и 21°, на места в Североизточна България - до 23-24°.\r\nНад Черноморието облачността ще е значителна, но ще се задържи без валежи. Ще духа умерен изток-югоизточен вятър. Максималните температури на въздуха ще са между 17° и 20°. Температурата на морската вода е 17°. Вълнението на морето ще се усили до 3 бала.\r\nНад планините няма да е подходящо за туризъм. Ще е облачно и ветровито. Дъждовно ще е над Рило-Родопския масив и на места там количествата на валежа ще са значителни. По най-високите върхове на Рила и Пирин дъждът ще преминава в сняг. Вятърът ще е силен на моменти и бурен от юг. Максималната температура на височина 1200 метра ще е около 13°, на 2000 – около 6°.  Атмосферното налягане е по-ниско от средното за месеца и ще продължи да се понижава.\r\nВ четвъртък ще преобладава облачно време. Все още ще превалява, на повече места в източната половина от страната, но от югозапад валежите ще спират, по-късно и облачността ще се разкъса. Вятърът ще остане от югоизток, ще бъде предимно умерен. Минималните температури ще бъдат предимно между 9° и 14°, а максималните - между 14° и 19°. В петък и и събота вятърът ще бъде от юг-югозапад, предимно слаб. Ще е без валежи, на места в низините и котловините - с ниска облачност. Временни разкъсвания и намаления на облачността ще има в следобедните часове. Максималните температури ще бъдат предимно между 15° и 20°, минимални - между 6° и 11°. В планините и планинските райони ще бъде предимно слънчево, с разкъсана висока облачност; отново ще се затопли. ", "date": "2019.11.13", "title": "Прогноза за времето - 13 ноември (сряда)"}
{"url": "https://www.actualno.com/america/jena-stana-vremenen-prezident-na-bolivija-news_1405658.html", "text": "      Сенатор Янине Анес стана временният президент на Боливия, след като досегашният Ево Моралес беше принуден да се оттегли и да избяга в Мексико - заради протестите в страната с обвинение към Моралес, че е нагласил последните президентски избори, за да спечели и отказа на армията и полицията да го подкрепят.      Бившият президент на Боливия Ево Моралес осъди това, което той нарече \"най-скучния и най-коварния преврат в историята\", след като заместник-председателят на Сената се обяви за нов временен президент на страната съобщи АФП, цитирана от БГНЕС. В Twitter Моралес нарече Анес \"сенатор на десния монстър\" и заяви, че \"се е обявила ... за временен президент без законодателен кворум, заобиколена от група съучастници.\"   Междувременно официално беше съобщено, че в протестите срещу Моралес са загинали 7 души. Данните изнесе главният прокурор на страната Хуан Ланчипа. Четири от тези жертви са били простреляни, каза Ланчипа.\r\nСъщевременно САЩ предупредиха гражданите си да не пътуват до Боливия поради \"граждански вълнения\". Вашингтон ограничи дипломатическото си присъствие в страната поради вълнения, последвали неотдавнашните оспорвани избори.  \"Не пътувайте до Боливия поради граждански вълнения\", заяви Държавният департамент и добави, че е разпоредил на членовете на семейството на дипломатите си да напуснат страната и е разрешено \"заминаването на служители на правителството на САЩ, които не са извънредни, поради продължаваща политическа нестабилност в Боливия\". ", "date": "2019.11.13", "title": "Жена стана временен президент на Боливия"}
{"url": "https://www.actualno.com/business/vtorata-pensija-moje-i-da-svali-pensijata-kato-cjalo-news_1405670.html", "text": "      Възможно е първите пенсионери, които ще вземат пенсия и от държавата, и от частен пенсионен фонд, пенсията да е сумарно по-малка, отколкото ако получават отработеното за целия си живот само от държавата. Това призна за първи път вчера социалният министър Бисер Петков, пише .      Първите пенсионери с две пенсии се очаква да бъдат жените, родени през 1960 година, които ще се пенсионират през есента на 2021 година. За мъжете този момент ще настъпи през 2024 година.   Защо може да стане така? Като една от основните причини се сочат т.нар. кухи партиди - в тях са правени единични вноски или пък осигуровките не са внасяни коректно от работодателя. Според данни на КФН от тази година, по 1/3 от партидите не постъпват регулярно средства. Освен това, при този случай в държавното обществено осигуряване правата на осигурения са гарантирани при некоректен работодател, тъй като осигурителните права се полагат при начислени вноски, дори те да не са платени. Във втория стълб не е така - ако работодателят не внася съвестно осигуровките на служителя си, той губи осигурителни права.\r\nВ същото време всички родени след 1959 г. ще получават с 20% по-ниска държавна пенсия заради отчисленията към частните фондове. Така за първите пенсионери с малки партиди втората пенсия няма да може да компенсира намалението на държавната и ще се стигне до феномена \"две пенсии са по-малко от една\". Коефициентът на редукция според експертите е некоректен и трябва да бъде ревизиран. \"В противен случай ще се компрометира вторият стълб, особено в първите няколко години от фазата на изплащане\", предупреди Васил Велев от АИКБ.  Предложените промени в Кодекса за социално осигуряване не решават тези проблеми. Законопроектът не предвижда гаранция, че сумарно двете пенсии ще са поне равни на пълна пенсия от държавното обществено осигуряване, заяви социалният министър. Петков принципно е съгласен, че една от причините за недостатъчното натрупване в партидите са неритмичните постъпления, но не предлага решение и на този проблем. Вместо това министърът прехвърли топката към доходността, която според него е много по-ниска от първоначално предвижданата. \"Средната доходност сега е 1,5% при доста по-бърз ръст на средния осигурителен доход\", изтъкна той. Но беше поправен от Даниела Петкова от ПОД \"Доверие\", че средната доходност на дружествата е 4%, т.е. при 15 млрд. лв. управлявани от тях към момента, те са прибавили 3 млрд. към средствата от вноски.\r\nЗа министъра единствена алтернатива за хората е те да се осигуряват само в държавното обществено осигуряване. Първите пенсионери с две пенсии обаче вече не могат дори това да направят - прехвърляне в НОИ е възможно до 5 години преди пенсия, а гратисният период, независимо от възрастта, изтече в края на 2018 година. Тогава обаче властта категорично отричаше да има риск две пенсии да са по-малко от една.\r\nВ окончателния вариант на промените в Кодекса за социално осигуряване работната група поставя пожизнената пенсия като основен продукт на допълнителното задължително осигуряване, въпреки че от пенсионноосигурителните дружества посочиха, че клиентите им се интересуват повече от разсрочено плащане. Пожизнена пенсия ще се полага на хората, които имат достатъчно средства по индивидуалната си партида, за да получават до края на дните си поне 15% от минималната пенсия за стаж и възраст към момента на пенсионирането им, което за първите пенсионери вероятно ще означава минимум 35-40 лв.       На осигурените лица не остава много поле за избор. Хората с най-големи суми в партидите не могат да решат да ги получат разсрочено. Този вариант е резервиран само за хората, които нямат достатъчно средства за пожизнена пенсия, но имат поне 3 минимални пенсии в сметката си. Те пък не могат да изберат да ги изтеглят наведнъж - този изход е предвиден само за най-малките партиди, тези под 3 минимални пенсии.\r\nСвобода на хората да решат как да получават парите си е предвидена в две посоки. При пожизнената пенсия може да се изберат два допълнителни варианта - с гарантиран период на изплащане, който ще позволи наследяване на пенсията; или комбиниран подход с разсрочено плащане до определена възраст и преминаване в пожизнена пенсия след нея. При разсроченото плащане пък пенсионерът може да избере как да разсрочи парите си, но трябва да се съобразява с ограничението, че месечната сума трябва да е между 15 и 100% от минималната пенсия. Тук също парите се наследяват, като наследниците ще изберат как да получат остатъка.\r\nГарантираният размер на пожизнената пенсия и разсроченото плащане трябва да покриват сумата на брутния размер на преведените от НАП и НОИ осигурителни вноски за съответното осигурено лице. Актуализация ще се прави поне веднъж годишно според реализираната доходност. За пожизнената пенсия условието е да се актуализира с не по-малко от 50% от разликата между доходността и техническия лихвен процент, с който е изчислена, а при разсроченото плащане трябва да е не по-малко от 50% от реализираната доходност.\r\nЗа фазата на изплащане индивидуалните партиди, без най-малките, ще се вливат в общ фонд. Ще има отделен фонд за пожизнените пенсии и друг - за разсроченото плащане. Те ще се пълнят на един и същи принцип - с парите на хората от индивидуалните им партиди, от резерва за гарантиране на плащанията при недостиг и от дохода от инвестирането им. При пожизнените пенсии обаче ще има пълно \"одържавяване\", т.е. партидата на хората ще се закрива. Във фонда за разсроченото плащане ще се водят сметки на осигурените лица, в които ще се вписват прехвърлените и изплатени суми.\r\nЛюбопитен детайл от новата концепция е, че втората пенсия няма да зависи от стажа, а само от възрастта. Тя ще се изплаща от момента, в който осигуреното лице навърши възраст по чл. 68, ал. 1 от КСО - това е общата възраст за масовата трета категория.       ", "date": "2019.11.13", "title": "Втората пенсия може и да свали пенсията като цяло"}
{"url": "https://www.actualno.com/politics/poznat-glas-sreshtu-ninova-sled-uspeshnite-prezidentski-izbori-vijdame-nizhodjasht-trend-news_1405680.html", "text": "      Отлично представяне – само това не сме чули. Всъщност перспективата е мрачна. В 100 общини БСП не може да влезе в общинския съвет, в 20 има само 1, в още 100 – по 1-2. Спомням си при предишен такъв резултат вътрешната оценка беше за спешни действия. Това заяви бившият председател на БСП Михаил Миков, който водеше червената партия преди Корнелия Нинова, който видя \"низходящ тренд\" след успешните президентски избори – на всеки следващ избор.      Миков се съгласи, че победите в 4 областни града на БСП са успех, но това не можело да скрие истинската картина. Само в 11 общини БСП може да направи мнозинство в общинския съвет, каза още той пред bTV и добави, че това може да стане с широк консенсус. Сега единствено с ГЕРБ не може да се сътрудничи, но във Варна подкрепиха човек от ГЕРБ за председател на местния общински съвет – това е част от размиването на образа на БСП на лява партия, заяви Миков.   Михаил Миков видя като проблем и, че в \"Оборище\" БСП подкрепила кандидат на \"Демократична България\" за районен кмет, а там бил районът на председателя на БСП т.е. на Корнелия Нинова.\r\nБившият председател на БСП обвини сегашното ръководство, че разделя партията – имало \"намачкани структури\" в Сандански. Миков изрази носталгия от \"разкараните леви партньори\" – без тях нямало хубаво бъдеще за социалистите, а сега се запушвала устата на вътрешните критици, за да се крачало в единомислие по \"все по-тесен път\".   ", "date": "2019.11.13", "title": "Познат глас срещу Нинова: След успешните президентски избори виждаме низходящ тренд"}
{"url": "https://www.actualno.com/books/izliza-nov-roman-tijn-fentyzi-gosti-otdalech-news_1405638.html", "text": "      Скъпи читателю,      В тази книга се разказва за семейство, което емигрира на чужда планета, след като Земята е разрушена по време на ядрена война.   Май ще е малко пресилено да нарека хумористична книга, която започва в сянката на ядрен апокалипсис, но – честна дума! – тя е много по-веселяшка, отколкото предпоставките подсказват.\r\nПовечето смях нахлува в нея благодарение на Лан – разказвач и главен герой. Неговото чувство за хумор озарява инак мрачните дни, докато цялото семейство Мифуне се бори с големия въпрос, поставен от извънземните им домакини: защо да отварят домовете си за вид, който току-що е взривил собствената си планета?  Този въпрос представлява и гръбнакът на вълнуващата забавна история, която децата поглъщат за развлечение, дори и да не долавят в преживелиците на Лан алегорично ехо от събитията в реалния свят.\r\nВнимателните читатели могат да забележат също и че съм пропуснал повечето подробности при описанието на Лан.\r\nСред най-хубавите свойства на книгите е фактът, че са съвместно дело на две въображения: това на автора и това на читателя. В случая съм дал на читателите малко повече свобода от обичайното, за да си представят такава версия на Лан, която най-добре ще им пасне. Смятам, че така историята става по-духовита – надявам се и вие сте съгласни.       Благодаря, че ще прочетете тази книга!\r\nС най-добри пожелания:\r\nДжоф За автора Джоф Родки е автор на комедийната поредица Близнаците Тъпър, приключенската трилогия Хрониките на Яйцето и хумористичния роман Пиратите на историята представят: Заседнали в каменната ера, който върви в комплект с наръчник за деца, които искат сами да пишат свои истории. По професия е сценарист и е номиниран няколко пъти за наградата Еми. За пръв път излиза на български език.       ", "date": "2019.11.13", "title": "Излиза нов роман - тийн фентъзи \"Гости отдалеч\""}
{"url": "https://www.actualno.com/sofia/misteriozen-glas-za-gerb-syzdade-intriga-v-novija-sos-dali-be-na-boris-bonev-news_1405653.html", "text": "       Неочаквано мнозинство подкрепи ГЕРБ в избора на досегашния председател на Столичния общински съвет Елен Герджиков за нов мандат. Вчера съветът се събра за пръв път в новия си състав. При тайното гласуване номинацията на ГЕРБ-СДС подкрепиха 33 от 60 участвали във вота съветници - с един повече от членовете на формациите, за които се очаква да гласуват с ГЕРБ в този мандат. В гласуването участваха 27 съветници от ГЕРБ-СДС, 4-ма от ВМРО и един от „Атака“ (лидерът Волен Сидеров си тръгна преди това) – общо 32 души. Издигнатите от БСП и от „Демократична България“ Милка Христова и Методи Лалов получиха съответно 15 и 12 гласа, равняващи се на числеността на двете групи. Невалидни бюлетини нямаше, вследствие на което аритметиката показа, че 33-ият глас за Герджиков вероятно е дошъл от независимия Борис Бонев, пише днес вестник       Той обаче отказа да обяви каква бюлетина е пуснал, позовавайки се на тайната на вота, а по-късно да не се измислят драми там, където ги няма. \"Фокусирайте се върху съществените неща и се съгласете върху следващите ни действия\", написа независимият съветник, който преди втория тур отказа да участва в пазарлъци за постове срещу подкрепа.    Заместници на Елен Герджиков в СОС ще бъдат проф. д-р Иво Петров от  групата на ГЕРБ, Милка Христова от БСП и Борислав Игнатов от  „Демократична България“.  Преди гласуването кметът и председателите на групи повториха част от предизборните си ангажименти и обещаха да ги спазват. До месец Фандъкова ще предложи структурни промени в работата на общината за \"по-голяма бързина, повече контрол и повече публичност\". Тя каза още, че заместниците ѝ ще имат нови ресори, като изброи „строителство, дигитализация и инвестиции, транспорт“.\r\n„Поуките от кампанията за нас са ясни - хората на София са прагматични и интелигентни. Те се интересуват от надграждане и нови възможности и нямат време за губене с неясни експерименти. В този съвет опозицията увеличава присъствието си и ние очакваме вашето активно участие“, коментира шефът на ГЕРБ и СДС Малина Едрева. „През цялата кампания Вие, г-жо кмет, говорихте за промяна, работа и нов екип. Сега е времето да докажете, че това е така. В този общински съвет групата на БСП ще ви бъде единствената опозиция\", заяви Калоян Паргов от БСП. „Онова, за което демократичната общност ни изпраща тук, е да не допуснем още от същото. Ролята ни ще е на опозиция.   Ще работим за прозрачен общински съвет, ефективна и удобна администрация, реална финансова децентрализация, реална административна децентрализация, връщане на Витоша на гражданите, ефективно гражданско включване, край на презастрояването, опазване на зелените площи и др.“, каза лидерът на групата на „Демократична България“ Методи Лалов. Пет основни проблема изброи независимият Борис Бонев - презастрояването, нуждата от умно управление на градския транспорт, замърсяването на въздуха, паркингите, градската среда.    „Като кандидат за кмет имах няколко послания към софиянци, които ще ги поддържам тук като общински съветник. Виждам надежда за този съвет, защото съставът му е различен от предишния. Нямаме доминация на управляващата партия. Това е добре, защото ще има баланс. Надявам се идеите да стигат до отворената врата на госпожа Фандъкова, както тя обеща“, заяви Волен Сидеров. \r\nПълната картина на изказванията си припомнете в ! ", "date": "2019.11.13", "title": "Мистериозен глас за ГЕРБ създаде интрига в новия СОС, дали бе на Борис Бонев?"}
{"url": "https://www.actualno.com/society/poklon-pred-pavel-vasev-news_1405664.html", "text": "      Поклонението пред паметта на дългогодишния директор на Народен театър \"Иван Вазов\" Павел Васев ще се състои на 13 ноември, от 11:00 до 12:30 часа, в Централно фоайе на театъра, посочва БГНЕС.      Павел Васев почина на 68-годишна възраст в петък след продължително боледуване. Той беше директор на Народния театър \"Иван Вазов\" от 2009 до началото на 2015 година. След пенсионирането си Васев стана изпълнителен директор на Националния филмов център до провеждането на конкурс.   Васев беше ръководител на Българския културен център в Москва. Носител е и на национални и международни награди за документално кино, отличия за професионална дейност, както и на орден \"Кирил и Методий\" - първа степен.\r\nПоклон пред паметта на големия български културен деец.   ", "date": "2019.11.13", "title": "Поклон пред Павел Васев"}
{"url": "https://www.actualno.com/health/parkovete-mjastoto-koeto-moje-da-pomaga-na-psihichnoto-ni-zdrave-news_1405652.html", "text": "      Посещенията в националните паркове по света могат да доведат до подобряване на психичното здраве, оценено на около 6 трилиона щатски долара (5,4 трилиона евро), според екип от еколози, психолози и икономисти от университета в Грифит в Австралия, пише БГНЕС.      \"Хората вече посещават паркове, за да се възстановят от стреса. От гледна точка на здравеопазването, това е финансирана от пациента терапия\", казва водещият автор Ралф Бъкли в съобщение за пресата. Но стойността на такава превантивна терапия никога не е била количествено определена в глобален мащаб, отбеляза той.   Чрез три пилотни проучвания, включващи почти 20 000 души - въз основа на представителна извадка от австралийци и интервюта в националните паркове \"Ламингтън\" и \"Спрингбрук\" - изследователите измерват влиянието на посещенията в парка върху качеството на живот. Използвайки добре установени икономически модели, те преценяват как тези ползи ще се превърнат в икономии за здравеопазването в Австралия, а след това и в световен мащаб.\r\nСпоред заключенията, без паркове на открито разходите за психично здраве могат да струват само на Австралия допълнителни 145 милиарда долара годишно. Спестяванията включват не само разходите за лечения и грижи за  психичното здраве, но също така и свързаните с тях разходи поради  отсъствия или лоша продуктивност и антисоциално поведение, като  вандализъм и домашно насилие.  Авторите предполагат, че откритията могат да се използват и като аргумент за инвестиране на повече средства в градските паркове. \"Хората и политиците обръщат повече внимание на здравето и околната среда, защото това ги засяга лично\", казва Бъркли.\r\nИзследването е публикувано в Nature Communications.    ", "date": "2019.11.13", "title": "Парковете - мястото, което може да помага на психичното ни здраве"}
{"url": "https://www.actualno.com/business/nashi-prevozvachi-se-oplakaha-pred-ep-ot-tormoz-zaradi-paket-mobilnost-news_1405672.html", "text": "      Две петиции за т.нар. пакет \"Мобилност\" влязоха на ниво комисия в Европейския парламент. С тях българскипревозвачи се оплакват от дискриминационно отношение в Германия, Белгия, Франция и други западноевропейски държави, предаде БНТ.      Основен двигател на внасянето са евродепутатите от ВМРО Ангел Джамбазки и Андрей Слабаков. Оплакванията са, че българите биват допълнително проверявани за документи, които не са необходими. В някои случаи са налагани и неправомерни глоби за това, че шофьорите нощуват в камионите, пише в петициите. Комисията остави петициите отворени, което означава, че Европейският парламент продължава да следи случаите.   Пред Националната телевизия Джамбазки попита защо има такова отношение и директно посочи френския президент Еманюел Макрон като основна причина. Той използва по негов адрес думата \"лицемер\" и каза, че иска да открадне българския бизнес. Евродепутатът попита и защо властите в ЕС не са по-строги и не проверяват камиони като - превозни средства, регистрирани от фирми-фантоми в България, \"възползвайки се от законодателството ни\", а тормозят нашите шофьори.\r\n\"Когато френските, белгийски и германски полиция и катаджии изискват  документи, които не са необходими по законодателството, това е  дискриминация. Целта на тази дискриминация е пределно ясна - да бъдат  забавени българските превозвачи, да не могат да доставят стоката си  навреме, да бъдат глобени, да бъде разстроен начинът, по който работят\", заяви Джамбазки.  Припомняме, че пакет \"Мобилност\" беше де факто блокиран в предишния Европейски парламент и все още не всичко около него е изяснено напълно. Основните спорни моменти са исканията професионалните шофьори да почиват задължително на платени паркинги, и то като шофьорите спят на хотел, както и след срок от 3-4 седмици камионите да се връщат в страната по регистрация на фирмата-собственик, независимо дали имат товар или не. ", "date": "2019.11.13", "title": "Наши превозвачи се оплакаха пред ЕП от тормоз заради пакет \"Мобилност\""}
{"url": "https://www.actualno.com/society/novini-ili-novini-kartinata-na-pechata-za-13-noemvri-news_1405654.html", "text": "              Окарикатуряват ме, но ги наблюдавам - заяви премиерът Бойко Борисов на , като акцентът на \"Сега\" пада върху твърде интересното откровение на премиера. Какво значи - \"но ги наблюдавам\", не ни се ще да питаме, защото отговорите са все твърде неприятни и едва ли включват единствено мониторинг на медиите, а може би нещо далеч не безобидно.     Ловци и диви свине се сблъскаха в Балкана, разказва \"Труд\", описвайки епична среща между двата вида, застинали на различен етап от развитието си. Свинете (това е реална история, не се шегуваме) нападнали ловджиите, те обаче, поне така е описано в репортажа, реагирали долу горе като войници от световните войни, попаднали в засада, и мъжкарски отстреляли агресивните животни. Това е за любителите на жанра \"ловни истории\", една твърде тъпа, да го кажем направо, инерция от печата на 90'те, който продължава да се възпроизвежда и вероятно закономерно ще отиде и там където му е мястото - в историята.     \"Секс, наркотици и рокендрол\" събори рекорд на Гинес, пише \"24 часа\", визирайки това, че постановката е най-дълго играната комедия с един и същи състав от актьори. Съвсем скоро тя ще празнува 27 години на сцената, с вечното трио Дони, Коцето Калки и Ивайло Христов. На представлението предстои и поредното турне в Европа. Тъй като за повечето важни събития сме ви информирали така или иначе, нека цитираме нещо, което липсва при нас. То е текст, който започва така:\r\n\"Сексуалната суша във „Фермата“ предизвика хормонална буря. Оставени без любов и ласки, жените в шоуто отчаяно се молят на глас някой да задоволи първичните им нужди. Най-тъжно кънтят воплите на маникюристката Силвия. Блондинката призна, че не е била с мъж от година и половина, и че се опитва да навакса като постоянно се натиска с треньора Сами Хосни. Двамата обаче още не са правили секс, макар тя да твърди, че вече много й се ще.\"\r\nНе гледаме предаването и не четем преса, която отразява предаването. Но все пак, когато има нещо гениално, винаги сме готови да признаем размаха му и да го оценим. Кое е то? Изречението: \"Най-тъжно кънтят воплите на маникюристката Силвия\". То ще е последното, което ще пише на затворената врата на бг журналистиката.    ", "date": "2019.11.13", "title": "Новини или novini: Картината на печата за 13 ноември"}
{"url": "https://www.actualno.com/cite/budjet-2020-g-pica-s-parmezan-i-shunka-news_1405692.html", "text": "      С тези думи председателят на Бюджетната комисия в Народното събрание Менда Стоянова накратко определи същността на бюджета за следващата година.      В ефира на bTV Стоянова каза, че бюджет 2020 г. е балансиран, което означава, че разходите са равни на приходите.    ", "date": "2019.11.13", "title": "Бюджет 2020 г. - пица с пармезан и шунка"}
{"url": "https://www.actualno.com/society/loshoto-vreme-prekysva-izdirvaneto-na-turistkata-v-rila-news_1405683.html", "text": "      Лошата метеорологична обстановката в планината днес ще преустанови временно издирването на изченалата в Рила туристка, съобщиха планинските спасители. В планината вече има сняг.      64-годишната жена е в неизвестно вече четвърти ден. Жената е предприела сама преход в Мальовишкия дял на планината в неделя, но от 14 часа близките й не могат да се свържат с нея. Шансовете да я открием не са добри, Въпреки всичко полагаме усилия да я намерим, коментират спасителите. \r\nНе сме открили следи. Търсенето е почти до никъде, защото имаме много оскъдна информация. Не знаем накъде е тръгнала жената. Търсим на сляпо, Ангел Керкелев ПСС пред BTV.   За последно жената е забелязана в района на хижа „Мальовица”. По данни от нейните близки, тя е с тъмни дрехи, сливащи се с каменистия терен, припомня БГНЕС.  Очаква се акцията да бъде подновена в петък.\r\n* Обновена в 12:15 часа.     ", "date": "2019.11.13", "title": "Лошото време прекъсва издирването на туристката в Рила*"}
{"url": "https://www.actualno.com/europe/voda-zaliva-venecija-video-news_1405637.html", "text": "      Италия е засегната от проливни дъждове, а наводнението във Венеция потопи площад \"Сан Марко\", предаде БГНЕС, позовавайки се на АФП.        Обилните валежи затвориха училища в няколко южни градове, включително Таранто, Бриндизи и Матера, както и сицилианските градове Позало и Ното, според националната метеорологична служба.\r\nВ Матера, тазгодишната Европейска столица на културата, торнадо предизвика падане на дървета и лампи, като повреди многобройни покриви и сгради. Няма съобщения за пострадали.     Във Венеция прочутият площад \"Сан Марко\" беше потопен поради изключително интензивните високи води, които се очакваше да надхвърлят 1,4 метра. Площадът е особено засегнат от приливите и отливите, тъй като е разположен в една от най-ниските части на града.\r\nВестибюлът на базиликата също беше залят с вода и властите планират да наблюдават сградата през цялата нощ.      Пиерпаоло Кампострини, член на съвета на базиликата \"Сан Марко\", заяви, че мащабът на наводнението сега е бил виждан само пет пъти в дългата история на базиликата, чието строителство започва през 828 година и която е възстановена след пожар през 1063 година. ", "date": "2019.11.13", "title": "Вода залива Венеция (ВИДЕО)"}
{"url": "https://www.actualno.com/asia/trymp-izglejda-se-gotvi-da-izkushava-erdogan-sys-100-mlrd-dolara-za-da-se-otkaje-ot-c-400-news_1405661.html", "text": "      Президентът на САЩ Доналд Тръмп предложи на турския си колега Тайип Ердоган търговска сделка на стойност 100 милиарда долара и \"решение\" за разрешаване на ситуацията със санкциите, която Вашингтон обеща да наложи срещу Анкара за закупуването на руски системи за ПВО С-400, съобщи The Washington Post.      Източници на изданието съобщават, че подобни предложения на американския лидер за подобряване на отношенията между САЩ и Турция се съдържат в писмо, изпратено до турския президент миналата седмица, предаде БГНЕС.   Според вестника, предложенията на Тръмп вероятно ще \"вбеси\" поне някои законодатели в Камарата на представителите на САЩ, които миналия месец подкрепиха налагането на санкции срещу Турция за военната ѝ операция \"Извор на мира\" в Сирия.\r\nЕрдоган ще посети Съединените щати на 12-13 ноември и ще обсъди с Тръмп покупката на най-новите изтребители F-35, на руските и американските системи за противовъздушна отбрана С-400 и Patriot, както и ситуацията в Сирия.  Доставките на най-новите системи за противовъздушна отбрана, които предизвикаха криза в отношенията между Турция и САЩ, започнаха в средата на юли. В средата на септември приключи втората фаза на доставка на С-400. Според Ердоган, руските системи за противовъздушна отбрана ще работят напълно през април 2020 година. Вашингтон поиска отказ от сделката и в замяна Турция да вземе системите Patriot, заплашвайки да забави или дори да отмени продажбата на последните изтребители F-35 в Турция, както и да наложи санкции в съответствие с CAATSA (Закон за противодействие на противниците на Америка чрез санкции). Анкара отказа да направи отстъпки. ", "date": "2019.11.13", "title": "Тръмп изглежда се готви да изкушава Ердоган със 100 млрд. долара, за да се откаже от C-400"}
{"url": "https://www.actualno.com/showbusiness/roman-polanski-izglejda-veche-ne-e-podkrepjan-taka-kakto-dosega-news_1405657.html", "text": "      \"Безусловната подкрепа\", на която Роман Полански се радвашe от френското филмово съсловие, изглежда се руши след нов иск за изнасилване срещу противоречивия режисьор, пише БГНЕС.      Интервютата около популяризирането на новия му филм \"Офицер и шпионин\" – чиято премиера е скоро - бяха или отменени, или изтеглени, тъй като френски фотограф твърди миналата седмица, че Полански я изнасилил през 1975 година, когато е на 18 години, в негова швейцарска хижа.   86-годишният френско-полски кинорежисьор - беглец от американското правосъдие, след като през 1977 година беше осъден за наркотици и изнасилване на 13-годишно момиче – отново е заплашен от съд.\r\nВалентин Моние твърди, че Полански се опитал да я накара да погълне хапче, когато той се хвърлил върху нея, след като те били на ски в Гщаад. \"Мислех, че ще умра\", каза тя в отворено писмо, публикувано от вестник Le Parisien. Бившата актриса преди това е писала на френската първа дама Брижит Макрон, за да се оплаче, че Полански получава публични средства за пренаписване на историята, за да \"прикрие престъпното си минало\".  Но въпреки публичните откази и заплахите от адвокатите на Полански, съпругата му - актрисата Еманюел Сейгнер и Жан Дюджардин, носителката на \"Оскар\" от филма, се оттеглят от големи интервюта във френската телевизия и радио, за да популяризират \"Офицер и шпионин\".\r\nФренското обществено радио - един от промоционалните партньори на филма - също отложи поредното популярно предаване в понеделник, което включва предварително записано интервю с Луис Гарел, който играе Драйфус във филма.\r\nВъпреки че е принуден да се оттегли като президент на френските Оскари през 2017 г. след протести на феминистки групи, Полански е оправдан по предишни обвинения за изнасилване и сексуално посегателство от страна на други жени.       В писмото си Моние критикува \"безусловната подкрепа, която (френските) художници и интелектуалци\" отдавна дават на Полански. Но този път неговите мощни привърженици във филмовата индустрия останаха безмълвни. И с още един удар по легендарния филмов режисьор - гилдията на френските режисьори ARP може да го спре още през следващата седмица, след като заяви във вторник за АФП, че подкрепя \"всички жертви на сексуално насилие и тормоз\". Гилдията заяви, че обмисля да промени правилата си, така че \"всеки член, осъден за сексуално престъпление, да бъде изгонен и всеки под полицейско разследване да бъде спрян.\"\r\nОще преди новото твърдение за изнасилване миналата седмица имаше признаци, че \"толерантността\" към хищническото сексуално поведение в бранша се изпарява, след като аплодираната актриса Адел Хенел заяви, че е била тормозена сексуално от режисьора на първия си филм, когато е била едва на 12 години. Нейното продължително интервю предизвика подкрепа, която много наблюдатели видяха като повратна точка в неспокойните отношения на Франция с движението #MeToo. За момента Хенел е единствената звезда, която се изказва в подкрепа на Моние. \"Вярвам ѝ - нейната позиция е още по-смела, защото нейният насилник е мощен\", каза тя.\r\nПо-рано актрисата изрази презрение срещу онези, които защитаваха Полански. Хенел добави, че неговият случай е \"симптоматичен за общество, в което жените, които търпят сексуално насилие, се игнорират и се третират с презрение\".\r\nСаманта Геймер, за която Полански призна за изнасилване в дома на Джак Никълсън в Лос Анджелис две години след предполагаемото изнасилване в Швейцария, критикува Моние за това, че не е говорила по-рано.\r\nФренската филмова легенда Катрин Деньов, която нападна движението #MeToo миналата година като пуритански \"лов на вещици\", беше една от най-непоколебимите привърженици на Полански.      През 2017 г. директорът на кинофестивала в Кан Тиери Фремо каза, че случая \"Полански\" ще се запомни. ", "date": "2019.11.13", "title": "Роман Полански изглежда вече не е подкрепян така, както досега"}
{"url": "https://www.actualno.com/sofia/oficialno-lice-za-tramvajnata-katastrofa-v-sofija-vatmanite-trjabva-da-chistjat-strelkite-news_1405681.html", "text": "      Жената, която бе блъсната от трамвай в София - при Съдебната палата, е без опасност за живота. Тя има счупен крак, направена ѝ е операция в \"Пирогов\".      Още вчера водещата версия, поне публично, беше проблем със стрелката. Иво Василев от Столичния електротранспорт коментира пред bTV въпросната трамвайна стрелка на мястото на инцидента. Той обясни, че стрелката се отваря автоматично. По думите му, стрелката е била в изправност, но ватманката по някаква причина не е успяла да я задейства автоматично. Василев каза, че тъй като ватманката е била в шок, не е могла да обясни защо ѝ се е наложило ръчно да манипулира стрелката, в която е имало натрупан пясък.\r\nСъгласно обяснението на Василев, този пясък се появява главно от т.нар. швейцарски трамваи, като това е част от системата им за спиране. За да е сигурно, че дадена стрелка действа, пясъкът трябва да се чисти. По думите на експерта, ватманката почистила стрелката, но явно недостатъчно . Той добави и, че нямало как да се установи дали трамваят вървял с превишена скорост.   Стана ясно, че предстоят експертизи, които да докажат дали е имало вина у ватманката относно инцидента. Пред БНТ столичният кмет Йорданка Фандъкова каза, че след като приключат следствените действия, тогава ще стане ясно кой е виновен. \"Всички версии се разследват\", увери тя.           ", "date": "2019.11.13", "title": "Официално лице за трамвайната катастрофа в София: Ватманите трябва да чистят стрелките"}
{"url": "https://www.actualno.com/health/vijte-hranata-kojato-sybujda-po-dobre-ot-kafeto-news_1405539.html", "text": "       Пoвeчeтo хoрa oщe cъc cъбуждaнeтo cи cутрин зaпoчвaт дa миcлят зa гoлямa aрoмaтнa чaшa c кaфe. Cпoрeд учeнитe имa друг прoдукт, кoйтo мoжe дa ви рaзcъни и cъбуди мнoгo пo-дoбрe oт кoфeинoвaтa нaпиткa.       Рeдицa изcлeдвaния твърдят, чe тoзи плoд мoжe дa ни cъбуди нe пo-злe oт кaфeтo и ocвeн тoвa e мнoгo пo-пoлeзeн oт нeгo.   Дoкaтo cъбуждaнeтo c кaфe зaвиcи oт кoличecтвoтo кoфeин, ябълкитe дaвaт нa oргaнизмa eнeргиятa, oт кoятo ce нуждae, пocрeдcтвoм нaтурaлнaтa зaхaрнa фруктoзa и нe ocтaвя oтрицaтeлни eфeкти върху oргaнизмa, твърдят eкcпeртитe. имaт мнoжecтвo прeдимcтвa, cрeд кoитo e и фaктът, чe нe нaтoвaрвaт cтoмaхa, кaктo кaфeтo, a ocвeн тoвa нe влияят нa кръвнoтo нaлягaнe.   Рaзбирa ce, кoфeинът в кaфeтo имa пo-дoбър eфeкт върху caмoтo cъбуждaнe, нo пoлзитe oт ябълкaтa нe трябвa дa ce прeнeбрeгвaт. Тя щe cъбуди oргaнизмa пo ecтecтвeн и лeceн нaчин, кoeтo нямa дa прeдизвикa дрaзнeнe и липca нa cън - чecтo cлeдcтвиe oт пиeнeтo нa кaфe. cъщo ca бoгaти нa витaмини A, В и C, нo и нa пeктин, кoйтo aбcoрбирa вoдaтa и тoкcинитe в oргaнизмa. Кaфeтo щe рaбoти пo-дoбрe зa cъбуждaнe, нo c възмoжни пocлeдици, дoкaтo ябълкитe ca здрaвocлoвeн нaчин дa cъбудитe тялoтo.    ", "date": "2019.11.13", "title": "Вижте храната, която събужда по-добре от кафето"}
{"url": "https://www.actualno.com/balkani/kmetyt-na-edin-ot-naj-vajnite-za-migrantskata-kriza-grycki-ostrovi-sys-seriozno-preduprejdenie-news_1405660.html", "text": "      Кмет на остров Самос предупреждава за безредици в условията на \"примитивните\" условия в островните лагери, съобщи АФП.      Кметът на гръцкия остров на фронтовата линия на миграцията от Турция предупреди за възможни безредици, ако \"примитивните\" условия в препълнения му лагер не бъдат спешно решени, посочва БГНЕС.   Лагерът за мигранти на остров Самос, първоначално построен за да приюти 650 души, сега побира повече от 6000 и отдавна надминава капацитета си. Хиляди хора се надпреварват да намерят място в хълмовете над града, изработвайки импровизирани домове от какъвто и да било строителен материал, който могат да намерят.\r\n\"Хората лагеруват в легла с подръчни неща. Те са изложени на риск от пожари и наводнения. Жителите на лагера организират собствени жилища, водоснабдяване и канализация по напълно примитивни начини. Опитваме се да останем спокойни, но ситуацията не може да се управлява ... тя се влошава всеки ден\", заяви Георгиос Станцос, новоизбран кмет за източната половина на острова.  \"Ако правителството планира да обезвреди островите и това не бъде осъществено ... ние се страхуваме от хуманитарна криза в голям мащаб, със санитарни последици (и) възможни сблъсъци\", добави Станцос\r\nГрад Самос има около 7000 жители и почти толкова търсещи убежище, най-високото съотношение навсякъде в Гърция, казва Станцос.   През октомври в лагера избухна пожар след свада в лагера - очевидно между конкурентни групи сирийци и афганистанци.    \"Пресякохме червената линия\", смята Станцос. \"Всяко случайно събитие ... може да доведе до ужасни резултати. Има големи групи младежи, които нямат уважение към собствените си събратя по религия, камо ли към местните жители\", добави той.\r\nЧетири години след бежанската криза през 2015 година, Гърция отново се превърна в ключова точка за влизане на търсещите убежище в Европа - вероятно поради подновените заплахи от страна на турския президент Реджеп Тайип Ердоган да \"отворят портите\" за милиони бежанци, ако не  получи повече помощ от ЕС. ", "date": "2019.11.13", "title": "Кметът на един от най-важните за мигрантската криза гръцки острови със сериозно предупреждение"}
{"url": "https://www.actualno.com/sofia/fandykova-ne-podkrepi-izrichno-poveljata-na-borisov-da-njama-kmet-na-gerb-s-nad-3-mandata-news_1405687.html", "text": "      Съдът ще реши. Г-жа Манолова има съвсем различна битка и цели, води битката на национално ниво. Така новият-стар кмет на София Йорданка Фандъкова коментира възможността местните избори за столицата да бъдат касирани.      Постоянно се подменяше разговора за идеите на града с други цели, повтори за пореден път Фандъкова какво стана според нея на местните избори и подчерта, че ангажиментът ѝ към София е много голям.\r\nНа въпрос на БНТ дали подкрепата за Фандъкова е достатъчна, за да се чувства силна, тя не отговори директно, а се впусна в обяснения какво искали хората в София – да имат къде да ходят децата им на детска градина, как да се придвижват в града. Фандъкова не коментира изрично и дали това е последният ѝ мандат, след като премиерът как вече ГЕРБ няма да издига кандидати, които са имали повече от 3 мандата. Предстои работа, лаконична беше кметицата.   Фандъкова каза и, че ще има нови ресори в управленската структура – отделно транспорт, и отделно строителство в смисъл на инвестиции. Ще има и нов ресор – дигитализация, който ще бъде оглавен от Влади Данаилов, досегашният ръководител на Общинската агенция по приватизация.  Що се отнася до Общинския съвет, Фандъкова заяви, че се е срещнала с всички и оставала с протегната ръка. \"Заявих ясно, че няма да допусна безпринципни уговорки. Няма да да допусна да ми бъдат извивани ръцете – понякога трудната подкрепа е по-важна\", добави тя. \"Надявам се на партиите вдясно\", уточни кметицата, която изрично посочи, че в някои сектори ГЕРБ и \"Демократична България\" имали абсолютни съвпадения в идеите.\r\nПо , Фандъкова уточни, че гласуването на съветниците е тайно и не може да каже дали Бонев е подкрепил Елен Герджиков за нов мандат като председател на Общинския съвет. „Сигурна съм, че те (бел. ред. – ) ще продължат да са най-големите критици”, каза Фандъкова и обясни, че понякога вижданията ще съвпадат.\r\nДо края на годината щяла да заработи мониторинговата система за чистотата на въздуха, увери кметицата, която заобиколи темата \"зелен билет\" с думите, че било по-важно удобството и да се работи за затваряне на части от София за \"замърсяващите автомобили\" в дни с много мръсен въздух. \"Купихме тези съоръжения, които могат да се ползват за мереното на замърсяването, защото всъщност една малка част от автомобилите допринасят много за замърсяването\", обясни Фандъкова. \"Залагаме увеличаване на миенето на улиците и информиране на хората\", каза още Фандъкова във връзка с новия бюджет на София.       Днес ще внеса първия пакет за законодателни промени за т.нар. общежития и  ателиета, които се продават като жилищни сгради, макар че статутът  всъщност не е такъв. \"Да се затворят тези вратички, да няма такава  възможност - това ще позволи запазване на зелените площи, да няма  компромиси с паркоместата\", каза Фандъкова и увери, че регионалният  министър Петя Аврамова одобрява идеята и ще има бързо съставяне на  работна група за изглаждане на промените.\r\n\"Имам уверението, че би трябвало до края на годината първият подетап за третия лъч на метрото да бъде приключен\", заяви за финал кметицата. Какво казват директно отговорните за метрото - припомнете си в ! Агитация след позволеното време Според официални данни, има установени малко под 1000 непремахнати плаката в София. Най-много са те на \"Атака\" - 358, главно в район \"Студентски\", на второ място е БСП, със 184 плаката. ГЕРБ има 32 установени плаката, най-много в район \"Витоша\", където районен кмет стана Теодор Петков - отново, а той се замеси в \"Апартаментгейт\" - припомнете си в ! Глобите са от 1000 до 5000 лева, но зависи от броя плакати и брошури. Ще има обаче толеранс от още седмица за махане на плакати, като това ще повлияе на налагането на глоби. \"Освен неприятности, плакатната агитация нищо не носи\", заявяват от отговорния орган. ", "date": "2019.11.13", "title": "Фандъкова не подкрепи изрично повелята на Борисов да няма кмет на ГЕРБ с над 3 мандата"}
{"url": "https://www.actualno.com/asia/atentati-v-indonezija-i-afganistan-vzeha-jertvi-news_1405671.html", "text": "      Заподозрян в самоубийствен атентат пред полицейски участък в Индонезия вероятно е причинил смъртта на свой съучастник, предаде БГНЕС      Експлозията е станала около 8:45 часа в полицейски участък в Медан на остров Суматра.   \"Подозираме, че това е самоубийствен атентат с убит един нападател\", заяви говорителят на националната полиция Деди Прасетьо пред репортери в Джакарта.\r\nПолицейски източник, който не искаше да бъде назован, каза за АФП, че нападението е извършено от поне двама атентатори-самоубийци, но това не е официално потвърдено. По непотвърдени съобщения на местните медии се казва, че поне един полицейски служител е бил откаран в болница след атентата, но състоянието му не е било известно веднага.  Полицейските управления са чести мишени за радикали в най-голямата нация с мюсюлманско мнозинство в света, която отдавна се бори с ислямистката войнственост.\r\nМеждувременно, в Кабул загинаха 7 души и бяха ранени още 7 след атентат с кола-бомба, като може жертвите да се увеличат.  В момента няма информация за предполагаемата цел на нападението и никой не е поел отговорност за инцидента.   Инцидентът последва информацията, че правителството на Афганистан и движението на талибаните се договориха за размяна на затворници, въпреки продължаващите сблъсъци в страната.     Заглавна снимка:   ", "date": "2019.11.13", "title": "Атентати в Индонезия и Афганистан взеха жертви"}
{"url": "https://www.actualno.com/chronicles/rodena-e-ekaterina-savova-nenova-news_1405632.html", "text": "      Екатерина Савова-Ненова е българска художничка, автор главно на портрети, пейзажи и натюрморти. Тя е родена през 1901 година в София. През 1925 година завършва живопис в Художествената академия при Никола Маринов. През 1928 г. сключва брак със своя състудент от академията Иван Ненов.      Била е член на Дружеството на независимите художници. През 1937 г. печели сребърен медал за дамски портрет на Световното изложение в Париж. От 1942 до 1962 г. е преподавателка по рисуване в Института за подготовка на детски учителки в София. От 1943 до 1958 г. има няколко самостоятелни изложби. Умира през 1980 година в София.    ", "date": "2019.11.13", "title": "Родена е Екатерина Савова-Ненова"}
{"url": "https://www.actualno.com/crime/pijan-kantoner-e-vinoven-za-sblysyka-mejdu-kola-i-vlak-kraj-asenovgrad-news_1405738.html", "text": "      Няма промяна в състоянието на тримата мъже, които пострадаха при челния удар между автомобил и влак в Асеновград. в кома с опасност за живота. Те са настанени в УМБАЛ \"Свети Георги\" в Пловдив, съобщава Нова тв. Пострадалите са двама братя и техен братовчед, съобщи BTV. Те отивали на работа. Инцидентът се случи около .      Според разследващите човешка грешка е причината за инцидента. Основен виновник е кантонерът, който е бил пиян на служба и не е реагирал на време да пусне бариерите на прелеза. Той е с 13 - годишен стаж като кантонер. Повдигнато му е обвинение за причиняване на телесни повреди на трима души в нетрезво състояние. В момента е задържан за 72 часа.   Той се признава за виновен и съжалява за стореното, но отказва да даде подробности за случилото се. Събраните доказателства са категорични, че е употребилл алкохол. Тестът на место е отчел 1,8 промила алкохол в кръвта, каза Борис Михов, зам.-районен прокурор на Асеновград. Не е изяснено обаче дали е пил на служба или е дошъл пиян, като има твърдения, че е започнал работа в трезвено състояние.\r\nМашинистът на влака видял вдигнатите бариери, но решил, че кантонерът е предприел необходимите действия за предупреждение и не спрял.  Прокуратурата ще поиска постоянното му задържане. Предвиденото наказание за това престъпление е от 1 до 6 години затвор в зависимост от състоянието на пострадалите при катастрофата, уточни Михов.\r\nОт НИКЖИ заявиха, че ще уволнят задържания кантонер.   * Обновена в 12:15 часа.     ", "date": "2019.11.13", "title": "Пиян кантонер е виновен за сблъсъка между кола и влак край Асеновград*"}
{"url": "https://www.actualno.com/burgas/2000-semejstva-v-burgas-shte-poluchat-bezplatno-novi-uredi-za-otoplenie-news_1405734.html", "text": "      В Бургас ще се проведе обществено обсъждане за преминаване към отопление с екологични уреди. Проектът за подмяна на печките, които са на гориво, дърва и въглища, започна още преди година. В него освен Бургас са включени и други общини в страната. Това са София, Русе, Велико Търново, Стара Загора и Монтана.      Проектът се нарича \"Българските общини работят заедно за подобряване на качеството на атмосферния въздух\".\r\nНеговата цел е да се намали замърсяването на въздуха с фини прахови частици.\r\nВъв втората фаза на проекта 80 домакинства ще бъдат включени към алтернативни форми на отопление. Те ще използват пелети или природен газ. В последния етап 1914 домакинства от Бургас, които са заявили желание за участие в проекта, ще преминат на еко горива. Отоплителните уреди на одобрените ще бъдат подменени безвъзмездно.  Общественото обсъждане на което са поканени всички заинтересовани, ще се проведе на 21 ноември от 17.30 часа в зала \"Георги Баев\" на КЦ \"Морско казино\".\r\nПо време на дебата гражданите ще научат начините по които могат да кандидатстват за смяна на отоплителните уреди с нови.\r\nПредставители на Община Бургас ще обяснят как ще се кандидатства и какви документи е необходимо да се подготвят и подадат от семействата желаещи да участват.    На територията на община Бургас е предвидена .\r\nСмяната на уредите е по програма на Европейския съюз и трябва трябва да приключи до октомври 2024 година. ", "date": "2019.11.13", "title": "2000 семейства в Бургас ще получат безплатно нови уреди за отопление"}
{"url": "https://www.actualno.com/business/kolkoto-prihodi-tolkova-i-razhodi-v-budjet-2020-g-news_1405686.html", "text": "      Бюджет 2020 г. ще бъде балансиран - колкото приходи, толкова и разходи. През 2020 г. дефицитът ще бъде нула. Това е правилната политика - да харчиш толкова, колкото имаш като приходи. Това заяви в ефира на предаването \"Тази сутрин\" по bTV председателят на Бюджетната комисия в парламента . Според нея сега ще е пица с пармезан и шунка.       Менда Стоянова посочи, че хората, които получават минимална пенсия, нямат достатъчно стаж или са се осигурявали на възможно най-ниските стойности. Тя даде за пример земеделските производители. Ако искаме всеки да получава според потребностите си, а да внася според възможностите си, може би говорим да едни други принципи, поясни Стоянова, като така репликира на призивите на Корнелия Нинова за преизчисляване на пенсиите.   Председателят на бюджетната комисия уточни, че респективно досега са изоставали. Поредна година правителството отделя ръст на работната заплата за всички бюджетни служители - 10%. Ръстът при заплатите на учителите ще бъде 17%, стана ясно още от думите на Менда Стоянова. Според нея с осигуряването на по-високо възнаграждение правителството цели да привлече млади хора. 1085 ще бъде минималното стартово възнаграждение за педагогическия персонал.    Менда Стоянова сравни здравната услуга у нас с някои европейски държави, като посочи, че в България има изключително добър достъп до здравни специалисти и онколекарства, като всичко това се поема от Здравната каса. Според Стоянова парите, които получава здравеопазването, в рамките на възможностите на бюджета, са добри.     610 лева става минималната работна заплата с , припомни Менда Стоянова. Тя още веднъж подчерта, че минималната работна заплата е един от малкото лостове, с които правителството може да влияе на доходите на хората. ", "date": "2019.11.13", "title": "Колкото приходи, толкова и разходи в бюджет 2020 г."}
{"url": "https://www.actualno.com/politics/sotir-cacarov-formalno-otgovarja-na-uslovijata-za-shef-na-kpkonpi-news_1405748.html", "text": "      Няма официално постъпило нито едно предложение за шеф на КПКОНПИ - Сотир Цацаров формално отговаря на условията за поста. Това каза народният представител от „Обединени патриоти“ и председател на Комисията за борба с корупцията, конфликт на интереси и парламентарна етика Борис Ячев във връзка с информация, че Сотир Цацаров ще оглави Антикорупционния орган.      „Прочетох за тази информация. Няма до този момент официално постъпило нито едно предложение от народен представител, от група народни представители или политическа партия в парламента за шеф на КПКОНПИ“, каза Ячев, цитиран от агенция \"Фокус\".   На въпрос дали Сотир Цацаров би бил подходящ кандидат, Ячев обясни, че не може да обсъжда качества на кандидат, който не е предложен. Ячев обърна внимание, че не е участвал в преговори и не знае за такива за поста шеф на КПКОНПИ. „ПГ на „Обединени патриоти“ не е търсена за кандидатура на шеф на КПКОНПИ, нито за евентуална такава. Все пак срокът е другата сряда“, допълни още Ячев.\r\nНародният представител заяви, че в НФСБ не са обсъждали кандидатура. „Нормално е да бъде предложена от най-голямата политическа сила. Ако няма такива предложения, най-вероятно тогава ще коментираме в рамките на „Обединени патриоти“. На този етап не сме обсъждали кандидатура и имена“, допълни още Борис Ячев.  Той изтъкна, че кандидатът за председател на Антикорупционната комисия може да бъде предложен и само от отделни народни представители, не от цяла парламентарна група. На въпрос дали смята в лично качество, че Сотир Цацаров е подходящ за тази кандидатура, Ячев обясни, че той формално отговаря на условията.\r\n„Ако утре постъпи номинация или ако днес след обяд, след един час постъпи номинация може да бъде обсъждан. Не е необходимо да има и такова междупарламентарно или политическо обсъждане, тъй като след като влезе по процедура, има още 14-дневен срок, в който се проверяват документи“, уточни още Ячев. ", "date": "2019.11.13", "title": "Сотир Цацаров формално отговаря на условията за шеф на КПКОНПИ"}
{"url": "https://www.actualno.com/actualno/baj-ganio-sreshtu-baj-bojko-sravnitelen-analiz-news_1405803.html", "text": "      Последните откровения на премиера Борисов относно медиите - че 1) мислят все да напишат нещо гадно, лошо, много им е мъчно, много им е криво ( ) и че 2) \"окарикатуряват ме, но ги наблюдавам\" (на наградите мистър и мисис Икономика), не ни остават друг избор - понеже нито искаме да пишем гадно, а пък да ни наблюдават ни е съвсем неприятно (все сме си мислели, че все пак ние трябва да наблюдаваме) - та никакъв друг избор освен да се оттеглим в безопасния и вглъбен свят на литературната творба.      Оттам, вече на сигурно и спокойно място, може да се направи някакъв сравнителен анализ. Макар и да признаваме гения на Алеко, с годините все повече виждаме онази класическа, обезкуражаваща ситуация, в която става ясно как никое въображение не може да е достатъчно достоверно, за да надмине реалността.             Читател, който се е оплел в мрежата на ученическите инерции и реагира положително на всичко, дето е понаучил навремето, би дал предимство на банганювия абзац. Но само по навик и от мързел да прогледне за новото. Бай Ганьо например не може да прави тези протягания на въображението към миналото, той винаги е фокусиран в текущото и от това какво може да изкрънка от него; в този смисъл е по-малко дълбок. Фразата \"преди 2500 години някой си е направил попарка\" и после \"който хапне и..лега\" е много по-приобщаваща, с обединяващ замах, в който древност и наобиколен от камери премиер от десетте години на 21 век се срещат. Онзи там, дето е хапнал попарката, и си е легнал, е съживен от миналото - разбран, проумян, оценен. В цялата работа има тъга по първия човек, по простотата на ежедневието, по която със сигурност премиерът жадува заради напрегнатия си график. Археолозите изкопават само предмети - нашият човек се свързва с древните през вековете, през медиума на попарката.       Отново точка повече за втория персонаж. Бай ти Ганя например твърде много влиза в обяснителен режим - сглобява политическата картинка, разкрива принципи на властта, коментира с ганьовски език, но анализаторски уклон политическата ситуация. Нашият човек обаче е много по-лаконичен, ясен: нещата са по-простички, по-хубаво обяснени. Има медии, които искат в България да е лошо, гадно, има и действуващ актант, човек, който само мълчи и показва, знаейки, че показаното е винаги по-силно от казаното.     Ако Бай Ганьо схематично и предсказуемо разделя на консерватори и либерали, а после още по-безинтересно заключава, че всички са маскари, то Бай Бойко влиза в много по-дълбоки нива. Тук има истински лабиринт на политическия спектър: първо демократи, после съешаванки, оттам градска десница, тя пък била опозиция вътре в комунистическата партия, на която всъщност е наследник, но сега работи в нов режим на съпротива, в който бърка бащите със сателитите и става истинско мазало. Мазалото, оказва се също, може да бъде видяно и проумяно само от най-интелигентни хора. Такъв човек се оказва Росен Плевнелиев или накратко - \"Росене\". \"Росене\" е по-умен, по-интелигентен, разсъждава по-демократично - той добре разбира лупингите на история и смее ли да не ги разбере, като му е направен такъв комплимент. Бай Ганьо в това отношение е аматьор - мисълта му е тромава, очевидна, твърде теоретична. Питайте Росен.   ", "date": "2019.11.13", "title": "Бай Ганьо срещу Бай Бойко: сравнителен анализ "}
{"url": "https://www.actualno.com/starazagora/dobrovolci-pomagaha-v-detska-gradina-v-stara-zagorasnimki-news_1405758.html", "text": "      С доброволен труд служители на електроразпределителното дружество за Югоизточна България EVN боядисаха в цветовете на дъгата оградата на старозагорската Детска градина N 25 \"Ален мак\" в Стара Загора.       По програмата EVN за България служители на компанията благотворително осъществяват акции в подкрепа на нуждаещи се лица и социални групи, неправителствени организации, сдружения с общественополезна дейност, домове за деца и възрастни и други нетърговски организации. Участниците в акциите се наричат \"добряци\".   Служители на компанията пристигнаха от Пловдив, водени от желанието да зарадват малчуганите, а развълнувани от жеста им родители се включиха в боядисването. \"Казват, че в наши дни има дефицит на хора. Хора, които се раздават, хора, които даряват времето си, знанията си, уменията си. Тази инициатива опровергава това твърдение\", коментира Меглена Бакърджиева, директор на детското заведение, и благодари на хората, включили се в инициативата за добротата, човечността и готовността им да приемат предизвикателства в името светът да стане по-добър.     ", "date": "2019.11.13", "title": "Доброволци помагаха в детска градина в Стара Загора (СНИМКИ) "}
{"url": "https://www.actualno.com/music/orlin-pavlov-i-jp3-s-koncert-v-sofia-live-club-na-22-noemvri-news_1405735.html", "text": "      На 22 ноември сцената на Sofia Live Club посреща Орлин Павлов и JP3. Очаквано добра комбинация изпълнена с много джаз, стил и класа.      В петъчната вечер гостите в клуба ще имат възможността да се насладят на последния албум на Орлин Павлов “ Още малко…”. В програмата ще бъдат включени и кавъри от световната музикална сцена, поднесени с модерно джази звучене от изключителните JP3,  под патронажа на Маестро Живко Петров.\r\nМузикантите са подготвили и много вдъхновяващи поп парчета, които бързо да раздвижат публиката в SLC. Орлин Павлов, Маестро Петров, Димитър Семов и Веселин Веселинов – Еко обещават истинско музикално пътешествие, в което може да се включи всеки, който е готов за приключения в стил Джеймс Бонд – авантюри и загадъчно музикално разузнаване.   Билети се продават в мрежата на на цена 15 лева, а на място в деня на концерта ще са 20 лева. Билетът не гарантира седящо място. Резервации могат да бъдат направени в сайта на клуба . ", "date": "2019.11.13", "title": "Орлин Павлов и JP3 с концерт в Sofia Live Club на 22 ноември"}
{"url": "https://www.actualno.com/asia/denjat-na-samotnite-syrca-otnovo-schupi-rekordi-v-pazaruvaneto-onlajn-news_1405796.html", "text": "      Влизаме в периода на голямата битка в онлайн продажбите. Денят на самотните сърца в Китай или Черният петък и Киберпонеделника в САЩ. В трите мегасъбития са съсредоточени усилията на гиганти като Alibaba. През последните години първенството по онлайн продажби и обороти държи Денят на самотните сърца или Денят на необвързаните, който всяка година се провежда на 11.11.(11 ноември). 24-часовото онлайн пазаруване на намалелни стоки се заражда като контрапункт на Свети Валентин през 2009г. Измислено като оналайн събитие за пазар напромоционални стоки - от ектроника през дрехи до мебели само за Alibaba, днес на 11 ноември пазарува целият свят.      Тази година анализаторите следят с особен интерес обема на покупките. За тях той е индикато за стабилността на икономиката на фона на търговската война със САЩ и заплахата растежът на икономиката в Китай да спадне под 6%.   Alibaba съобщи за нов абсолютен рекорд в Деня на самотните сърца тази година. Близо половин милиард потребители от Китай през Русия до Аржентина са се включили в ежегодното събитие на гиганта за електронно пазаруване. Сред покупките има всичко от последни модели Apple и Xiaomi до мангота от Уганда, съобщава Bloomberg.\r\nВ понеделник първият милиард долара продажби онлайн беше достигнат само за 68 секунди. За сравнение миналата година той бе постигнат на 85-тата секунда. Прагът от 13 милиарда евро бе преминат за 1 час, 3 минути и 59 секунди или с 43 минути по-бързо от 2018 г. Миналата година компанията отчете продажби от 27 милиарда евро за първите 24 часа.  Какви рекорди счупи още онлайн пазаруването за 24 часа в понеделник, можете да прочетете в  ", "date": "2019.11.13", "title": "Денят на самотните сърца отново счупи рекорди в пазаруването онлайн"}
{"url": "https://www.actualno.com/crime/ima-li-chadyr-za-desetki-milioni-po-dogovor-za-dezinfekcija-na-granicata-video-news_1405760.html", "text": "       Дадени ли са на тъмно десетки милиони левове от държавната хазна на фирма, свързвана с известно име в криминалните среди? Неправителствената организация Антикорупционен фонд (АКФ), чието най-разпознаваемо лице е бившият журналист на в. \"Капитал\"Николай Стайков, призовава Специализираната прокуратура и Агенцията за държавна финансова инспекция (АДФИ) да направят проверка.      Призивът към АДФИ е отправен специално, защото става въпрос за случай с държавна структура, а именно – БАБХ. Случаят също не е нещо ново – става въпрос за т. нар. \"Златна локва“. Името идва заради естеството на случая – кой извършва обеззаразяването на моторните превозни средства, влизащи от Турция в България?    От 12-ти март 2013, когато Българската агенция по безопасност на храните (БАБХ) подписва договор за ветеринарномедицински контрол т.е. профилактична дезинфекция на влизащите превозни средства през границата с Турция с фирма \"Пи.Еф.Си.\" ЕООД , до края на 2018 година частното дружество печели 27 милиона лева . Информацията е по официални данни, публикувани от самото дружество, твърди АКФ.  Процедурата, по която новосъздадената фирма \"Пи.Еф.Си.\" ЕООД е избрана да осъществява дейността по гранична дезинфекция и до момента остава неизвестна. На сайта на Агенцията по храните липсва информация за проведена процедура по реда на Закона за обществените поръчки или друг специален закон.\r\nСпоред действащата нормативна уредба провеждането на профилактична дезинфекция на влизащите в страната транспортни средства се извършва от официални ветеринарни лекари, които са държавни служители и то само на БАБХ. Няма законово предвидена възможност тази дейност да се предостави чрез възлагане на други лица.\r\nОсвен това, на фирмата-изпълнител е възложено не само да извършва дейността по профилактична дезинфекция (която е публична дейност, в правомощията на Агенцията по храните), но и да събира дължимите държавните такси и да ги внася в държавния бюджет. Нито в Закона за държавните такси, нито в Закона за Българската агенция по безопасност на храните е предвидена възможността частни дружества да събират държавни такси. Държавни такси се събират само от органите на съдебната власт или от други държавни органи или бюджетни организации в размери, определени с тарифи, одобрени от Министерския съвет, и постъпват в държавния бюджет, освен ако със закон е предвидено друго. От АКФ смятат, че в случая всички изисквания на Закона за държавните такси са нарушени, защото таксите се събират от частно дружество, постъпват като приход за частното дружество, не е известно каква част от събраната такса постъпва в държавния бюджет, размерът на таксите се определя напълно непрозрачно, въз основа на договор, който БАБХ отказва да публикува. Освен това, неизвестно остава и правното основание за прехвърляне на средства към Агенцията по храните, при положение че тя не извършва услугата, за която се плащат таксите.       Крайно любопитен е собственикът на избраната фирма – Лидия Валентинова Любенова , посочвана от медиите като роднина на известният в криминалните среди Красимир Каменов-Къро . От подписването на договора до сега собствеността на дружеството е прехвърляна два пъти. От 8-ми август 2019 г. е вписан нов едноличен собственик на капитала - Атанас Веселинов Едрев , бивш собственик на фирма за охрана и детективска дейност. Управителят на фирмата, Борислав Георгиев Карев , е търговец на игрално оборудване и бивш съдружник на Димитър Тодоров Баджаков , арестуван за трафик на цигари и споменаван в медиите във връзка с друга криминална дейност.\r\nОт може да се направи изводът, че събираните държавни такси за извършване на профилактичната дезинфекция са в размер, многократно надвишаващ разходите за извършване на услугата. АКФ вярва, че само част от събраните суми се внасят към държавния бюджет, а друга част формират значителни по размер приходи за дружеството. След анализ, неправителствената организация смята, че частното дружество слага надценка от 20% до 50% върху нормативно предвидения размер на таксата.\r\nГодишните финансови отчети на \"Пи.Еф.Си.\" за периода 2013 г. - 2018 г., публикувани в Търговския регистър, показват ръст в приходите и в печалбата на дружеството. През 2016 година чистата печалба от дейността е на стойност 6,56 млн. лв., през 2017 година – 7 млн. лв., а през 2018 година – 8,7 млн. лв. За сравнение през предходните 2015 г. (3,3 млн. лв.) и 2014 г. (1,3 млн. лв.) отчетената печалба е значително по-малка. За 2013 година, когато по публични данни, дружеството е работило едва около месец, печалбата му възлиза на 55 хил. лв. И до момента, дружеството не е публикувало годишния си финансов отчет (ГФО) за 2014 година, като вместо това е представило в Агенция по вписванията празна бланка за ГФО. Липсващи отговори АКФ има спечелено дело срещу БАБХ заради отказ да бъде дадена информация. \"Съдът дава на БАБХ задължителни указания по предоставяне на достъп до информацията. В продължение на половин година БАБХ отказваше да изпълни дадените указания, въпреки няколкото писма, с които настоявахме за това. Едва в средата на ноември тази година, получихме писмо, с което БАБХ стартира процедура по изпълнение на съдебното решение\", казват от неправителствената организация.    ", "date": "2019.11.13", "title": "Има ли чадър за десетки милиони по договор за дезинфекция на границата? (ВИДЕО)"}
{"url": "https://www.actualno.com/politics/argumentite-na-ministyr-vladislav-goranov-zashto-budjetyt-e-balansiran-news_1405806.html", "text": "      Балансираният бюджет е удобният инструмент за преминаване през евентуални незгоди. Това каза министърът на финансите Владислав Горанов по време на дебата по бюджет 2020 г.      „Чуха се мнения, че твърде оптимистично виждаме развитието на икономиката. Бързам да отговоря на тези опасения“, каза той.   Според него и при най-негативният сценарий ще може да се отбележи разумно бюджетно салдо, съобразено с критериите на Банката за развитие и растеж.\r\nПо думите му очакванията, че бюджетната рамка ще извършва структурни реформи са твърде амбициозни.  Подобна позиция изрази и народният представител от ПГ на ГЕРБ Евгения Ангелова.\r\n\"Днес ще разгледаме и гласуваме годишният план на държавата за следващата година. Както винаги интересът към държавния бюджет е голям.   Това е добре. Показва, че нашето общество свободно и демократично се интересува от финансите на държавата и изразява мнение.    Нека обаче преди да се спра на конкретни политики в бюджета за догодина да ви върна назад. Назад към едно време, на едно друго управление. Какво си спомняме оттогава.\r\nЗаварихме огромен бюджетен дефицит, неизпълнение на приходите, спрени европейски програми, фалирала банка и още и още. За сметка на това какво имаме стабилна финансова и фискална среда\", каза още Ангелова. ", "date": "2019.11.13", "title": "Аргументите на министър Владислав Горанов защо бюджетът е балансиран"}
{"url": "https://www.actualno.com/curious/bylgarin-e-lichen-koafior-na-donatela-versache-snimki-news_1405755.html", "text": "      Да подстригваш съученичките си в Етрополе и един ден да се озовеш в Милано, подстригвайки не кой да е, а световна знаменитост като Донатела Версаче. За това може да ни разкаже най-добре българинът Кирил Василев, който в момента е личен коафьор на Донатела Версаче.        Всичко започнало преди 12 години, когато гостувал в Милано на своя приятелка, учеща мода там, пише \"Дарик\". В града усетил такава енергия, че решил да пробва да живее и работи в там. В личен план искрата на фризьорския занаят запалила майка му, а по-късно и Ивайло Душкин, при когото е работил.Стъпвайки на италианска земя, Кирил започва работа във фризьорски салони. Там научава много за модната индустрия. Така разбира, че съществуват агенции, които предлагат на знаменитостите гримьори и фризьори за фотосесии или други ангажименти.    Започнал да работи именно за такава агенция.Един ден, в който Кирил се готвил да замине за Седмицата на модата в Париж, му звъннала агентка и му казала, че ще има ангажимент с Лейди Гага и Донатела Версаче.Кирил не спал 2 дни преди въпросния ангажимент, бил изключително притеснен, но вече от 7 години работи с Донатела Версаче. Двамата са изключително близки.  Пътуват много, като в някои от дните прекарват и по 18 часа заедно. Кирил описва Донатела като типична италианка - държаща много на външния вид, на културата, храната. По думите му тя е още щедра, интелигентна, забавна и интересна.     ", "date": "2019.11.13", "title": "Българин е личен коафьор на Донатела Версаче (СНИМКИ)"}
{"url": "https://www.actualno.com/healthy/hvalbi-za-sistemata-za-verifikacija-na-lekarstvata-predi-da-sa-gotovi-vsichki-zakonovi-promeni-news_1405811.html", "text": "      \"Броят на получените сигнали за несъответствие на опаковки по технически причини у нас намалява - от 16% от сканиранията в началото на под 1% сега, или двойно по-малко от средното за Европа\". Това каза Илиана Паунова, изпълнителен директор на Българската организация за верификация на лекарствата (БОВЛ) по време на годишната конференция \"Иновации и добри практики в здравния сектор\".      Според казаното от Паунова, кодовете на над 136 млн. опаковки лекарства са качени от производителите в Българската система за верификация на лекарствата от официалния й старт на 9 февруари 2019 г. досега. Подадени са над 2780 заявки за свързване от аптеки, търговци на едро, болнични аптеки и дрогерии.   В България със системата са свързани всички български производители на лекарства и над половината от свързаните аптеки сканират опаковките. Отчитат се над 900 000 транзакции седмично – те са се увеличили тройно през последните 2 месеца. \"Броят на сканиранията изглежда голям, но в действителност е относително нисък - трябва да стигне поне 3 милиона седмично, за да е адекватен на обема на лекарствения пазар. В останалите държави от ЕС вече над 90% от опаковките се проверяват преди отпускане. В някои страни проверяват лекарствата и на входа, и на изхода на системата\", каза още Паунова.\r\nВсички страни членки на ЕС задължително имат национални системи за верификация на лекарствата и са свързани в единна европейска система, изпълнявайки директива и регламент на ЕС. Системата гарантира автентичността на лекарствените продукти чрез уникален код, който се сканира при търговците на едро и в аптеките. Така пациентите могат да са сигурни, че получават това, което производителят е поставил в опаковката.  У нас верификацията ще бъде регламентирана нормативно и като задължения, отговорности и санкции за всеки участник в лекарствоснабдяването чрез предстоящи законови промени. След изтичане на преходния период за въвеждане на системата за верификация, сигналите, които не могат да се обяснят с технически причини, ще трябва да бъдат докладвани на Европейската агенция по лекарствата и на Европейската комисия. ", "date": "2019.11.13", "title": "Хвалби за системата за верификация на лекарствата преди да са готови всички законови промени"}
{"url": "https://www.actualno.com/curious/vnimanie-facebook-otvarja-kamerata-na-telefona-vi-bez-da-vi-pita-news_1405810.html", "text": "       Потребители откриха необичаен бъг на приложението на за телефоните на Apple. Оказва се, че при използване на социалната мрежа има ситуации, в които приложението започва да използва камерата на телефона без потребителят да знае и да е давал съгласие, предаде „Дъ Върдж“.       Хора в социалните мрежи изразиха притесненията си, че по този начин се нарушава личното им пространство.   Facebook ще плати глоба от 500 000 лири заради скандала с \"Кеймбридж аналитика\" От Facebook побързаха да уточнят, че са наясно с грешката и съвсем скоро ще представят на „Епъл“ версия с поправен бъг.   Видеоклипове, на които се вижда как работи този бъг бяха пуснати в социалните мрежи. Този потребител, например, е забелязал необичайното държание на приложението докато гледал видеоклип от страницата на IMDB.\r\nДруг потребител – уеб дизайнерът Джошуа Мадъкс също сподели видеоклип, на който се вижда, че камерата му работи зад използваното приложение и гледаната от него снимка.   По думите му той наблюдавал същия бъг на пет различни iPhone-a, като всички били с операционна система iOS 13.2.2.    От коментираха пред „Дъ Върдж“, че нямат данни видеоклипове и снимки, направени случайно по този начин, да са качвани в социалната мрежа. ", "date": "2019.11.13", "title": "ВНИМАНИЕ: Facebook отваря камерата на телефона ви без да ви пита"}
{"url": "https://www.actualno.com/asia/katar-veche-se-moli-za-dyjd-pri-tova-po-priziv-na-emira-news_1405791.html", "text": "      Емирът на Катар Тамим бен Хамид ал Тани призова поданиците си към съвместна молитва за дъжд в четвъртък сутринта, съобщава катарската агенция QNA, цитирана от БГНЕС.      Въпреки октомврийските прогнози за времето с обещания за обилни валежи, в емирата не е валяло пълноценно от април. През последната седмица е имало само слаби превалявания в отделни райони на страната. Миналата неделя дъждът в столицата Доха не е продължил дори 5 минути.   Агенцията съобщава, че емирът е призовал да бъде организирана молитва във всички части на страната. Самият той също ще вземе участие в нея заедно с други вярващи в една от катарските джамии.\r\nСпециалната молитва за дъжд при мюсюлманите, наречена „истискаа”, е използвана често от арабските монарси, когато през сухия период не вали повече от половин година. Катар е едно от най-сухите места на земята, където годишно падат около 80 мм валежи.  Миналата година валежите в емирството са били доста обилни. Вследствие на силните порои улиците в много градове са били наводнени, а хората не са можели да се придвижват с автомобили по пътищата. ", "date": "2019.11.13", "title": "Катар вече се моли за дъжд, при това по призив на емира"}
{"url": "https://www.actualno.com/politics/ninova-ocherta-pette-naj-golemi-problema-v-budjet-2020-i-predloji-nov-podhod-news_1405814.html", "text": "      \"Обикновено мнозинството и правителството гледа на бюджета като на счетоводство . Даже определихте бюджета като взел-дал. Предлагаме ви друг подход на дискусия за бюджета. Не този, който каза има х количество пари, нека да видим как да ги раздадем и разпределим, а обратно.  Имаме ето тези проблеми в държавата, нека да видим как да ги решим или да им помогнем за решаването през бюджета. Да започнем с най-наболелите въпроси, по някои от които мисля, че сме единодушни.      Това предложение направи лидерът на БСП Корнелия Нинова по време на дебата по .   Тя посочи, че на първо място става въпрос за демографската криза . \"Всички сме единодушни, че това е огромен проблем за България безм оглед на политическите и партийните ни различия. Решава ли бюджета този проблем или поне започва ли да го решава? Не, изобщо . Няма политика за децата . Няма политика за младите семейства, няма политика за увеличаване на продължителността на живота и политика към възрастните хора . За младите няма никакви стимули за отглеждане на деца, за започване на бизнес . За възрастните хора се предвижда само увеличение на пенсиите с 6 %, които сами разбирате, че не е достатъчно .  Разбира се, ние както винаги ще предложим своята алтернатива , като семейно подоходно облагане, за да подпомогнем младите хора, които работят и отглеждат деца, помощи за второ и трето дете, учебник за един предмет, за един клас до 12 клас, както и преизчисляване на всички пенсии. Вторият проблем, който е огромен за България е . Решава ли се той през бюждета за 2020 г? Не\" , отбеляза Нинова.\r\nСпоред нея отпуснатите милиони няма гаранции, че ще стигнат до медицинските специалисти, нито има гаранции за финансирането на държавните и общински болници . \"Разбира се, че ние ще предложим и тук алтернатива\", допълни лидерът на БСП.       \" Третият приоритет за всички ни, са доходи и бедност. Решава ли бюджета този въпрос? Не, не го решава \", изтъкна лидерът на БСП.\r\nСпоред нея м ерките в бюджет 2020 г. не са достатъчни, те задълбочават проблема с бедността, отварят ножицата между бедни и богати и гарантират увеличаване на неравенството.  Като четвърти проблем Нинова изтъкна образованието и посочи, че бюджетът не прави нищо за подобряването в тази сфера. \"По-лошото е, че продължава принципът парите следват ученика. Парите следват ученика означава, че училищата в малките населени места да бъдат закривани, защото няма деца\" , обясни още Корнелия Нинова.\r\n\" Важният пети въпрос - икономика. В бюджета няма никакви стимули за икономиката , каквото и да говори министърът на финансите. Без увеличаване на доходите няма да има ръст в потреблението. Без увеличаване на капиталовите разходи няма да има ръст в БВП\", коментира Нинова.      Тя разкритикува правителството, че не само не прави нищо по посока разработване на нови пазари, но свива капиталовите разходи. ", "date": "2019.11.13", "title": "Нинова очерта петте най-големи проблема в Бюджет 2020 и предложи нов подход"}
{"url": "https://www.actualno.com/starazagora/kmetove-i-syvetnici-v-bratja-daskalovi-i-gurkovo-polojiha-kletva-snimki-news_1405778.html", "text": "      Кметът на община Братя Даскалови Иван Танев, 6-те кметове на кметства и 11-те общински съветници положиха клетва пред заместник областния управител Красимир Червилов. Избраният за трети кметски мандат Танев благодари на жителите на общината за избирателната активност и за гласуваното му отново доверието. Той призова в общинския съвет да се загърбят политическите пристрастия и да се работи заедно за просперитета на района.       След отслужената от свещеници отслужиха тържествена света литургия за здраве и благоденствие, съветниците преминаха към избор на председател на общинския съвет. С пълно единодушие за поста беше избрана Катя Иванова от ПД „Социалдемократи“ (ПДС), която беше единствената издигната кандидатура. В 13-членния съвет ПДС има 4-ма, ГЕРБ и БСП за България - по 3-ма, ДПС - 2-ма и Местна коалиция ЗНС - един съветник.   Заместник областният управител Петя Чакърова пък закле новоизбрания кмет Мариян Цонев, кметовете на кметства и общинските съветници от община Гурково. \r\nЦонев, избран с листата на ДПС, благодари на съгражданите си за доверието и обеща да работи за хората на Гурково и за по-доброто бъдеще на града. След отслужената тържествена света литургия от архиерейски наместник от  Новозагорската епархия отец Иван Стоянов, Петя Чакърова връчи на новоизбрания кмет огърлицата, която символизира местната власт.     За избор на председател на общинския съвет бяха предложени две кандидатури - на Гочо Гочев от ДПС и на Добринка Кръстева от „БСП за България“. След тайно гласуване за председател със 7 гласа „за“ беше избран Гочо Гочев. В местния парламент от 13 съветници 6-има са на ДПС, 4-ма на ГЕРБ и 3-ма на БСП. ", "date": "2019.11.13", "title": "Кметове и съветници в Братя Даскалови и Гурково положиха клетва (СНИМКИ) "}
{"url": "https://www.actualno.com/business/obb-e-pyrvata-banka-u-nas-kojato-shte-dava-krediti-onlajn-news_1405813.html", "text": "      ОББ, част от белгийската финансова група КВС, допълва предложенията към своите клиенти с нова иновативна услуга – изцяло дигитален процес за взимане на потребителски кредит или овърдрафт, без нужда от кандидатстване. Клиентите, които получават своето месечно възнаграждение в ОББ, имат в мобилното си банкиране персонализирана оферта за предварително одобрен потребителски кредит, в случай че предварително са потвърдили своето съгласие за това.      Тези, избрали да се възползват от предложението, могат удобно разположени в дома или офиса си, спокойно да се запознаят с изпратените им документи и да ги подпишат с един бутон директно през мобилния си телефон, с квалифициран електронен подпис (КЕП) от \"Евротръст\".   В случай че не разполагат с квалифициран електронен подпис, клиентите имат възможност да се сдобият с него чрез мобилния си телефон за не повече от 3 минути. Издаването става в няколко лесни стъпки – сваляне на мобилното приложение на \"Евротръст\" от AppStore или Google PlayStore, регистрация, идентификация и получаване на удостоверение за КЕП директно чрез мобилното приложение. Подписаните с КЕП документи са равностойни на собственоръчно поставен подпис на хартия.\r\nОББ е първата банка в България с изцяло дигитализиран процес за предлагане на предварително одобрени кредити през приложение за мобилно банкиране. Иновативната банкова услуга е в помощ на клиентите, като им предоставя кредит на тяхно разположение, от който лесно и удобно се възползват, когато са в движение, при възникване на непланирани разходи или всички други възможни нужди от допълнителни средства. Предварително одобреният потребителски кредит може да се усвои по разплащателната сметка на клиента в рамките на часове в работни дни, след сключване на договора.   Процесът е максимално опростен и в улеснение на клиентите, които ще получават договора за кредит на мобилния си телефон, ще могат да го прегледат и подпишат, след което да го изпратят обратно на банката. Инсталирането на приложението, подписването и изпращането на документи към ОББ са напълно безплатни за клиентите.\r\n\"Eлектронната идентификация и квалифицирания електронен подпис, са необходими условия,  за да е възможна дигитализацията. Мисията на \"Евротръст\" е да направи тези услуги удобни и достъпни за всички граждани и компании. За последните 3 месеца има значителен ръст на използване на услугите и това е само началото.       В лицето на ОББ виждаме позитивна и устойчива дейност, насочена към предоставяне на дигитални банкови услуги\", коментира Константин Безуханов, изпълнителен директор на \"Евротръст Технолъджис\".\r\n\"Ползвателите на  ОББ Мобайл са се увеличили с повече от 88% от началото на годината, като статистиката ни за активни потребители в приложението показва ръст от 73%, което за нас е ясната тенденция, че клиентите все повече търсят и ползват услуги изцяло онлайн и в движение. Настоящото решение за предварително одобрен потребителски кредит, който може да се подпише и усвои изцяло дистанционно, без ходене до банков клон, е нашият отговор на това търсене\", коментира Петър Андронов, главен изпълнителен директор на ОББ и кънтри мениджър на КВС Груп за България.\r\n\"Разбира се, това решение става възможно благодарение на доброто ни партньорство с \"Евротръст\" и е още една стъпка към подобряване на потребителското преживяване, въз основа на изцяло дигиталните банкови операции. Вярваме, че мобилното банкиране има много по-голям неразгърнат потенциал за изцяло дигитални активни операции, стига да се дадат такива възможности на потребителите\", сподели още Андронов.      Благодарение на новата мобилна услуга ОББ ще разшири каналите за продажба на едни от най-желаните продукти като потребителски кредити и овърдрафт, спестявайки време и усилия на своите клиенти.\r\nДобавянето на нови функционалности в мобилното банкиране е в синхрон с визията на ОББ за модернизация, дигитализация и иновация в процесите и услугите на банката. От ноември всяко физическо лице, клиент на банката и ползващо ОББ Мобайл, също така може да заяви издаването на дебитна карта директно през приложението. Клиентите могат да изберат разплащателната сметка, към която да е свързана картата, вида на картата и да посочат удобен клон, където да получат пластиката си. ", "date": "2019.11.13", "title": "ОББ е първата банка у нас, която ще дава кредити онлайн"}
{"url": "https://www.actualno.com/politics/deputat-ot-gerb-okachestvi-budjet-2020-kato-kolkoto-poveche-tolkova-poveche-news_1405860.html", "text": "      „Днес се чуха много тези от тази трибуна във връзка с плюсовете и минусите на бюджет 2020 г. Аз ще наблегна малко на положителната страна на бюджета, защото аз виждам прираста. Колкото повече, толкова повече“.       Това каза народният представител от ПГ на ГЕРБ Александър Иванов по време на дебата за бюджет 2020 г.    Според него много факти са били изопачавани. „ Средният размер на пенсията през 2020 г. се предвижда да премине 400 лв. и да достигне до 412.28 лв. Пак от юли 2020 г. минималният размер на пенсията се повишава от 219 лв. на 234 лв.\r\nОт началото на мандата на правителството на Борисов минималната пенсия се е повишила с 46 %“, посочи още Иванов.  По отношение на фискалните политики, Александър Иванов изтъкна, че основните цели на фискалната политика са намаляване на безработицата. „И тук има с какво да се похвалим и трябва да го прочетем най-достойно. За догодина рекордно ниски нива на безработицата. Намяляване и забавяне на инфлацията. Т.е. ръстът на доходите, които се бележат в бюджетната сфера и тези на учителите 17 % реално ще бъдат осезаеми върху трудовите възнаграждения и доходите“, каза още Иванов.   Депутатът от ГЕРБ изтъкна, че се запазват ниските ставки на преките данъци . Той призова депутатите да подкрепят Бюджет 2020 г., който е повече от сегашното, но и повече от това, което е имало.     ", "date": "2019.11.13", "title": "Депутат от ГЕРБ окачестви Бюджет 2020 като „колкото повече, толкова повече“"}
{"url": "https://www.actualno.com/crime/cvetan-vasilev-poiska-da-objasni-pred-syda-kakvo-znachi-dp-i-dp1-news_1405863.html", "text": "      Банкерът Цветан Василев е поискал да бъде разпитан по делото \"КТБ\", съобщава БНР.      Припомняме, че Василев все още е в Сърбия и адвокатите му го защитават задочно. Другите 17 обвиняеми са изправени пред Специализирания наказателен съд.   Още през февруари тази година адвокатите на Василев поискаха той , но прокуратурата се възпротиви. Тогава съдия Виржиния Петрова обясни, че ще проучи дали може или не може това да се случи, но поне досега публично остава неясно възможна ли е опцията.\r\nДнес адвокат Константин Симеонов прочете декларация, която твърди, че Цветан Василев е подписал пред него миналата седмица в Белград. По думите на Симеонов клиентът му е възмутен от избирателната памет на основния свидетел на прокуратурата Бисер Лазов, който в продължение на месеци дава показания срещу Василев.  \"Голословните му твърдения, че не знае какво означават \"ДП\" и \"ДП1\" беше може би поводът, поради който Цветан Василев реши да напише тази декларация. Това беше единственият начин, по който можем да сложим и точките над \"и\" за това какво е участието на Делян Пеевски в цялата тази история. Целият медиен бизнес на Делян Пеевски към онзи момент е финансиран от КТБ с кредитни средства\", каза Сименов.\r\nКакви разкрития излязоха съвсем скоро точно за \"ДП\" и \"ДП1\" - припомнете си в ! ", "date": "2019.11.13", "title": "Цветан Василев поиска да обясни пред съда какво значи \"ДП\" и \"ДП1\""}
{"url": "https://www.actualno.com/politics/budjet-2020-mina-na-pyrvo-chetene-mejdu-ustojchivostta-i-zastoja-news_1405857.html", "text": "       на първо четене със 126 гласа \"за\" и 92 \"против\". Никой не се въздържа. Вчера на първо четене в Народното събрание минаха и бюджетите на и .      Разчетът на парите за догодина беше представено в декларация от Евгения Ангелова от ГЕРБ, която обясни, че се залага на няколко приоритета – доходи образование, здравеопазване, социална политика и отбрана.\r\nОбщо за първи път от 11 години насам консолидираната програма излиза на нулево салдо - т.е. догодина държавата ще събере и ще изхарчи една и съща сума - близо 47 млрд. лева.\r\nВъв финансовата рамка е заложено догодина икономиката да отбележи ръст от 3,3 на сто, безработицата да продължи да спада, а ръстът на инфлацията да се забави. Най-сериозният риск пред осъществяването на прогнозата е неблагоприятната външна среда.   През 2020 година се предвижда възможността за изтеглянето на нов дълг от 2,2 млрд. лева.\r\nАнгелова обобщи, е в Бюджет 2020 е заложено 10% увеличение на заплатите в бюджетния сектор. Седната заплата през идната година щяла да скочи до 1300-1400 лева, докато достигне до 1500 лева в края на мандата.\r\nМинималната заплата нараства от 560 на 610 лева. Максималният осигурителен доход се запазва на 3000 лева. 17% е увеличението на учителските заплати. Половин милиард повече се отделя за здравеопазване. С 30 млн. повече са парите в общинските бюджети за социални дейности. В бюджета за отбрана са предвидени 2 млрд. лева.    „Най-важно е да не забравяме, че това е бюджет съобразен с приоритетите. Той е поредно спазено обещание към българските граждани. Той е логична и последователна стъпка към растеж и развитие, а не към нестабилност и хаос“, заключи Ангелова.   Финансовият министър Владислав Горанов пристигна в Народното събрание, за да представи параметрите на шестия си бюджет пред депутатите.\r\n„Принципът е да харчиш, толкова колкото изкарваш. Ограничаваме разходите над приходите. Ниската задлъжнялост и балансираният бюджет са най-добрият буфер срещу кризата\", каза Горанов. растежът догодина да е 3,3%, движен от вътрешното потребление и инвестициите. През 2020 година се предвижда възможността за изтеглянето на нов дълг от 2,2 млрд. лева, което е и един от буферите в бюджета.\r\nСлед Горанов на парламентарната трибуна се качи Корнелия Нинова, която го    „Ние оценяваме този бюджет, като бюджет на застоя“, заяви тя и обяви, че БСП ще внесе своя алтернативен бюджет – бюджет на развитието.   \"Обикновено мнозинството и правителството гледа на бюджета като на счетоводство. Даже определихте бюджета като взел-дал. Предлагаме ви друг подход на дискусия за бюджета. Не този, който каза има х количество пари, нека да видим как да ги раздадем и разпределим, а обратно. Имаме ето тези проблеми в държавата, нека да видим как да ги решим или да им помогнем за решаването през бюджета. Да започнем с най-наболелите въпроси, по някои от които мисля, че сме единодушни\", каза Нинова.\r\nТя отбеляза, че става въпрос за демографската криза. \"Всички сме единодушни, че това е огромен проблем за България без оглед на политическите и партийните ни различия. Решава ли бюджета този проблем или поне започва ли да го решава? Не, изобщо. Няма политика за децата. Няма политика за младите семейства, няма политика за увеличаване на продължителността на живота и политика към възрастите хора. За младите няма никакви стимули за отглеждане на деца, за започване на бизнес. За възрастните хора се предвижда само увеличение на пенсиите с 6 %, които сами разбирате, че не е достатъчно. Разбира се, ние както винаги ще предложим своята алтернатива, като семейно подоходно облагане, за да подпомогнем младите хора, които работят и отглеждат деца, помощи за второ и трето дете, учебник за един предмет, за един клас до 12 клас, както и преизчисляване на всички пенсии. Вторият проблем, който е огромен за България е здравеопазването. Решава ли се той през бюджета за 2020 г? Не\", каза още Нинова. Според нея отпуснатите милиони няма гаранции, че ще стигнат до медицинските специалисти, нито има гаранции за финансирането на държавните и общински болници. \"Разбира се, че ние ще предложим тук алтернатива\", допълни лидерът на БСП.\r\n\"Третият приоритет за всички ни, включително го чухме от министъра са доходи и бедност. Решава ли бюджета този въпрос? Не, него решава\", изтъкна лидерът на БСП. Според нея мерките в бюджет 2020 г. не са достатъчни, те задълбочават проблема с бедността, отварят ножицата между бедни и богати и гарантират увеличаване на неравенството.\r\nКато четвърти проблем Нинова изтъкна образованието и посочи, че бюджетът не прави нищо за подобряването в тази сфера. \"По-лошото е, че продължава принципът парите следват ученика. Парите следват ученика означава, че училищата в малките населени места да бъдат закривани, защото няма деца\", обясни още Корнелия Нинова.\r\n\"Най-важният пети въпрос - икономика. В бюджета няма никакви стимули за икономиката, каквото и да говори министърът на финансите. Без увеличаване на доходите няма да има ръст в потреблението. Без увеличаване на капиталовите разходи няма да има ръст в БВП\", коментира Нинова.   Тя разкритикува правителството, че не само не прави нищо по посока разработване на нови пазари, но свива капиталовите разходи.\r\nЙордан Цонев от ДПС пък се обърна към журналистите в парламента, че то 1997 година депутатите имат традиция бюджетът да получава наименование. „Тогава, след правителството на Жан Виденов, го нарекохме „бюджет на наследството“.\r\nТази традиция продължи, но тази година правото ни бе отнето от председателката на бюджетната комисия Менда Стоянова. Тя го нарече , започна той и обясни, че няма нищо лошо в същото, но ако всички го искат. Той посочи, че същото в бюджет 2020 е относителна стабилност с увеличение на приходите и разходите, но и има от същото, което от ДПС не искат да виждат в бюджета и даде за пример реформите.\r\n„Трябваше да има реформи, финансирани от бюджета. В него липсват реформи. Бюджетът трябва да подпомага реформите. Класика в жанра е в сектор здравеопазване. Министър-председателят включва задна скорост на джипа, веднага включва задна скорост на джипа, когато се появи и най-малката съпротива в обществото.\"\r\nСпоред лидера на \"Воля\" Веселин Марешки , но \"като отговорнd и последователна група, ще го подкрепят, както са подкрепили и миналогодишния.\" ", "date": "2019.11.13", "title": "Бюджет 2020 мина на първо четене между устойчивостта и застоя"}
{"url": "https://www.actualno.com/pernik/borisov-poiska-uskoreno-reshenie-na-problema-s-vodata-v-pernik-news_1405869.html", "text": "      Работа в пълен синхрон и в съкратени срокове по въпроса с язовир „Студена“ разпореди днес министър-председателят Бойко Борисов по време на правителственото заседание, съобщиха от правителствената пресслужба.      Премиерът отбеляза, че е важно да се работи в координация с местните власти и поиска министърът на регионалното развитие и благоустройството Петя Аврамова да разговаря с кмета на общината.   Министър Аврамова докладва на заседанието на Министерския съвет относно предприетото до момента от страна на ръководеното от нея ведомство. Тя изтъкна, че вече е сформирана работна група, която да направи анализ и да излезе с предложения за решения на въпроса.\r\nПремиерът Борисов разпореди комисията да работи в по-съкратени срокове от първоначално заложените, за да може да има решение максимално бързо.    ", "date": "2019.11.13", "title": "Борисов поиска ускорено решение на проблема с водата в Перник"}
{"url": "https://www.actualno.com/crime/zadyrjaha-shofior-na-avtobus-vozesht-deca-s-199-promila-alkohol-news_1405878.html", "text": "      Полицията във Вълчи дол е задържала шофьор на автобус, превозващ деца, с 1.99 промила алкохол. Това съобщиха от пресцентъра на ОДМВР – Варна. Във вторник, около 14.05 часа, при извършване на полицейска проверка в град Вълчи дол на автобус, превозващ деца, с водач В. В. (55 г.), от с. Червенци, е установено, че управлява превозното средство след употреба на алкохол с концентрация от 1.99 промила в кръвта.      По случая е образувано бързо полицейско производство, материалите са докладвани в Районна прокуратура – Девня. Мъжът е задържан за срок до 24 часа.    ", "date": "2019.11.13", "title": "Задържаха шофьор на автобус, возещ  деца с 1,99 промила алкохол "}
{"url": "https://www.actualno.com/education/mon-shte-bori-neprisystvieto-na-studentite-s-nova-strategija-news_1405842.html", "text": "      Министерството на образованието и науката (МОН) подготвя Стратегия за висшето образование след 2020 г. С нея ведомството ще се опита да намали неприсъствието на студентите в държавните университети, като най-вероятно ще прибегне и до въвеждането на подобно на дуалната форма обучение в средното образование. Това каза образователният министър Красимир Вълчев, който участва в кръгла маса на тема: „Висшето образование в България - предизвикателства и решения“, организирана от Софийския университет „Св. Климент Охридски“, предаде БГНЕС.      „Ако искаме да имаме по-качествено образование и да придобият повече знания и умения, студентите трябва да са по-въвлечени в образователния процес. Редовната форма на обучение е най-високо финансирана, тя е и най-полезна. Осъзнавам, че немалка част от студентите не могат да съчетават ученето с работата, но затова има и други неприсъствени форми. Ние правим проверки в няколко висши училища, които показват, че между 15-20% е средната посещаемост на лекциите в държавните университети“, заяви Вълчев.   Той припомни, че в последните години са се направили реформи във висшето образование. „В последните години направихме една много голяма промяна – преструктурирахме и намалихме приема, но по-важното е, че  го преструктурирахме и насърчаваме профилната оптимизация. Над 25 професионални направления нулирахме приема, намалихме социално, стопанските и правни науки – намалихме с над 50% приема“, посочи министърът и добави, че през 1990 г. 30% от завършващите средно образование са се включвали в системата на висшето образование; преди 2-3 години, те са били 83% и вероятно догодина приемът в държавните университети ще бъде около 50-60%.\r\nСпоред него основните предизвикателства пред висшето образование е как то да стане по-конкурентно на все по-глобализиращия се образователен пазар. Министърът подчерта, че за да се случи това, е необходимо да се прави повече наука, да се инвестира в млади преподаватели и образованието да служи за развитието на обществото.  „Най-голямото предизвикателство обаче е университетите ни да бъдат свързани с европейски университетски мрежи, да се подготвят за епохата на цифрова трансформация, изкуствения интелект, да променят учебните си програми, да вплетат в по-голяма степен хоризонталните умения и да се подготвят за учене през целия живот. В следващите десетилетия хората няма да сменят работните си места, те ще сменят професии. Висшето образование ще трябва постоянно да надгражда и ще се наложи да карат по няколко магистърски степени в период през 10 г.“, обяви той.\r\nМинистър Вълчев добави още, че догодина заплатите на учителите ще бъде повишен с 17.5% като заплатата на млад учител възнаграждението ще стане 1085 лв., както и че намалява средната възраст на преподавателите в образователната система. Стана ясно още, че в системата липсват около 700-800 ресурсни учители.    ", "date": "2019.11.13", "title": "МОН ще бори неприсъствието на студентите с нова стратегия"}
{"url": "https://www.actualno.com/america/beglec-ili-ne-obvinjaem-po-panama-papers-ne-se-javi-na-delo-v-sasht-zashtoto-ne-moje-da-napuska-panama-news_1405917.html", "text": "      През последните седмици прокурорите на САЩ и защитниците, представляващи обвинените във финансови престъпления, по Панамските досиета ( , се видяха в чудо. Обвиняем в САЩ по досиетата, не може да се яви на делото, защото е обвиняем също и в Панама и е под строги гаранции.      Съдия Ричард М. Берман разпореди на прокурорите на САЩ да споделят хиляди документи с адвокати на защитата, включително подробности за парите и имуществото, за които се твърди, че са получени чрез измама.   Рамзес Оуенс, бивш и един от четиримата мъже, обвинени в САЩ в резултат на разследването на Panama Papers, подаде правен меморандум в Ню Йорк, в който заяви, че прокурорите на Съединените щати са го побъркали. В документа той казва,чене е бяга от правосъдието. Противно на твърденията на прокурорите, Оуенс заявява, че иска да присъства на изслушванията в Ню Йорк, но е възпрепятстван да напусне Панама, където също е обект на разследване и е под строги гаранции.\r\nОуенс заявява, че отсъствието му от производство в Ню Йорк е „неволно“. Той е за заговор за измама в САЩ и извършване на телени измами, укриване на данъци и пране на пари.  Прокурорите обаче заявиха пред съдия Ричард М. Берман на 24 октомври, че въпреки твърденията му, „Оуенс не е предприел никакви смислени стъпки, за да се изправи срещу висящите обвинения в този окръг.“ \r\nПрокурорите заявиха, че продължават да гледат на Оуенс като на беглец, тъй като той не приема предложението на САЩ  да се опита да постигне споразумение с Панама, което да позволи на Оуенс да пътува до Ню Йорк за наказателното дело.   По-рано обаче панамската страна отхвърли искането на Оуенс да пътува до Ню Йорк от 24 октомври до 6 ноември, за да присъства на насроченото  изслушване в САЩ.    В Панама адвокатите на Рамзес Оуенс твърдят, че правата му на справедлив  процес са били нарушени, когато прокурорите претърсвали мобилния му телефон.\r\nВ допълнение към обвиненията в САЩ, Оуенс е обвинен в множество  престъпления в Панама, произтекли от разследването на Panama Papers.\r\nВ препис от 120 страници, публикуван през октомври, адвокатите на Оуенс разкритикуваха прокуратурата на Панама за изземване на 1704 документа и текст, видео, метаданни и изображения от телефона на Оуенс.    ", "date": "2019.11.13", "title": "Беглец или не? Обвиняем по Panama Papers не се яви на дело в САЩ, защото не може да напуска Панама"}
{"url": "https://www.actualno.com/crime/pochina-myjyt-udaren-ot-vlak-kraj-blagoevgrad-news_1405916.html", "text": "      Мъжът, блъснат от влак край Благоевград, е починал. Това се е случило час, след като 59-годишният пострадал беше приет в реанимацията на МБАЛ - Благоевград с политравма, предаде кореспондентът на БГНЕС в региона.       припомня, че удари починалия днес следобед, докато той пресичал неправилно жп линията под моста на Е-79 преди новия гробищен парк. Мъжът е с инициали Л.Г. и е от Благоевград.   Сигнал за инцидента е подаден в 14.55 ч. от близкия благоевградски квартал \"Струмско\".   ", "date": "2019.11.13", "title": "Почина мъжът, ударен от влак край Благоевград"}
{"url": "https://www.actualno.com/plovdiv/kmetyt-na-plovdiv-zdravko-dimitrov-prekrati-porychkata-za-proekta-modyr-carevec-snimki-news_1405923.html", "text": "      48 часа след като встъпи официално в длъжност, новият кмет на Пловдив Здравко Димитров спря обществената поръчка за проекта „Модър-Царевец“. Като причини за решението се посочват липсата на осигурено бюджетно финансиране, както и предстоящият избор на приоритетните проекти за града при приемането на бюджета.      Заповедта за спирането на обществената поръчка е публикувана на сайта на общината, като оттам е видно, че е подписана днес в 9,59 часа. Така и третият опит да се намери изпълнител на важната за Пловдив транспортна връзка пропадна. При първото обявяване нямаше нито един кандидат, а при втория постъпи искане от варненска фирма, чиято оферта обаче, не бе приета от общината. Крайният срок за подаването на оферти бе 19-ти ноември. Заповедта на кмета за прекратяването може да бъде обжалвана в 10-дневен срок пред КЗК.    През пролетта общината откри обществена поръчка за изпълнение на обекта, като сумата за него бе 12 милиона лева. От първоначалния вариант, обаче, отпаднаха дейностите, които ще се финансират от ВиК при изграждането на Южния обходен колектор. Те са в размер на около 2,5 милиона лева, като така от община Пловдив опитаха да направят офертата по-примамлива за бъдещия изпълнител.   Идеята за изграждането на връзката датира от преди повече от 20 години, като след дългогодишна подготвителна работа през 2019-та най-после се стигна до обявяването на обществена поръчка. Пробивът под железопътната линия Пловдив – София ще осигури директна връзка между районите \"Южен\" и \"Западен\". В момента на това място е възможно преминаването единствено на пешеходци, като за целта има изградена пасарелка, която минава над линиите. Преди две години от НКЖИ свършиха огромен обем подготвителна работа по проекта, след като поставиха основите на бъдещото съоръжение. По време на модернизацията на жп линията Септември – Пловдив от компанията наляха бетон на 26 метра дълбочина. Благодарение на реконструкцията, влаковете в този участък могат да се движат с огромна скорост, като при тестове бяха постигнати рекордните за страната ни 226 километра в час.        Така сега от общината остава да прокопаят бъдещия подлез, през който ще преминават превозните средства. Изпълнението на обекта трябваше да започне от кръстовището на булевардите ”Коматевско шосе” и улица „Модър“ и да завърши при кръстовището на ”Хаджи Димитър” с улица „Царевец“. Като част от досегашния проект се предвиждаше и тотален ремонт на тези две пътни артерии от западната страна. ", "date": "2019.11.13", "title": "Кметът на Пловдив Здравко Димитров прекрати поръчката за проекта „Модър-Царевец“ (СНИМКИ)"}
{"url": "https://www.actualno.com/football/senzacionno-zavryshtane-na-guardiola-v-bajern-predrichat-v-germanija-news_1405924.html", "text": "      Изключително интересно развитие може да претърпи треньорския пост в Байерн Мюнхен.      Ръководството на тима, което упорито търси нов наставник след уволнението на Нико Ковач, може изненадващо да се обърне към Хосеп Гуардиола, гръмна престижната германска медия \"Bild\".   Спекулациите в Германия сочат, че именно бившият треньор на тима оглавява списъка на Карл-Хайнц Румениге за наследник на хърватина, който се провали сериозно в опита си да увеличи дистанцията спрямо останалите отбори в Първа Бундеслига и да донесе мечтния триумф в Шампионска лига.\r\nОстаналите претенденти за поста са Томас Тухел, Ерик Тен Хаг, Маурисио Почетино и Шаби Алонсо.  Индикации за завръщане в Байерн на Гуардила дават и някои негови действия.  ", "date": "2019.11.13", "title": "Сензационно завръщане на Гуардиола в Байерн предричат в Германия"}
{"url": "https://www.actualno.com/europe/arestuvaha-za-korupcija-chlen-na-ekipa-na-ukrainskija-prezident-news_1405932.html", "text": "      Украинската антикорупционна агенция обвини във вземане на подкуп член на екипа на президента Володимир Зеленски, който дойде на власт с обещания да пребори ендемичната корупция в страната, предаде AFP, цитирана от БНР.       обяви, че е арестувало чиновника и още няколко съучастници за получаването на 150 000 долара подкуп в спецакция вчера.   Според разследващите това е половината от сумата за подкуп за осигуряване на пост в .\r\nСпоред източници на „Украинска правда“ от органите на реда е задържан директорът на департамента за обезпечаване на достъп до публична информация в Офиса на президента Светлана Кондзеля. Тя е служител на президентството от 2009 г., когато държавен глава бе Виктор Юшченко.   ", "date": "2019.11.13", "title": "Арестуваха за корупция член на екипа на украинския президент"}
{"url": "https://www.actualno.com/dobrich/kmetyt-na-dobrich-i-proektyt-chudnata-gradina-sa-sred-finalistite-na-inovacii-v-politikata-news_1405922.html", "text": "      Кметът на Добрич Йордан Йорданов отново е сред финалистите в престижните международни награди „Иновации в политиката“, съобщават от общината. Тази година е отличен проектът „Чудната градина – социално предприятие за повече възможности“, който се реализира със съдействието на местната власт в добруджанския град. Гласуването ще е от жури, съставено от 1 067 граждани на Европа, а резултатите ще бъдат обявени на 4 декември на официална церемония в Берлин.      В социалното предприятие „Чудната градина“ работят 21 души с умствени увреждания, най-младият от които е на 19 години, а най-възрастният – на 54. Теренът е предоставен от общината, а в изградените оранжерии се отглеждат цветя и зеленчуци, които се реализират на фермерския пазар и на щандове в града.\r\n„Чудната градина“ е дело на фондация „Св. Николай Чудотворец“, а идеята е хората в неравностойно положение да бъдат научени да изкарват прехраната си.\r\nПрез 2018 година кметът Йорданов също беше сред финалистите за международните награди на Института за иновации в политиката за форума „Добрич в бъдеще време“.   ", "date": "2019.11.13", "title": "Кметът на Добрич и проектът \"Чудната градина\" са сред финалистите на \"Иновации в политиката\""}
{"url": "https://www.actualno.com/europe/oshte-predi-11-godini-jestok-ubiec-v-rusija-e-mojelo-da-byde-sprjan-news_1405767.html", "text": "      Съдът остави в ареста до 8 януари доцентът от университета в Санкт-Петербург , който уби и разчлени студентката Анастасия Йещенко. Престъплението провокира дискусия за безнаказаността на лицата, извършили домашно насилие, пише френското издание Le Monde.      Бледият, небръснат, обут с дънки и червен пуловер Олег Соколов, постоянен участник в ярки исторически реконструкции на костюми от времето на Първата френска империя (1804-1814,) се разплака пред съдията, а след това обвини жертвата си, че го е нападнала първа. \r\n\"В последно време тя се вбесяваше при споменаването на децата ми от първия брак\", каза той на съдията. По думите му, \"момичето, което ми струваше идеално създание се превърна в чудовище от страшна приказка... тя ме нападна с нож. Потресен съм, разкайвам се\", каза още доцентът. Адвокатът му спомена за възможност за \"самоотбрана\". Интересното е, че по същия начин е говорил и за съпругата си, от която има две дъщери - \"тя сякаш се промени.\" \r\nПозната на семейството разказва, че доцентът изваждал зъбите на конете, които участвали във възстановките, за да се доближат максимално към историческата действителност. Освен това, ако пресъздаваната сцена изисквала действието да се развива в наводнена местност, той не се колебаел да постави там палатките, независимо от риска участниците да се разболеят. Познатите му разказват, че бил изключително гнуслив: \"Не можеше да разфасова пиле, но от труп не се погнуси.\" Братът на убитата Сергей Ещенко е заявил пред РБК, че в основата на конфликта е ревността.  Различните асоциации разглеждат случая като нова илюстрация на този сериозен проблем - насилието към жените, докато в същото време през 2017 година Русия прие закон за декриминализирането на домашното и семейното насилие. Правозащитникът Алена Попова, която се бори за законодателно осигуряване на правата на жените, осъди \"прогнилата съдебна система, която защитава мъжете, извършили насилствени престъпления, докато не се появи труп. Ние можехме да предотвратим това убийство.\"\r\nПо данни на \"Московский комсомолец\" това не е първият акт на насилие на Соколов. През 2008 година негова студентка подава жалба срещу него, като твърди, че е той я е вързал за стол и е заплашвал, че ще я обезобрази с ютия, защото е искала да го остави. Петиция, подписана от 6000 души, обвинява ръководството на университета в бездействие през лицето на \"чудовищното\" отношение на преподавателя към студентите си. Въпреки жалбата на студентката, не са предприети никакви дисциплинарни мерки срещу Соколов. Създателите на петицията настояват за оставките на декана и други длъжностни лица от университета.   \"Това е доказателство за безнаказаността, с която се ползват в Русия мъжете, извършващи насилствени престъпления\", казва Алена Садикова, която оглавява Центъра за помощ на жени \"Китеж\", пострадали от семейно насилие.    Олег Соколов е автор на няколко книги, някои от тях са преведени на френски език. През 2003 година той е награден с ордена на Почетния легион и е бил консултант на художествени и документални филми за Наполеон. Той е бил член на учебния съвет на Института за социални, икономически и политически науки (ISSEP), основан от бившия депутат на ултрадесните Марион Марешал (племенница на Марин Льо Пен). От там той е уволнен незабавно след съобщението за ареста му. Официалният представител на Кремъл осъди \"чудовищното престъпление\", но отказа да свърже убийството с по-широки дебати. Според Дмитрий Песков би било странно да се обвинява за ситуация, в която \"всичко прилича просто на чиста лудост\", някой друг, освен самия убиец. През ноември 2008 година тогавашната приятелка на Соколов Екатерина подава жалба в полицията. Преподавателят пребива момичето заради намерението ѝ да го напусне. Той я връзва за стол с въже и заплашва да а обезобрази с гореща ютия. Това продължава един час. При това историкът заплашвал, че ще я убие и ще зарови тялото ѝ на близкия строеж. Когато въжето се разхлабва и момичето се опитва да избяга, Соколов започна да я души с кожен шнур. Опомня се, когато тя започва за губи съзнание.  Първоначално Екатерина не е искала да отиде в апартамента да си вземе нещата, тъй като след съобщението за намерението ѝ да го изостави Соколов е започнал да обижда приятелката си. После доцентът я убеждава да отиде, за да се разделят цивилизовано и обяснил, че е избухнал. И въжето, и коженият шнур да били предварително набавени. Соколов нападнал Екатерина в гръб в добре изолираното от шум антре, докато уж ѝ помагал да свали палтото си. След случилото се Екатерина напуска страната.   Анастасия Йещенко също се е върнала в дома на Соколов, за да вземе вещите си, но не е имала късмета на предшественичката си.   \"Тя участваше в баловете в техния апартамент, но играеше роля на обслужващ персонал. През повечето време беше в кухнята, готвеше за гостите. Соколов понякога ме молеше да дойда, за да ѝ помогна да нареже салатите, защото тя е уморена. Когато се появи детето Анастасия загуби интерес към баловете, а Соколов започна да се дразни: ще идват гости, махни детето да не пречи.\" Това разказва близка на Соколов за първата съпруга на доцента пред \"Московский комсомолец\"\r\n\"Олег имаше предани поклонници, но приятели нямаше. Той умееше да подчинява хората. Помня как веднъж ме помоли спешно да му ушия френското знаме, почти се разплака: \"Спаси ме, моля те.\" Тичах по целия град да търся плат и цяла нощ шиех. Той нямаше нужда от приятели, а от фенове, които да го подкрепят и да са увлечени от идеите му. Често сменяше жените до се беси. Към всяка нова се отнасяше като към порцеланова статуетка. Все повтаряше, че му трябва \"изтънчено момиче\", с което да не го е срам да се покаже. Считаше се за естестет.\", разказва още свидетелката.\r\nУжасяващ факт, е че Соколов е поканил гости, докато в дома му е лежал трупа на убитата студентка.\"Той не е човек, при който може да се разхождате из дома, когато му отидете на гости. Ще сложите пантофите, които той ви покаже, ще си закачите връхната дреха, където той ви каже, ще седнете на стол, който той ще ви посочи. Мероприятията в дома му ставаха по строги правила. ", "date": "2019.11.13", "title": "Още преди 11 години жесток убиец в Русия е можело да бъде спрян"}
