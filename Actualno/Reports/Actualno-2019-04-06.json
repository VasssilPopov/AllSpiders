{"url": "https://www.actualno.com/europe/strelba-v-danija-ima-raneni-news_736959.html", "text": "  Няколко души са били ранени при стрелба в град Рунгстед, съобщи полицията в Дания. Един човек е прострелян в главата, втори в крака. Те са откарани в болница.     Сигналът за инцидента е подаден в 18.03 местно време. Полицията призовава гражданите да избягват района.\r\nДо момента няма информация дали става въпрос за криминално престъпление или за терористичен акт. Полицията не изключва нито една версия, тъй като по думите на неин говорител все още е твърде рано да се даде информация за мотивите. Възможно е и престрелката да е между две банди.", "date": "2019.04.06", "title": "Стрелба в Дания, има ранени"}
{"url": "https://www.actualno.com/society/demontirat-vodnata-stena-na-ploshtad-garibaldi-news_736872.html", "text": "  Демонтират Водната стена от площад „Гарибалди“, предаде БГНЕС. Работници изрязаха стената и я натовариха на камион като преди това премахнаха и чешмичката, която стоеше на гърба на инсталацията. Продължава работата по пълното премахване на съоръжението, което се озова на новоремонтирания пл. „Гарибалди” по идея на проектанта Иво Панталеев.     До демонтажа се стигна, след нареждане на кмета на София Йорданка Фандъкова, която не одобри водната стена. Пред журналисти тя обясни, че е твърде голяма за този малък площад и не се вписва в градската среда, както и че проектантът не е обяснил какъв е замисълът му. Фандъкова беше скептична и по отношение на това до колко тази стена е водна. Решението на Фандъкова не беше прието от Панталеев, който заплаши общината, че ще си потърси правата.   Все още не се знае какво ще е случи с разрязаната „Водна стена”. Първоначално имаше идея тя да бъде подарена на Университета за архитектура, строителство и геодезия, за да знаят бъдещите архитекти и проектанти, че носят отговорност за своите решения. Ден по-късно стана ясно, че това е закачка и съдбата на стената е неясна. Работниците на терен също не пожелаха да кажат какво ще е бъдещето й.\r\nСъоръжението предизвика доста подигравателни коментари от страна на жителите на града. „Водната стена” беше оприличена на надгробна плоча, гроб и на котешка тоалетна. В социалните мрежи се появиха и редица хумористични колажи. Тя провокира граждани да организират и масово поднасяне на венци и цветя.  ", "date": "2019.04.06", "title": "Демонтират Водната стена на площад “Гарибалди“"}
{"url": "https://www.actualno.com/politics/demokratichna-bylgarija-se-registrira-za-izborite-za-evroparlament-news_736879.html", "text": "  Демократична България внесе в ЦИК двойно повече от необходимите им подписи, за да се регистрират за предстоящите избори за Европейски парламент на 26 май. Слоганът, който са избрали за кампанията е: България може много повече в силна Европа. От обединението информират, че им отнело само няколко дни да съберат, обработят и подготвят подписите за предаване.     Преди дни от Демократична България обявиха челото на тяхната листа за предстоящите избори. Под номер едно е Радан Кънев (ДСБ), номер две е дипломатът Стефан Тафров (Да, България!) и номер три е Албена Симеонова (Зелените). И тримата са членове на Управленската алтернатива на обединението от самото му създаване.   От Демократична България са си поставили като основна цел, за предстоящите избори през май, привличането и сплотяването на всички демократично мислещи български граждани, които вярват и виждат България сред европейските държави, обединили своите усилия, ресурси и мечти в изграждането на силен Европейски съюз.", "date": "2019.04.06", "title": "Демократична България се регистрира за изборите за европарламент"}
{"url": "https://www.actualno.com/vraza/na-stadion-hristo-botev-vyv-vraca-sybirame-kapachki-za-bydeshte-news_736660.html", "text": "  Инициативата цели да събере средства за малките болници в страната и с тях да се закупят кувьози. Врачани ще се включат в благотворителната проява в неделя на стадион \"Христо Ботев\".     \"Тази неделя, от 10 часа до 14 часа, пред стадион \"Христо Ботев\", всички врачани, а и тези от селата и градовете, близки до Враца,ще имаме възможност да ги предадем и организаторите от своя страна ще ги превозят в Монтана.   Там са намерили рециклатор и така със събраните средства подпомагаме цялостната кампания \"Капачки за бъдеще\" за даряване на кувьози за малките болници\", каза Калин Ангелов от Младежки център- Враца, организатор кампанията за града.\r\nТази проява е част от инициативата, която ще продължи до края на годината, допълни Ангелов и каза, че през есента ще има още една мащабна инициатива за събиране на капачки.  Седмично жителите на Враца събират около 8 чувала капачки, а тези, които са събрани в страната са близо 70 тона. Благодарение на инициативата вече са закупени кувьози за 5 малки болници, като следващата седмица такъв ще бъде дарен на лечебното заведение в Кнежа.", "date": "2019.04.06", "title": "На стадион \"Христо Ботев\" във Враца събираме \"Капачки за бъдеще\""}
{"url": "https://www.actualno.com/crime/zadyrjaha-bylgarin-s-blizo-22-kilograma-heroin-v-syrbija-news_736859.html", "text": "  Българин е арестуван по подозрение в контрабанда на 21,8 килограма хероин в Сърбия. Задържането е извършено от служители на сръбското вътрешно министерство на граничния пункт Батровци, на границата между Сърбия и Хърватия.      Хероинът, опакован в 40 пакета, е бил скрит в кухини на покрива и под задната седалка на автомобил Фолксваген, управляван от българския гражданин. Заподозреният е задържан за 48 часа.", "date": "2019.04.06", "title": "Задържаха българин с близо 22 килограма хероин в Сърбия"}
{"url": "https://www.actualno.com/america/guajdo-svikva-novi-protesti-sreshtu-upravlenieto-na-maduro-news_736856.html", "text": "  Лидерът на опозицията във Венецуела Хуан Гуайдо призова поддръжниците си на протести в събота, за да поддържат натиска върху Николас Мадуро, предава AFP. Очаква се хиляди привърженици на опозицията да излязат в столицата Каракас от 11:00 часа местно време в събота, на фона на честите прекъсвания на електрозахранването и срива на водоснабдяването, пише Агенция Фокус.     Гуайдо, признат за временен президент от повече от 50 страни, заяви в социалната мрежа „Тиутър“ в петък: \"Нека да останем твърди по улиците, тази борба е за живота на всички венецуелци.\" Мадуро, който обвинява САЩ за неотдавнашните прекъсвания на електрозахранването, които лишиха милиони от енергия, също призова за проправителствен поход в Каракас, като призова своите привърженици да излязат по улиците за \"Марш в защита на мира\".   Гуаидо заяви по-рано тази седмица, че се страхува от отвличане от страна на правителствени агенти, след като Конституционното събрание, подкрепящо Мадуро го лиши от парламентарния му имунитет във вторник и упълномощи най-висшия съд на страната да го обвини заради самопровъзгласяването му за президент. Вицепрезидентът на САЩ Майк Пенс обяви нови санкции срещу 34 кораба, принадлежащи на държавната петролна компания на Венецуела и две компании, които доставят суров петрол до Куба. \"Съединените щати ще продължат да упражняват всички средства за дипломатически и икономически натиск, за да постигнат мирен преход към демокрация\", каза Пенс в реч в Хюстън, Тексас. \"Петролът на Венецуела принадлежи на венецуелския народ\", каза той. \"Онези, които протакат, трябва да знаят това: всички възможности са на масата. Николас Мадуро би направил добре да не изпита решителността на Съединените американски щати\", каза той.", "date": "2019.04.06", "title": "Гуайдо свиква нови протести срещу управлението на Мадуро"}
{"url": "https://www.actualno.com/crime/severin-krasimirov-iska-sykrateno-sydebno-proizvodstvo-news_736861.html", "text": "  Северин Красимиров, който е обвинен за жестокото убийство на журналистката Виктория Маринова, ще поиска съкратено съдебно производство, съобщава ТВН. От Окръжния съд в Русе потвърдиха информацията с допълнението, че защитата на Красимиров вече е депозирала искане в деловодството на съда делото да се гледа по реда на глава 27 от НПК.     При тази процедура обвиняемият признава фактите и при определяне на наказанието, ако той бъде признат за виновен, доживотният затвор без право на замяна като вид наказание изобщо отпада, той не се обсъжда. Може да се наложи доживотен затвор, който автоматично се заменя с лишаване от свобода.   На 19 март т.г. прокуратурата внесе обвинителен акт срещу 21-годишния Северин. На 22 април ще бъде т.н. разпоредително заседание, на което съдът ще прецени дали ще приеме искането на защитата на Красимиров. Срещу него са повдигнати три обвинения: едното е за извършване на блудствени действия, второто – за изнасилване и третото – за предумишлено убийство, извършено по особено мъчителен начин и с особена жестокост. За последното престъпление законът предвижда най-тежкото наказание – доживотен затвор без право на помилване. Ако съдебният състав уважи иска на Красимиров, делото да се гледа по реда на глава 27 от НПК, ще получи наказание, което задължително не е доживотен затвор, а е лишаване от свобода.", "date": "2019.04.06", "title": "Северин Красимиров иска съкратено съдебно производство"}
{"url": "https://www.actualno.com/curious/dneven-horoskop-za-7-april-news_736917.html", "text": "        Тази неделя ще е най-добре да прекарате денят в приятна компания. Единственото, за което трябва да се тревожите е съвместимостта на членовете и. Ще се наложи да ги подбирате внимателно, за да си изкарате наистина добре. Тази неделя ще сте склонни да се натоварите с повече задачи, отколкото е редно в празничен ден. Поне за миг помислете за себе си, за личния си интерес и оставете отговорностите на заден план. Така наистина ще спестите достатъчно сили за идващата работна седмица.   Ако пожелаете днес, ще можете да минете през всичко, което се изпречи на пътя ви. Иначе казано днес никакви бариери не могат да ви спрат. Все пак не преминавайте границите.     Тази неделя не залагайте на късмета си. За всичко, което искате да постигнете в този ден ще трябва да разчитате на собствените си сили. Пазете от грешки, точно сега нямате право да повтаряте стари такива. Бъдете нащрек. Промените са нещо много приятно, особено когато действат във ваша полза.  Точно в този ден вас ви очакват приятни изненади. Насладете им се изцяло. Тази неделя малко неща ще зависят от вашите желания или потребности. В този ред на мисли, е най-добре да игнорирате собствените си нужди и да се отдадете на обществени дела.   Тази неделя трябва да мислите за доброто, разумното и вечното. Помислете, какво ще оставите след себе си и не обръщайте внимание на дребните хора и неща. Тази неделя можете да променяте всичко, което ви дойде на акъл, но не посягайте на личните отношения. В някои случаи промените са много хубаво нещо, но все пак трябва да внимавате. Тази неделя не отивайте там, където смятате, че няма да се чувствате добре. Най-добре прекарайте деня си със семейството,  а ако и там не се чувствате щастливи няма какво да ви посъветваме.    Тази неделя е възможно да се почувствате неуверени в силите си, но в същото време ще сте доволни от случващото се. Нямате основание за тази неувереност, така че давайте смело напред и всичко ще е наред. Тази неделя нещото, което ще ви липсва е тишината и спокойствието. Все ще се намери някой, който да ги наруши, било то съседи, деца или някой друг. Не ви остава друго освен да се примирите. Който не рискува, той не печели. Днес това трябва да бъде водещата ви мисъл. Това, че е почивен ден не означава, че не можете да помислите, за рисковете, които можете да поемете още през първия работен ден.    ", "date": "2019.04.06", "title": "Дневен хороскоп за 7 април"}
{"url": "https://www.actualno.com/sofia/arteks-preustanovjavame-stroitelstvoto-na-zlaten-vek-news_736920.html", "text": "  От фирма „Артекс“ преустановяват строителството на „Златен век“. Това съобщиха от компанията в съобщение до медиите.     \"В момента работим по осигуряване на безопасността на обект „Златен век\", както и по отстраняване на констатираните забележки от страна на ДНСК, като Преустановяваме строителството на обекта, съобразявайки се с разпореждането на министър-председателя Бойко Борисов\", пише в съобщението.        Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия, допълват от фирмата.\r\n\"Категорично заявяваме, че проектът „Златен век“ е законен, притежава действащо разрешение за строеж и законни строителни книжа. Съдействаме на всички институции - органите на ДНСК и МРРБ - за извършване на проверки на строежа и документацията. Припомняме на цялото общество, че „АРТЕКС ИНЖЕНЕРИНГ“ АД е строително-инвестиционна компания, която е от 25 години на пазара. Името ни е синоним на качество, законност и коректност. Спазваме стриктно всички закони на Република България. Никога не сме участвали в приватизационни сделки, обществени поръчки и не сме усвоявали средства по европейски фондове“, се казва още в съобщението.  ", "date": "2019.04.06", "title": "\"Артекс\": Преустановяваме строителството на \"Златен век\""}
{"url": "https://www.actualno.com/healthy/evrostat-nad-70-procenta-ot-bylgarite-smjatat-che-sa-v-dobro-zdrave-news_736854.html", "text": "  Около 72 процента или 7 от всеки 10 българи на възраст над 16 години определят здравния си статус като добър или много добър. Това показват данни от анализ на Евростат за здравния статус на европейците през 2017 г. по повод предстоящия Световен ден на здравето, 7 април, като средният показател за ЕС е 70 процента, тоест почти приближаваме самооценката на здравето си до средно европейско ниво.                                  Около 72 процента или 7 от всеки 10 българи на възраст над 16 години определят здравния си статус като добър или много добър. Това показват данни от анализ на Евростат за здравния статус на европейците през 2017 г. по повод предстоящия Световен ден на здравето, 7 април, като средният показател за ЕС е 70 процента, тоест почти приближаваме самооценката на здравето си до средно европейско ниво.   Според европейското здравно интервю мъжете у нас се самоопределят като здрави в по-висока степен от жените - 76 процента от силния пол и 69 процента от дамите оценяват здравния си статус в рамките на добър и много добър.\r\nДанните на Евростат почти се покриват и със самооценките на здравния статус на българите в изследване на националната статистика - там процентът на самоопределящите са като здрави българи е почти същият, като оставащите 28 процента самоопределят здравето си като задоволително или лошо, пише Дарик.  Най-висок дял българи определят здравния си статус като добър във възрастовата група от 14 до 24 години - близо 97 процента. Респективно най-висок дял българи с влошен здравен статус има сред сънародниците ни на възраст 65 плюс години - близо 80 процента от тях се чувстват в лошо или много лошо здравословно състояние.\r\nСпоред данните на НСИ за самооценка на здравето - най-висок дял българи се оплакват от високо кръвно налягане, съпроводено с болести на кръвоносната система - близо 30 процента или почти всеки трети българин. На второ място българите се оплакват от хронични нарушения на гърба и артрози - близо 17 процента. На трето място са стенокардията и исхемичната болест на сърцето - около 10 процента и др.   Според анализа на Евростат около 8 процента от европейците над 16-годишна възраст се оплакват от лошо или много лошо здравословно състояние. Най-висок процент хора с негативна здравна самооценка е регистриран в трите балтийски републики - в Латвия и Литва 44 процента от хората казват, че имат лош или много лош здравен статус, докато в Естония делът е 53 процента. Други страни с лош здравен статус са още: Унгария - 59 на сто, Португалия - 50 на сто, Полша - 48 на сто и др.    Най-високо и положително определят здравния си статус европейците над 16 години в Ирландия - 83 на сто, Кипър - 78 на сто, Италия и Швеция - по 77 на сто, Холандия - 76 на сто и Малта - 75 на сто.\r\nСамооценката на здравето при съседите ни е както следва: в Гърция (77 на сто), Румъния (73 на сто), Северна Македония - (72 на сто) и в Сърбия (58 на сто) от жителите на тези страни определят здравния си статус като добър или много добър. В ЕС повече мъже, отколкото жени смятат, че са в добро здраве - 72 процента от представителите на силния пол са оценили здравето си като много добро или добро през 2017 г. в сравнение с 67 на сто от дамите.\r\nОсвен това процентът на населението в ЕС, оценило здравето си като добро или много добро, намалява с възрастта - близо 90 на сто от европейците на възраст от 16 до 44 години възприемат здравето си като добро или много добро. Процентът спада до 69 на сто за европейците на възраст от 45 до 64 години и намалява допълнително до 45 на сто за хората на възраст над 65 години, показват данните на Евростат.   ", "date": "2019.04.06", "title": "Евростат: Над 70 процента от българите смятат, че са в добро здраве"}
{"url": "https://www.actualno.com/society/zasilena-ohrana-po-ujnite-ni-granici-sblysyci-mejdu-migranti-i-policija-kraj-solun-news_736882.html", "text": "  Засилена охрана има по южните ни граници заради опасност от нова бежанска вълна от Гърция. През последните дни близо хиляда души напуснаха лагера \"Диaвата\" край Солун в опит да се отправят към границата със Северна Македония. Самият вътрешен министър Младен Маринов заяви вчера, че в момента се наблюдава увеличение на натиска от мигранти по българо-гръцката граница, заради което е изпратена допълнително техника и са усилени постовете по границата с южната ни съседка. Маринов уточни, че ще се срещне с кмета на Малко Търново, за да бъде обяснено защо и как ще се изграждат площадки, предназначени за евентуална мигрантска криза.     Мигрантите, тръгнали към северната гръцка граница, са били подлъгани от публикации в социалните мрежи с твърдения, че може да достигнат свободно до границата на Гърция с Албания и Северна Македония. Така край Солун само за няколко дни се оформи цял палатков лагер. Там обаче условията за живот са изключително лоши и започват да се появяват редица проблеми. Основният е липсата на храна.   Идеята на гръцките власти за справяне с казуса е хората да бъдат извозени с автобуси обратно до центровете, от които са тръгнали. Мигрантите обаче отказват и категорично заявяват, че ще чакат границите все пак да бъдат отворени, съобщава Нова телевизия. Заради напрежението избухнаха сблъсъци между мигранти и гръцката полиция пред лагера в Северна Гърция. Около 200 души влязоха в сблъсък с полицията, след като се опитаха да пробият полицейски кордон. Те хвърляха камъни по полицаите, които отговориха със сълзотворен газ и шокови гранати. Това доведе до задържането на 37- годишен иракски гражданин за съпротива, причиняване на телесни повреди и наранявания на един от служителите на правоохранителните органи, съобщава Kathimerini, цитиран от \"Фокус\".\r\nПлановете на мигрантите принудиха гръцките власти да изпратят на място голям полицейски контингент. Над 70 000 души са блокирани в Гърция след затварянето на границите през 2016 г. и споразумението между Евросъюза и Турция, целящо да спре миграционния поток, отбелязва АП.  ", "date": "2019.04.06", "title": "Засилена охрана по южните ни граници, сблъсъци между мигранти и полиция край Солун"}
{"url": "https://www.actualno.com/chronicles/zapochva-stroejyt-na-aec-kozloduj-news_731582.html", "text": "  АЕЦ „Козлодуй“ е действаща атомна електроцентрала в България. Разположена е на брега на река Дунав, на 5 км източно от град Козлодуй и на 200 км северно от София. Това е единствената българска атомна електроцентрала и най-голямата в региона. Строежът ѝ започва на 6 април 1970 г., а официалното откриване е на 4 септември 1974 г.     Към март 2018 г. в АЕЦ „Козлодуй“ работят само 5-ти и 6-ти реактори с общ капацитет малко над 2000 MW. Те са изградени съответно през 1987 и 1991 г. и са от типа ВВЕР-1000.   Централата е собственост на Българския енергиен холдинг.", "date": "2019.04.06", "title": "Започва строежът на АЕЦ Козлодуй"}
{"url": "https://www.actualno.com/europe/prodyljavat-pregovorite-za-sydbata-na-brexit-news_736901.html", "text": "  Търсенето на решение за Brexit усилено продължава и през почивните дни. Британското правителство преговаря с лейбъристите по условията на напускането, преди ключовата среща на европейските лидери следващата седмица, на която ще се реши ще има ли ново отлагане на напускането, съобщава БНТ.     В последния момент и без почивка преговорите между консерватори и лейбъристи не спират. финансовият министър не скри, че има очаквания за добър изход от тях. „Разговорите с Лейбъристката партия продължават, продължиха до късно снощи, днес очакваме да разменим още текстове. Процесът тече и аз съм оптимист, че по- късно ще постигнем някакъв вид споразумение“, заяви Филип Хамънд.   Лейбъристите искат \"мек Brexit\", който да остави Великобритания в митническия съюз на ЕС след напускането на блока. Мей се опитва да намери вариант, който лейбъристите да одобрят преди 10 април, за когато е насрочена извънредна среща на върха на Евросъюза. За европейския съюз най-важното нещо е нормалното провеждане на изборите.\r\nМеждувременно на Острова бяха издадени първите червени паспорти без надписа \"Европейски съюз\". Те са били готови на 30 март, когато се очакваше страната вече да се е разделила с членството си. Сини британски паспорти ще бъдат издавани чак в края на следващата година. Още известно време в обръщение ще останат документите с надписа Европейски съюз, като няма да има разлика за притежателите на двата вида.  ", "date": "2019.04.06", "title": "Продължават преговорите за съдбата на Brexit"}
{"url": "https://www.actualno.com/society/nad-polovin-milion-bylgari-trygvat-na-pyt-za-praznicite-news_736887.html", "text": "  Повече от половин милион българи тръгват на път за предстоящите почивни дни по Великден и в началото на май. Около 130 000 от тях се отправят към чужбина – основно Гърция, Турция, Северна Македония. 170 000 чужденци пък се очакват у нас за празниците, съобщава Нова телевизия.     Общо за пътувания ще бъдат похарчени почти 109 милиона лева и 51 милиона в чужбина. 63 милиона лева пък се очаква да дойдат от чуждите туристи. Според бранша най-предпочитани и тази година ще бъдат спа курортите у нас.   Цените за 3-дневна пакетна почивка около Великден и Гергьовден варират между 200 и 250 лева. Екскурзия в съседни страни – в зависимост от категорията на хотела, е около 250 лева, а почивка край морето може да стигне до 400 лева на човек.", "date": "2019.04.06", "title": "Над половин милион българи тръгват на път за празниците"}
{"url": "https://www.actualno.com/ruse/talantliv-pianist-s-poreden-koncert-v-ruse-news_736656.html", "text": "  На 11 април от 18 часа, в зала „Европа“ на Доходното здание, възпитаникът на Националното училище по изкуствата „Веселин Стоянов“ в Русе, 17-годишният пианист Николай Димитров ще подари концерт на своите съграждани. Проявата се организира с подкрепата и партньорството на Община Русе, а входът е свободен.     Програмата ще включва Прелюд и фуга №13 из „Добре темперирано пиано I том“ от Бах, Соната №18 от Бетовен, Етюд №11 за сложните арпежи от Дебюси, Балада №2 от Лист.\r\nС концерта си Николай иска да благодари на всички в родния град, които са го подкрепяли през годините. Той прави първи самостоятелен концерт в България, като заедно с него на сцената ще излезе и партньорът му от дуо „Апасионато“ – флейтистът от НУИ Димитър Димитров и с когото ще изпълнят Соната за флейта и пиано оп.94 от Прокофиев. Изнасял е такива концерти в задграничните ни мисии - консулството в Ню Йорк и посолството в Лондон.\r\nТинейджърът вече е абитуриент, но има престижни награди от национални и международни конкурси. Концертирал е на известните световни сцени: „Карнеги хол“ в Ню Йорк, „Роял Албърт хол“ в Лондон, „Музикферайн“ във Виена. Свирил е четири пъти като солист на Русенска филхармония, бил е солист и на симфоничните оркестри „Михаел Жора“ в Бакъу, Румъния, „Пионер“ и Атинската „Симфониета“ в Гърция. Носител е на специалната награда за млад талант, която се връчва от БНР на церемонията „Музикант на годината“, и на наградата на Общината - „Русе 21 век“. През настоящата година ще участва на Международния фестивал „Варненско лято“ и на фестивала „Питър де Гроте“ в Холандия.  ", "date": "2019.04.06", "title": "Талантлив пианист с пореден концерт в Русе"}
{"url": "https://www.actualno.com/europe/zasileni-merki-za-sigurnost-posreshtat-porednija-protest-na-jyltite-jiletki-v-parij-news_736904.html", "text": "  Засилени мерки за сигурност са въведени в Париж заради 21-ият по ред антиправителствен протест на „жълтите жилетки“, съобщава БНТ. Полицията блокира емблематичния булевард „Шанз Елизе“, превърнал се в арена на сблъсъци и бунтове при предишни демонстрации.     Преди три седмици френското правителство обяви, че забранява на протестиращите достъпа до центъра на френската столица именно заради размириците, които нанесоха огромни щети. По време на пресконференция след срещата на Външните министри от Г7 френският вътрешен министър Кристоф Кастанер заяви, че властите запазват „високо ниво на мобилизация“, за да се справят с всякакви изблици на насилие.   Само преди два дни Конституционният съвет, който е най-висшата юридическа инстанция във Франция, отхвърли ключови елементи от новия закон за противодействие на проявите на насилие от страна на „жълтите жилетки“. Все пак висшият орган одобри някои от мерките, които минаха и в двете камари на парламента. Полицията ще има право да претърсва багажа на демонстранти и превозни средства в близост до протестите и да забранява на участниците да крият лицата си.\r\nСъветът обаче отхвърли като противоконституционен друг текст, който дава на полицията право да забранява на лица, изпреварващо определени като размирници, да участват в демонстрации. Бяха отхвърлени и други мерки – като по-тежки наказания за организаторите на неразрешените демонстрации, а хората, покриващи лицата си можеха да бъдат глобявани с до 15 000 евро.  Въпреки забраната за събирания на „Шанз Елизе“ властите в Париж одобриха два други маршрута на демонстрациите. Първият ще тръгне от площада на Републиката и е организиран от Ерик Друе – лидер на движението на “жълтите жилетки“, а вторият е предвидено да тръгне от Монмартр. Има призиви за протести и в Руан, Лил, Лион, Дижон, Ница, Монпелие, Бордо и Тулуза.", "date": "2019.04.06", "title": "Засилени мерки за сигурност посрещат поредния протест на \"жълтите жилетки\" в Париж"}
{"url": "https://www.actualno.com/africa/istinska-vojna-za-vlast-izbuhna-v-libija-news_736918.html", "text": "  Бойната авиация на международно признатото либийско правителство е нанесла днес удари срещу позиции на Либийската национална армия на 80 километра южно от Триполи, предаде ТАСС, като се позова на телевизия \"Ал Джазира\". Предприетото в четвъртък настъпление от Либийската национална армия на Халифа Хафтар, която е в съюз с паралелното либийско правителство в Източна Либия, изостря борбата за властта, разцепила Либия след свалянето на Муамар Кадафи през 2011 година. Силите, верни на Хафтар, започнаха офанзива за превземането на Триполи, където е централата на международно признатото либийско правителство.     Днес войските на фелдмаршал Халифа Хафтар са били атакувани от авиацията в град Гарян, превзет от националната армия без бой в четвъртък, съобщава Дарик. Използването на военновъздушните сили за защита на гражданското население беше разпоредено от министър-председателя Файез Сарадж, който заповяда да бъдат приведени в пълна бойна готовност намиращите се под негов контрол войски.   Междувременно външните министри на страните от Г-7 се споразумяха да окажат натиск върху отговорните за изпълнената с насилие борба за власт в Либия, особено върху командващия либийската национална армия фелдмаршал Халифа Хафтар, заяви германският външен министър Хайко Маас, цитиран Ройтерс. „Съгласни сме, че трябва да използваме всички възможности, които имаме на разположение, за да окажем натиск върху тези, които са отговорни за Либия, особено генерал Хафтар, така че да избегнем допълнително военно изостряне на напрежението. Всички сме съгласни“, каза той пред репортери. „Всяка страна ще използва собствени канали“, допълни германският външен министър, като отбеляза, че Италия и Франция имат преки контакти с Либия. „Ситуацията е много обезпокоителна и не можем да приемем допълнителна военна ескалация“, каза Маас след министерска среща.\r\n„Маршал Халифа Хафтар трябва да се вслуша в предупрежденията от международната общност и да спре напредването си към Триполи в противен случай ще трябва да се види какво трябва да бъде направено“, каза италианският външен министър Енцо Миланези след среща на външните министри на страните от групата Г-7 във френския морски курорт Динар. „Надяваме се, че ще я вземе предвид. Ако не го стори, ще видим какво може да се направи“, коментира Миланези.  Руският министър на външните работи Сергей Лавров призова страните в либийския конфликт да започнат диалог за преодоляване на кризата в северноафриканската държава, предаде ДПА. „Призоваваме всички либийски страни и власти да започнат диалог без предварителни условия“, каза Лавров на съвместна пресконференция с египетския си колега Самех Хасан Шукри Селим. Лавров, който пристигна в Кайро по-рано днес на двудневно посещение в Египет, обвинява за сегашната криза отстраняване на либийския лидер Муамар Кадафи с подкрепата на НАТО. „Не можем да обвиним никоя от страните за конфликта в тази криза, проблемът е какво направи НАТО в тази страна“, каза Лавров.", "date": "2019.04.06", "title": "Истинска война за власт избухна в Либия"}
{"url": "https://www.actualno.com/europe/semejstvo-po-pogreshka-izhvyrli-torba-s-90-000-dolara-na-smetishte-news_736912.html", "text": "  „Боклукът за един, може да е съкровище за друг“. Тази добре известна поговорка се оказа валидна в пълна сила за семейство от западния сибирски град Тюмен, което изхвърли торба с около 90 000 долара на боклука, съобщава „Рашъ тудей“.     Парите били получени в кеш при продажбата на апартамента на бабата на семейството. Сумата обаче била скрита в необозначена торба за отпадъци, оставена непосредствено до други чанти, пълни с боклуци. Така по невнимание парите се озовали в контейнер, пътуващ за градското сметище, пише БГНЕС.   След като осъзнало грешката си семейството се втурнало към завода за преработка на отпадъци в Тюмен, където започнало издирването на „скритото съкровище“. След преравянето на близо 12 тона боклук сагата се увенчала със щастлив край – торбата с парите била открита и върната, макар от нея да се носела не особено приятна миризма.", "date": "2019.04.06", "title": "Семейство по погрешка изхвърли торба с 90 000 долара на сметище"}
{"url": "https://www.actualno.com/celebrate/uspenie-na-sv-metodij-slavjanobylgarski-news_736772.html", "text": "  Св. Методий бил по-голям роден брат на славянския равноапостол Константин Философ – свети Кирил . В ранната си младост той бил избрал военно поприще и десет години управлявал някаква славянска област, подвластна на византийския император. Той обаче почувствал Божието призвание, отказал се от високото си положение и постъпил в манастира, намиращ се в планината Олимп (Мала Азия). Подир някое време тук при него дошъл и по-малкият му брат Константин. От това време те не са се разделяли до смъртта си и заедно извършили великото и забележително дело – създаване на славянската писменост и на християнската просвета всред славяните.     В Моравия светите братя заедно учели народа на христианската вяра с достъпен славянски език и това продължило до смъртта на св. Кирил в Рим. Поради коварните замисли на немското духовенство свети Методий не могъл да се върне в Моравия, а останал в съседната Панония, чийто княз Коцел го върнал обратно при папа Адриан ІІ с молба да го ръкоположи за епископ. От това време свети Методий от обикновен мисионер станал архиепископ на Панония и Моравия, който се подчинявал направо на римския първосветител.   Но клеветите продължавали: ту го обвинявали пред местния княз, че Методий открито изобличава неговия нечист живот; ту на римския папа внушавали, че Методий иска да откъсне от неговия диоцез Моравия и Панония; ту в Цариград изпращали съобщения, че Методий много се приспособил към римския папа. Поради това великият светител трябвало вече в преклонна възраст навсякъде лично да се явява и да изобличава нанасяните клевети. Най-после враговете успели да го хвърлят в затвора за две и половина години, откъдето бил освободен само поради строгата заповед на папа Йоан VІІІ.\r\nИ всред борбата с ожесточените врагове свети Методий продължавал своето дело на славянски равноапостол, като проповядвал словото на божествената истина и като превеждал от гръцки на славянски език свещените книги. Той оставил като скъпоценно наследство превода на всички канонически книги на Свещеното писание и превода на църковноправния сборник Номоканон.  Свети Методий Славянобългарски починал на 6 април 885 г. и бил погребан във Велеград и – според житието му – \"лежи във великата моравска църква, от лявата страна, в стената зад олтара на света Богородица\". Древната му служба се запазила в ръкописи от ХІІІ век. © Жития на светиите, Синодално издателство, 1991 година    ", "date": "2019.04.06", "title": "Успение на Св. Методий Славянобългарски"}
{"url": "https://www.actualno.com/society/prognoza-za-vremeto-6-april-sybota-news_736756.html", "text": "  Днес още преди обяд ниската облачност ще се разкъса, видимостта ще се подобрява, но от югозапад ще започне ново увеличение на облачността, което до вечерта ще обхване почти цялата страна. Следобед в югозападните райони ще превали слаб краткотраен дъжд. Вятърът ще остане от изток-югоизток и ще е до умерен, в нощните часове временно ще отслабне и стихне. Максималните температури ще са предимно между 16° и 21°, по-ниски по Черноморието.     Атмосферното налягане ще остане без съществена промяна - по-ниско от средното за месеца. Над Черноморието в сутрешните часове ще има ниска облачност или мъгла и на места видимостта ще е намалена. Още преди обяд видимостта ще се подобрява, а облачността временно ще се разкъса и намалее, но след обяд от запад ще започне ново увеличение. Вероятността за валежи е много малка. Вятърът ще е до умерен от изток-североизток. Максималните температури ще са 11°-14°. Температурата на морската вода е 9-11°. Вълнението на морето ще е 3 бала.\r\nНад планините от югозапад облачността ще се увеличава, до вечерта ще достигне и източните райони. Слаби валежи от дъжд, над около 2000 метра - от сняг ще има главно в Рило-Родопската област. Ще духа умерен до силен вятър от юг. Максималната температура на височина 1200 метра ще е около 9°, на 2000 метра - около 2°.\r\nВ неделя ще продължи да духа до умерен вятър от изток-югоизток. Облачността ще е значителна и на много места ще превали краткотраен дъжд. Минималните температури ще бъдат между 4° и 9°, а максималните – между 15° и 20°.  В началото на следващата седмица ще е облачно, на много места ще има краткотрайни валежи, главно в Южна България, с гръмотевици. Повишава се вероятността за локални интензивни валежи. В понеделник в Източна България вятърът временно ще е от юг, а в Западна – ще започне да се ориентира от северозапад. Във вторник в цялата страната ще духа до умерен северозападен вятър. Минималните температури ще останат високи, а максималните временно ще се понижат, предаде \"Фокус\", цитирайки НИМХ.", "date": "2019.04.06", "title": "Прогноза за времето - 6 април (събота)"}
{"url": "https://www.actualno.com/healthy/registriraha-pyrvi-sluchaj-na-zarazen-s-morbili-vyv-veliko-tyrnovo-news_736783.html", "text": "           Първи случай на морбили е регистриран във Велико Търново, съобщиха от Регионалната здравна инспекция. На 1 април в Инфекциозно отделение на МОБАЛ „Д-р Стефан Черкезов” АД – Велико Търново е приет пациент от община Елена, със съмнение за морбили. Диагнозата е лабораторно потвърдена на 2 април от Националната референтна лаборатория „Морбили, паротит и рубеола”, съобщава Дарик.   Става въпрос за млад мъж с болки в гърлото, повишена температура, обрив по тялото и конюктивит. След проведеното лечение, 25-годишният мъж от град Елена е с диагноза клинично здрав. Резултатите от проведеното епидемиологично проучване показват, че най-вероятно се касае за внос на инфекцията.\r\nОт РЗИ – Велико Търново са предприети противоепидемични мерки. Извършена е проверка и са връчени предписания на всички общопрактикуващи лекари, обслужващи населението на община Елена с указания за незабавно издирване и обхващане с имунизация против морбили, паротит и рубеола на всички неимунизирани деца от 13 м. до 18 г, и извършване с повишено внимание на прегледите на пациенти със симптоми от горните дихателни пътища, неясен фебрилитет и обриви, като целенасочено се търсят данни за контакт с болни от морбили.  РЗИ – Велико Търново препоръчва консултиране с лекар със специалност по инфекциозни болести при всеки съмнителен или установен случай на морбили, наблюдение на всички контактни на морбили лица до 17 ден от началото на контакта и незабавно имунизиране на всички контактни на лицето неимунизирани деца от 13 м. до 18 г., при липса на противопоказания за имунизация и наблюдение до 17 ден от контакта. На лечебните заведения за болнична помощ в областта са разпоредени за изпълнение, в срок до 5 април мерки за създаване на организация за изолиране в отделенията на пациенти с неясни температурни състояния и липсваща имунизация срещу морбили, съмнителни за морбили. Препоръчва се обслужването на пациенти съмнителни за морбили да се извършва от персонал, който е преболедувал или имунизиран срещу морбили.   ", "date": "2019.04.06", "title": "Регистрираха първи случай на заразен с морбили във Велико Търново"}
{"url": "https://www.actualno.com/society/sedmichna-prognoza-za-vremeto-za-8-14-april-news_736684.html", "text": "  Новата седмица започва с облачно време. В над по-голямата част от страната ще има валежи от дъжд. Максималните температури ще са между 10 и 19 градуса.     Във валежите ще продължат и температурите ще се понижат. Максималните няма да надвишават 13 градуса.\r\nВ валежите ще намалеят и главно в източната част от страната ще продължи да вали. Максималните температури ще са между 10 и 20 градуса.\r\nВ ще бъде предимно облачно със слаби превалявания от дъжд. Температурите ще се повишат и ще са между 16 и 20 градуса.  През не се очаква промяна на времето. Валежите ще продължат, а температурите остават без промяна.", "date": "2019.04.06", "title": "Седмична прогноза за времето за 8-14 април"}
{"url": "https://www.actualno.com/society/grip-prepylni-bolnicite-news_736768.html", "text": "  Грип препълни болниците, алармираха лекари. Бум на заразата, която се причинява от рино и аденовируси има в цялата страна, показнат данните на регионалните здравни инспекции.     Наблюдава се една опашка от вирусни инфекции, които ангажират ушите, носа и гърлото. Кои са групите пациенти, които най-често се засягат - това са децата, две-тригодишните и възрастните пациенти с хронични заболявания от страна на дихателната система, сърдечно-съдовата система. Това каза проф. Спиридон Тодоров, началник на Клиника по Уши, нос, гърбо в Университетската многопрофилна болница „Царица Йоанна – ИСУЛ”. Симптомите на вирусните инфекции са всеизвестни. Най-често това са висока температура, обща отпадналост, мускулни болки, ставни болки. В нашата област те са свързани най-вече с болка в гърлото, болка в ушите, намаление на слуха, както и запушване на носа, секреция от носа. Трябва много внимателно да се преценява каква е степента на увреждане на слуховия анализатор, тъй като това може да доведе до трайно намаление на слуха, пише    По думите на инфекционисти заразата мъчи не по-малко от седем дни дори, ако се приемат антибиотици против евентуални бактериални инфекции и развиване на бактериална пневмония.\r\nНай-много са болните в София, Бургас, Варна и Сливен. Само за петте работни дни на последната седмица Регионалната здравна инспекция – София съобщава за 1 043 случая на ОРЗ, починали към момента от тях няма.  Във Варна инспекцията отчита 169 такива заболявания, като отчита от тях 5 случая на грип макар и сезонът му да отмина. В Бургас регистрираните заболели в регионалната здравна инспекция са 145, а в Сливен са 256 срещу 174 за предходната седмица. Нарастват случаите, регистрирани и в останалите РЗИ-та в страната.\r\nНезависимо, че т. нар. фалшив грип протича тежко и продължително, не всички ходят на лекар, самолекуват се и затова точната картина на заболеваемостта не е ясна, казаха инфекционисти. Според тях броят на заразените и прекаралите заболяването на крак е несравнимо по-голям, тъй като малцина са потърсили помощта на своя личен лекар.   ", "date": "2019.04.06", "title": "Грип препълни болниците"}
{"url": "https://www.actualno.com/cars/rumynija-i-bylgarija-s-naj-mnogo-zaginali-na-pytja-v-es-news_736802.html", "text": "  Европейската комисия публикува отчета си за броя на загиналите в пътно-транспортни произшествия в страните от Европейския съюз за 2018 г., като сравни тези данни с предишните периоди. В сравнение с 2010 г. количеството смъртни случаи по пътищата е намаляло с 21%, но от 2017 г. - само с 1%. Общо на пътищата на държавите от ЕС през миналата година са загинали 25 100 човека. Това прави средно по 49 смъртни случая на 1 милион жители. Оказва се, че най-опасните места са Румъния - 96 загинали на 1 милион и България - 88 на 1 милион. Следват Хърватия (78/милион) и Латвия (77/милион). На обратния полюс са Великобритания (28 загинали на милион), Дания (30/милион), Ирландия (31/милион) и Швеция (32/милион). Най-уязвимите групи са пешеходците, особено тези на преклонна възраст, следвани от велосипедистите и мотоциклетисти. По-голямата част от катастрофите със смъртни случаи са станали в пределите на градовете. На един случай с летален изход е падат 5 ранени, като общият брой на пострадалите, на които е оказана медицинска помощ, е 135 000. Използването на смартфони по време на шофиране вече заема четвърто място при най-честите причини за катастрофи по пътищата. Преди това се нареждат превишената скорост, употребата на алкохол и наркотици, както и неизползването на предпазни колани на задните седалки.     ", "date": "2019.04.06", "title": "Румъния и България с най-много загинали на пътя в ЕС"}
{"url": "https://www.actualno.com/cosmos/japonska-sonda-vzrivi-asteroid-news_736784.html", "text": "                        Японската сонда Хаябуса-2 е детонирала експлозиви върху астероид. Идеята е да се създаде изкуствено кратер на астероида познат като Рюгу, съобщава Би Би Си. Ако операцията е успешна, както изглежда, то апарата ще се завърне с проби.   Учените вярват, че тези проби може да помогнат да се разбере как Земята и другите планети са създадени в ранната Слънчева Система. Експлозивното устройство наречено Малък преносим удар е бил пуснат от Хаябуса 2 в петък. 14-килограмовият контейнер е бил пълен с пластичен експлозив и е направил кратер с диаметър 10 метра. Заради експлозията сондата се е преместила на 800 метра от Рюгу, за да бъде далеч от взрива. Снимки от събитието пристигнаха на земята в петък вечерта и показаха разпилени отломки, което означава, че операцията е успешна.\r\nХаябуса 2 ще се върне след няколко седмици, за да се опита да събере проби, които ще идват от вътрешността на астероида, пише БГНЕС. Астероидът Рюгу е малко под 1 километър в диаметър и обикаля слънцето по траектория на около 360 милиона километра от тази на Земята. Хаябуса 2 пътува до астероида повече от три години. Предвидено е апаратът да се завърне на Земята през 2020 г.  ", "date": "2019.04.06", "title": "Японска сонда взриви астероид"}
{"url": "https://www.actualno.com/healthy/zaradi-lipsa-na-neonatolog-jambolskata-bolnica-ostana-bez-rodilno-otdelenie-news_736817.html", "text": "                Тази седмица единственото родилно отделение в Ямбол затвори врати, предава Нова тя. Причината е дефицитът на лекарски персонал.   От 1 април Многопрофилната болница остана без неонатолог и така на някои родилки ще им се налага да пътуват по близо 90 километра до най-близкото лечебно заведение. Спешните случаи лечебното заведение ще продължава да поема. След това родилките и бебетата ще се транспортират до болница в съседните области - Сливен, Стара Загора или Бургас. Така ще бъде поне до август, освен ако междувременно не се намери неонатолог.\r\nБолничното ръководство продължава да търси решение на проблема. От декември 2015 г. областната болница в Ямбол има и акредитация за база за специализанти. 13 млади медици работят в различните отделения, но лекари пак не достигат. С казуса е запознато и Здравното министерство.  ", "date": "2019.04.06", "title": "Заради липса на неонатолог: Ямболската болница остана без родилно отделение"}
{"url": "https://www.actualno.com/plovdiv/bojidar-zdravkov-plovdivskijat-kmet-kogoto-pomnjat-i-sled-70-godini-news_735696.html", "text": "  \" . Кабинетът ми ще бъде отворен за всички, които търсят съвет и подкрепа. Обичам искрените хора. . Трябва да бъдем вън от всяко подозрение на обществото. Трябва всеки да знае какво се върши тук. Искам законност и яснота по отношение на гражданството. Да забравим различията помежду си. Аз държа за защита на чиновническия стабилитет в общината, който е от голямо значение. Искам правилно да бъда осведомяван по всички въпроси\".      Тези думи казва при встъпването си в длъжност кмет на Пловдив през октомври 1936-та година Божидар Здравков. Речта прилича на много други обещания на кметове, които тепърва започват да управляват. Тук обаче има една особеност- . Следват действия, които предопределят днешния вид на града, решават дългогодишни наболели проблеми и остават и до днес пример за честна политика.\r\nКогато през 1932 година Божидар Здравков участва в изборите начело на листата на Демократическата партия и е избран за кмет, той е 45-ият поред в един дълъг списък, в който има . В списъка има хора, с които Пловдив се гордее, има и много такива, с които се срамува. Още се помни кметуването на книгоиздателя Христо Г. Данов от 2 ноември 1896 до 12 април 1899.   Освен, че е работил и е дарявал цялата си заплата, той прави един жест, който би бил сериозен във всички времена. Княз Фердинанд си харесва Бунарджика и гледката от него и иска от общината да му разреши . Е, Христо Г. Данов му отказва. И както във всички времена, и в ония е имало хора отмъстителни и злобни. След оттеглянето му от поста, му . А е работел без пари...Само за справка, има кметове, които след високия пост отиват в затвора за злоупотреби. Като един Деньо Манев, управлявал през 20-те. \r\nТрудно е било и на Божидар Здравков и в двата му мандата. . В първия си мандат наследява един опоскан почти до зануляване бюджет, натоварен жестоко от предишния кмет. А проблемите са много и той се наема да ги реши. Човек изключително честен и почтен, той има биография, която сякаш е писана по най-ярките исторически събития на времето му.     Божидар Здравков е бил един от студентите, при откриването на Народния театър и понесъл всички последици от затварянето на университета, участвал е в Сръбско-българската война, в Първата световна, бил е не просто съвременник, а деен участник в събитията. Завършва право, става юрист, работи предимно в Сливен и Ямбол, когато го назначават за съдебен следовател в Пловдив. Както пише той самият, длъжността е била толкова добра, че много приятели на тогавашния министър се натискали за нея и за да не се смрази с никой от тях, той избира никому неизвестния съдия от Ямбол. Така Божидар Здравков попада със семейството си в Пловдив, за да остане завинаги в неговата история.\r\nДнес говорим за мега проекти, защото сме прекалено щедри с думите. . За разлика от много други малки градове, сто хилядният тогава Пловдив няма канализация. Питейната вода идва единствено от един източник- Сотирския водопровод, но когато има обилни дъждове, резервоарите му преливат и градът остава на сухо. Подпочвените води в Пловдив са много високи, на места са , затова решението е трудно не само финансово, но и чисто инженерно. И все пак е постигнато. В автобиографията си Божидар Здравков споделя как при разкопаване на терени и . През 1923 година, след като прави успешна адвокатска кариера в Пловдив и още изобщо няма и мисъл за кметуване, Божидар Здравков строи къща близо до Бунарджика и Марково тепе. Марково тепе в този момент е кариера на софийска каменодобивна фирма, както са и Джендем тепе, и Бунарджика в северната си част. Днес е трудно да си представим, но и заради добиването на камъни. Софийските павета в голямата си част идват от пловдивските природни забележителности. , натискът от София е огромен, но въпреки разнородния общински съвет, спирането на кариерите става факт. Интересите на града са предпочетени пред интересите на няколко едри каменоделци. Днес можем само да съжаляваме за унищоженото Марково тепе, но поне другите, ако и не в пълния си размер, са оцелели. Само че били голи.   Когато се захваща с озеленяването им, растителност е имало само в подножието на Бунарджика. Озеленяването и благоустройството на пловдивските тепета също е едно от делата на Божидар Здравков, които определят днешния облик на града. Започва със Сахат тепе, следва Бунарджика, после Джендема. В горещия през лятото град всяко дърво е ценно, а след усилията на общината, тепетата стават любимо място за разходка. Впрочем повикът към пловдивчани е бил: \" \"\r\nНа Бунарджика, носещ името си от извор- бунар на турски, се строят , които са фон на много снимки от 30-те. След десетилетия на занемара, в момента се обновяват и може би пак ще станат любимо място за разходки. И не са само тепетата, Божидар Здравков води целенасочена политика за озеленяването на града, . Залавя се с благоустрояването на булевардите покрай река Марица и изграждането на подпорната стена на десния и бряг. Любопитен щрих от историята на това начинание споделя той в автобиографията си, това говори много за мъчнотиите в кметската работа. \"През 1935 година започнахме подготовката за укрепване на бреговете, като струпвахме камъни по цялото протежение на реката на десния бряг. Всичко останало като материали от Бунарджика и Джендема беше прехвърлено на брега. За жалост, тогава стана промяна в Общината и аз , а моят заместник ( бел. ред. типично за нашата действителност ), вместо да продължи замисленото, изостави инициативата и по-голямата част от материалите изпрати на други обекти. Така аз платих веднъж за преместването на този материал до реката, той е платил за преместването му на други обекти и през октомври 1936 г., когато встъпих отново в длъжност, пак се наложи да плащаме за превоз на същия този материал\"...\r\nТия камъни оттук-там явно е вечен рефрен, но е важно да се знае, че всички големи победи на Здравков обикновено са били постигнати след път, осеян с много явни и задкулисни атаки. . Градът тогава набъбва от македонски бежанци, идват и много деца, тютюневата промишленост привлича мнозина, . Общината с кмет Божидар Здравков строи цели девет училища, ремонтира и няколко стари. . Дълъг и сложен е процесът, свързан с изграждането на Съдебната палата, но в крайна сметка и тя става факт. Също дълго време стои празно и мястото на съборения от предшественика на Здравков исторически Куршум хан. В този случай той не успява да се наложи на общинските съветници- неговата идея е било там да се построят хали, а над тях- просветен дом. Остават само халите. Затова пък друга негова идея не само оцелява, но и просперира в годините- . Къщите тогава вече са много стари, полурухнали, събарят се цели улици за ново строителство. Доказателство за тоя период до днес е сградата на АМТИИ, която стои доста нелепо до Античния театър и сред възрожденските къщи. Има цели улици с красиви къщи, съборени в оня период. . По негово време се създава археологическата площадка на върха на Небет тепе, любима и до днес. Той успява да спаси къщата, позната ни днес като Етнографски музей или Куюмджиевата къща. През 1930 година тя е купена от италианския търговец на тютюни Антонио Коларо, който имал намерение да я разруши и там да построи тютюнев склад. В крайна сметка , когато търговецът фалира и възстановена. Къщата Ламартин, която в годините преживя своя възход и днес има нужда от ремонт, е била по онова време толкова западнала, че е подпирана с греди, за да не падне. от създаването на управлението му, ще рече от организирания му като резерват с особени грижи статут.  Но много преди това началото на спасяването му започва от управлението на Божидар Здравков. По негово време  се отделя площ за Мострения панаир, отчуждават се имоти, строят се първите палати. Дотогава панаирът се е провеждал в Търговската гимназия, но доста бързо интересът се умножава и става ясно, че идеята на Обрейко Обрейков е плодоносна. И се създава панаирното градче.\r\nМного може да се говори за Божидар Здравков, неговият внук със същото име в момента е общински съветник, къщата, построена от дядо му, все така скромно стои, но вече украсена с паметна плоча. ", "date": "2019.04.06", "title": "Божидар Здравков - пловдивският кмет, когото помнят и след 70 години"}
{"url": "https://www.actualno.com/curious/zodiite-koito-imat-naistina-dobri-syrca-news_736253.html", "text": "  В съвременния свят все по-рядко се срещат хора с добри сърца, които наистина са готови на всичко за близките си. Имате поне един приятел, които би ви помогнал във всеки един момент, нали? Този човек винаги е до вас, имате подкрепата му и истински ви обича. А знаете ли, че зодията е от огромно значение, когато става въпрос за доброта. Всъщност има три зодиакални знака, чиито представители имат наистина добри сърца. Готови са на всичко за близките си, но не очакват нищо в замяна. Добре е да знаете кои са тези зодии, за да оцените на време хората около вас, с някой от следните зодиакални знаци. Пазете хората с тези зодии… те са изключително всеотдайни и добри. Сега ще ви обясним с какво тези 3 зодии се различават от останалите и защо трябва да имате поне една от тях в живота си:      това са точно онези хора, които биха направили път и на мравката. Винаги премислят добре какво да кажат и направят, само за да не наранят хората около себе си. Никога не биха направили нещо лошо умишлено. Разбира се, и те понякога грешат, но никога не нараняват околните с цел отмъщение например. Девите са изключително добри хора, които биха дали живота си за близките си хора. Също така те не са хора, които обичат скандалите. Винаги търсят спокоен и дипломатичен начин, по който да излязат от създалата се ситуация. Представителите на този зодиакален знак са наистина много всеотдайни и добри. Когато става въпрос за близките им, са способни да пренебрегнат себе си многократно. Тяхното собствено щастие, зависи от това на близките им. Ако имате в живота си представител на зодия Дева, пазете го като очите си.    толкова добри, че дори ни трябва нова дума за да го опишем. Те винаги биха подали ръка на близките си. Определено те са хората, които биха помогнали в абсолютно всеки един момент. С лека ръка биха пренебрегнали своите собствени проблеми, за да решат тези на близките си хора. Представителите на тази зодия винаги ще бъдат до вас, когато имате нужда. Не биха оставили приятел или близък човек сам в беда, веднага се притичат на помощ. Те са изключително добронамерени и грижовни. Ако имате представител на този зодиакален знак в живота си, то вие сте истински щастливци. едни истински оптимисти, които никога не губят надежда. Те винаги гледат от ведрата страна на нещата и вярват, че доброто рано или късно ще победи. Успяват да спечелят доверието на околните, които определено се допитват до Стрелците много често, особено когато имат проблем. Стрелците също винаги биха помогнали и не биха ви оставили сами в тежък за вас момент. Те са едни истински добри хора и трябва да ги пазите.   ако сте приятел на Водолей, трябва да сте истински щастливи. Тези хора правят всичко за приятелите си. Ако сте техен приятел, знайте, че винаги има на кого да разчитате в труден момент. Водолеят не само ще ви успокои, но и ще се погрижи проблемът да бъде решен незабавно. Щастието на приятелите им е топ приоритет за тях.", "date": "2019.04.06", "title": "Зодиите, които имат наистина добри сърца"}
{"url": "https://www.actualno.com/business/usvojavame-proekti-za-25-miliona-evro-v-selskite-rajoni-v-cjalata-strana-news_736928.html", "text": "                Програмата за развитие на селските райони в момента има проекти за 25 милиона евро, които се усвояват в цялата страна. Това заяви земеделският министър Румен Порожанов в трънското село Лева река, предаде Нова телевизия.   По думите му предстои отваряне на втория прием за около 15 милиона евро. \"Със Светия синод ще съобразим всички техни изисквания и къде да се даде приоритет, заяви министърът. Той посочи, че ще се финансират предимно паметници на културата, независимо дали са от национално и от местно значение. Паметниците на културата преминават през специален режим на одобрение на проектите и на плащане, което забавя процеса\", заяви още Порожанов. Той допълни, че ръководеното от него ведомство получава съдействие в тази посока от компетентните органи. \r\n\"Сега се възстановяват повече манастири\", каза още Порожанов. Той адмирира инициативността на Софийска епархия за реставриране на манастири, също и на отец Никанор за създаване на поклоннически туризъм в Пернишка област, който да даде поминък на местното население.  Румен Порожанов присъства на официалното откриване и освещаване на новата сграда на манастира \"Свети Четиридесет мъченици”. Тя е съградена като точно копие на напълно разрушените преди години манастирски конаци. В храма вече има монах и двама послушници. Реконструкцията е направена по проект, финансиран от Програмата за развитие на селските райони 2014-2020 г. Проектът е на стойност 644 482,82 лв. и включва още основен ремонт, възстановяване, обзавеждане на манастира и благоустрояване на прилежащите части на терена около Светата обител. Белоградчишкият епископ Поликарп отслужи водосвет. Порожанов настоя свещениците да се помолят и за дъжд, от който имат нужда почвата, есенниците и засяването на пролетниците. \"Налице е доста засушаване в страната, което е притеснително\", сподели министърът.   ", "date": "2019.04.06", "title": "Усвояваме проекти за 25 милиона евро в селските райони в цялата страна"}
{"url": "https://www.actualno.com/society/ek-dve-godini-bylgarija-ne-dava-danni-za-analiz-dali-se-spravja-s-ekopolitikata-news_736757.html", "text": "  България не е предоставила данни с достатъчно добро качество за 2015 и 2016 година, на база на които да се извърши съдържателен анализ на постигането на екологичните цели на европейското законодателство в областта на околната среда..Това показва на Европейската комисия (ЕК) относно политиката на България за прилагане на зеленото еврозаконодателство.     Понастоящем от държавите членки се изисква да докладват на ЕК както данни за качеството на въздуха в реално време, така и валидирани данни51. За съжаление представянето на такива доклади от страна на България през последните години е съпроводено със закъснения, пише ЕК.    През 2015 година 14 200 българи преждевременно заради фините прахови частици, 640 – заради прекомерна концентрация на азотен диоксид, а 350 – заради прекомерна концентрация на озон.  Има и статистика за шума, като годишно 700 българи умират заради прекомерен шум от автомобили, влакове и самолети, а 2900 влизат в болница. Шумът води до нарушения в съня при около 480 000 българи. Именно по отношение на фините прахови частици ЕК посочва, че в периода 2014 – 2016 година има увеличение. За фините прахови частици има увеличение от 2,41%, за неметановите летливи органични съединения – 2,22%, за амоняка – 1,78%. Най-голям дял в отделянето на фини прахови частици имат домакинствата, институциите и търговската дейност – 82%, а в отделянето на азотни оксиди – автомобилите (33,89%) и промишлеността (24,06%), като от промишлеността най-замърсяваща е енергетиката, а металургията отделя най-много опасни отпадъци.       През 2017 година в 3 от общо 6 зони за качество на въздуха има превишение на праховите частици, включително София, Пловдив и Русе. При праховите частици положението е по-зле – в 5 от 6 зони, като София, Пловдив и Бургас са сред „щастливците”.\r\nВсе пак има и добри новини – намаление от 44,34% на серните оксиди, с 5,16% на азотните оксиди, отново за периода 2014- 2016 година.\r\nСпоред Брюксел, през 2019 година България трябва да усъвършенства и подобри мрежата за мониторинг на качеството на въздуха и да гарантира своевременно докладване на данните за качеството на въздуха. Освен това трябва \"да ускори\" намаляването на азотния оксид и азотния диоксид. За тази цел Брюксел предлага ограничаване на движението на коли в определени градски зони. Разбира се, като цел е посочено намалението на фини и обикновени прахови частици – чрез ограничаване на отоплението с твърди горива. Оказва се, че реките и другите повърхностни водни басейни най-много се замърсяват с хранителни отпадъци. А в езерата и преходните води не се извършва мониторинг на хидроморфологичните елементи на качеството. ЕК казва и, че България не е взела мерки, гарантиращи, че в плановете за управление на речните басейни ясно се посочват пречките пред постигането на добро състояние, нито че програмата от мерки е разработена и изпълнена по начин, осигуряващ отстраняване на тези пречки. Не е предоставена подходяща обосновка за прилагането на изключения.   ", "date": "2019.04.06", "title": "ЕК: Две години България не дава данни за анализ дали се справя с екополитиката"}
{"url": "https://www.actualno.com/society/novinite-naj-vajnoto-ot-denja-6-april-news_736933.html", "text": "        Засилена охрана има по южните ни граници заради опасност от нова бежанска вълна от Гърция. През последните дни близо хиляда души напуснаха лагера \"Диaвата\" край Солун в опит да се отправят към границата със Северна Македония. От фирма „Артекс“ преустановяват строителството на „Златен век, съобщиха от компанията в съобщение до медиите.   Десетки пакети с кокаин са били изхвърлени от вълните на румънския бряг на Черно море. Дрогата е изплувала в района от град Нъводари на север до Мангалия на юг.     Северин Красимиров, който е обвинен за жестокото убийство на журналистката Виктория Маринова, ще поиска съкратено съдебно производство, съобщава ТВН. От Окръжния съд в Русе потвърдиха информацията. Тази седмица единственото родилно отделение в Ямбол затвори врати. Причината е дефицитът на лекарски персонал. Българин е арестуван по подозрение в контрабанда на 21,8 килограма хероин в Сърбия, на граничния пункт Батровци, на границата между Сърбия и Хърватия.   България не е предоставила данни с достатъчно добро качество за 2015 и 2016 година, на база на които да се извърши съдържателен анализ на постигането на екологичните цели на европейското законодателство в областта на околната среда. Бойната авиация на международно признатото либийско правителство е нанесла днес удари срещу позиции на Либийската национална армия на 80 километра южно от Триполи. Истински мега проект, осъществен от Божидар Здравков, е водоснабдяването и канализацията на Пловдив. Това е само едно от огромните постижения в дългия списък на кмета Божидар Здравков.", "date": "2019.04.06", "title": "Новините: Най-важното от деня, 6 април"}
{"url": "https://www.actualno.com/society/vryshtat-u-nas-telata-na-jertvite-ot-samoletnata-katastrofa-kraj-skopie-news_736819.html", "text": "                Тленните останки на българското семейство, което загина в самолетна катастрофа в Северна Македония, ще бъдат върнати в страната ни днес, информира Нова телевизия. В четвъртък близките им дадоха ДНК проби в македонската „Съдебна медицина”, които удостовериха самоличността им.   Катастрофата стана на 2 април в планината Якубица. Като основна причина за разбиването на частния самолет с четирима българи на борда бяха посочени лошите метеорологични условия, но се преглежда цялата документация и се обследва изправността на летателната машина.\r\nВ следващия месец 20 прокурори и спецкомисия ще проведат разпити и ще прегледат всички доказателства. Очаква се, когато времето се подобри, разбитият самолет да бъде преместен от планината в хангар в Скопие.  ", "date": "2019.04.06", "title": "Връщат у нас телата на жертвите от самолетната катастрофа край Скопие"}
{"url": "https://www.actualno.com/society/izzeha-60-tona-negodni-hrani-news_736785.html", "text": "         60 тона хранителни стоки с неясен произход или изтекъл срок на годност заловиха полицията, данъчните и Българската агенция за безопасност на храните. Те са намерени в складове на фирма за производство на млечни и месни продукти в няколко града в страната, съобщи Нова телевизия. Иззети са сухо мляко, около 12 тона месо и колбаси с изтекъл срок на годност, а в един от складовете е имало разлика в касовата наличност.   Два от складовете, които са били проверени, са се оказали незаконни, обясняват от МВР. Негодните храни ще бъдат унищожени. \"Става дума за много голямо количество - около 60 тона млечни и месни продукти. Около 47 тона от тях са без документи за произход към момента на извършване на проверките и на инвентаризациите. Другото смущаващо е, че около 12 тона от храните са очевидно с изтекъл срок на годност\", заяви говорителят на НАП Росен Бъчваров.  ", "date": "2019.04.06", "title": "Иззеха 60 тона негодни храни "}
{"url": "https://www.actualno.com/interview/petyr-bojinov-dobrijat-barman-trjabva-da-byde-i-psiholog-news_735713.html", "text": "   Петър Божинов е от град Кюстендил и от дълги години е професионален барман. След като завършва право и прекратява футболната си кариера, Петър се отдава на майсторството на коктейлите и вкусовете, и се превръща в един от най-добрите бармани в България.       През изминалата година на Националното първенство по барманство за “Най-добър безалкохолен коктейл“ със своето произведение “ “, а през дългите години на професионална практика вече е извоювал множество национални и международни награди за своята работа. Участва на Световното състезание Beefeter mixldn и се класира на престижното трето място с коктейла си “ “, а през 2017 г. представя България и на Световния шампионат за бармани в Копенхаген, след като печели приза за “ “ и е сред финалистите в категорията “Класически коктейл“, побеждавайки най-добрите 76 бармана от целия свят. В момента Петър работи в Студентски град, където приготвя невероятните си коктейли.  През изминалата година Петър Божинов отново извоюва Първото място на Националното първенство по барманство, след което беше финалист и на най-голямото състезание за бармани в света – WORLD CLASS Барман на годината. През месец декември пък, той стана и барман номер 1 за Сърбия, след като спечели Международното състезание за бармани XIII Barmens cup HUBERT 1924 – FLAIR and MIXOLOGY , което се проведе в хотел “Шератон“ - Нови Сад, с коктейла си “Любовна отвара“, а към момента той се подготвя за поредния национален конкурс – Barmasters 2019, който ще се окаже и по-специален за него. Специално за , Петър Божинов разказа за професионалната си кариера, предстоящото му състезание, тайните съставки на своите коктейли и защо Barmasters 2019 е символичен и сантиментален момент в неговата кариера.    Занимавам се професионално с барманството от 2015 година. Преди това не взимах на сериозно това което правех. Бях чул от по-големите батковци, че лесно се свалят мацките и има хубави бакшиши, общо взето съблазнителни неща за всеки тинейджър. Докато дойде денят в който се сблъсках наистина с тази професия и разбрах, че тя всъщност е цяла наука. Започнах да чета специализирана литература, да се допитвам до по-опитните бармани, да се съветвам, защото с времето разбрах, че винаги някъде там има барман, който знае малко повече от теб!\r\nОт малък играя футбол, юноша съм на “Велбъжд“ - Кюстендил. Играех при покойният вече г-н Велинов - треньорът, дал много на кюстендилския футбол. Футболисти като Илиян Стоянов - Коловати и Красимир Петков - Пинко - легенди, които израснаха при него. Преминах през отборите на “Септември“ - Жабокрът, Фк Кюстендил, “Ботев“ - Лозно, като по това време започнах да следвам право в Американският университет в Благоевград, но знаем че времената са тежки и трябваше да работя, за да си плащам образованието и така започна всичко....     Човекът, който ме запали по барманството, се казва Ивайло Рангелов - голям професионалист, собственик на един от баровете, в който работех. Един ден, докато приготвях поредният си коктейл зад бара, той влезе при мен и каза: “Момче, ти имаш голям талант! Искаш ли да те науча да работиш правилно?“, защото както във всички професиии и в нашата си има тънкости.\r\nЗапочна да ми показва как да държа правилно инструментите зад бара, как да общувам с хората без да разговарям с тях, общо взето ми показа всичко - правилно. Това ми помогна не само да стана добър барман, помогна ми да се изградя като личност! Изказвам благодарностите си и никога няма да забравя това, което направи ! Винаги ще го споменавам, навсякъде! Не мога да кажа, че нашата професия е по-специфична от останалите. Всяка една си има своята специфика и изисква и жертви, и търпение. Ние сме добри психолози - да, срещаме се с хиляди хора всеки ден и доста често се случва, когато има употреба на алкохол, човек да се отпусне и да започне да говори за това, което го мъчи. Винаги, ако мога да дам съвет и да помогна - съм на среща! Това те прави успешен барман, а и добър събеседник!   През нас всеки ден минават различни хора, ако бъдем гостоприемни, усмихнати и любезни, и успеем да предразположим гостите ни да се чувстват добре няма как да не бъдем успешни! Всеки е претенциозен и взискателен до някаква степен. Ние сме хората, които трябва да задоволим капризите и да оправдаем изискванията им, за да се върнат отново при нас, защото конкуренцията е жестока! Често се случва по празниците да не сме със семействата си, защото това ни е работата - когато хората празнуват, именно ние трябва да се погрижим да се почувстват специални. Случва се да не се прибираме по цели нощи, но това е нашата професия! Приятелките ни чакат по цели нощи и въпреки всичко ни подкрепят и обичат - тези жени са герои ! - Участвал съм на редица състезания и съм разбрал три основни неща, за да се харесаш на съдите трябва:\r\nПърво - да имаш силно присъствие, второ - много добра презентация и разбира се - перфектен коктейл - това е ключът към успеха! Когато се явих на това състезание ходех с едно момиче, но социалните ни статуси бяха различни. Тогава гледах филма с великата Джулия Робъртс - “Нотинг Хил“, където тя играеше най-известната филмова звезда - много богата, а той работеше в книжарница - симпатичен, небрежен и винаги усмихнат! Това ме вдъхнови - филмът доказва, че въпреки различните им социални стауси, любовта е възможна!\r\nЦитатът, който ме грабна, в този филм и ме накара да посветя коктейла си на нея, беше: “Аз съм просто едно момиче, което седи пред едно момче и иска то да я обича..“ За името на коктейла допринесе баба ми, защото преди състезанието минах през нейната градина да набера свежи продукти, след което тя ми се расърди, но когато й обясних, че всичко съм направил от любов - тя просто се усмихна ! Всяка година Световната асоциация изкарва правилата месец преди Световното първенство, като поставя всички класирали се държави в групи по 8. В нашата група трябваше да направим коктейл, подходящ за преди вечеря, със задължителна съставка - шампанско. Вдъхновението ми дойде от майка ми, която работи като психолог и помага на хората с психични проблеми. Видях себе си в нея, защото живеем адски труден живот и хората идват в моят бар да се отпуснат след дългия работен ден, а аз ги карам да се усмихват - две професии - един профил!\r\nКогато излезнах на сцената имах 7 минути да направя 5 коктейла. По регламент първо има техническо жури, което оценява как боравиш с инструменти - дали разливаш, представяш ли бутилките, които наливаш, охлаждаш ли шейкъра - общо взето дали спазваш правилата. След което, четири от коктейлите отиват в една стаичка, която е изолирана и където има четирима съдии, които дегустират коктейла ти. Там вече се оценява вкус, аромат, визия и украса. Подготовката ми за Световното беше на морето и продължи около 5 месеца. След като приключвах работа, оставах на плажа да тренирам и така всеки ден лишения, недоспиване, но този път аз съм си го избрал! Българската асоциация на барманите, също като Световната, всяка година представя правила в сайта си. Има категория “Алкохолен коктейл“ и категория “Безалкохолен“. Аз спечелих приза за “Безалкохолен коктейл“, като името, с което се състезавах, тук е просто метафора. Правилата бяха да приготвим 5 коктейла за 5 минути, като оценяването е същото, както на Световното парвенство ! Барманството е цяла наука, барманството е изкуство, барманството е страст ! Разбира се, че всеки може да практикува професията, но трябва да е упорит, да е постоянен и да не се предава, въпреки трудностите и лишенията! Тогава рано или късно всичко ще си дойде на мястото ! Това е професия, която ти дава много, изгражда те като личност, ставаш дисциплиниран и постоянен - не само зад бара, а и в живота ! Много съм щастлив, че спечелих това състезание! Сбъднах една мечта! Да станеш първи в друга държава е много трудно, особено в Сърбия - всички знам какви националисти са. Беше много яко изживяване и ще го помня цял живот. Емоциите, които изпитах, ги пожелавам на всеки - това е нещо неописуемо!\r\nПравилата на това състезание бяха да приготвим коктейл, подходящ за след вечеря, който влиза в категория “Диджестиви“, със задължителна съставка - дюлева ракия. Никога преди не бях приготвял коктейл с ракия и точно това ме мотивира ! Аз съм нестандартен и обичам да влизам в непознати води ! Искам да благодаря на двама големи бармани - Драгомир Иванов и Павел Памукчиев, които ми помогнаха много с безценните си съвети ! Barmasters2019 е ново състезание, което съм сигурен, че до няколко години ще е най голямото в България ! Лицето на това състезание е Димитър Петровски, който е един доказал се професионалист в нашия бранш. В състезанието участваме 60 състезатели, като ще се проведе в три кръга на елиминации и победителя ще спечели 3000 лв и възможност да представи България тази година в Киев.\r\nЩе издам една тайна за вашите читатели - това ще е последното състезание за мен или моят бенефис ! От скоро преподавам в училището за бармани Sofia Flair School. Щастлив съм, че съм там, защото професионализмът е на високо ниво и самият аз научих адски много неща! Там преподават личности като Иван Атанасов, който е най добрият Флеър състезател в България - страшен професионалист и Иван Филипов, който е страшен талант и за кратко време показа, че е един от водещите Флеър състезатели!\r\nРазбира се, че ми харесва да показвам на учениците, какво съм научил през годините - щастлив съм много! Разбира се, че има много талантливи и момчета, и момичета - всичко е постижимо, трябва много постоянство и разбира се - желание! Има много бъдеще в барманството. В последните години се нашумя много около нашата професия и хората видяха, че има голям прогрес и ще продължи да е така. Сигурен съм, че до няколко години нашата професия ще е една от водещите в България ! Интересът е голям и съм щастлив, че младите хора все повече се интересуват и искат да се научат да работят правилно и да имат самочуствие и знания, което е изключително важно в за тази професия! Да, за съжаление, бях нападнат от двама маскирани мъже, въоръжени с палки. Живея спокоен живот, добър съм, честен съм, не съм конфликтна личност и винаги гледам да помагам на хората, които имат нужда! Знам каква е причината, но не ми се коментира - един ден всичко ще си дойде на мястото! Господ си знае работата!\r\nНе толерирам агресията, към нея посягат само слабите хора! Ако на някой му се случи това, ще го посъветвам да не отговаря със същото, защото рано или късно всичко се връща на този свят ! Бъдете добри - животът е труден! Трябва да извличаме само позитивното от него! Бъдете истински, проблемите не се решават с побоища! Винаги вкусните коктейли ще бъдат модерни и актуални, а класическите коктейли също отново са на мода! Бих посъветвал вашите читатели да се поинтересуват за коктейлите, които се предлагат, когато отидат в дадено заведение - няма нищо по-хубаво за сетивата да изпиеш един качествен коктейл, придружен с вкусно ястие - комбинацията е зашеметяваща! Благодаря ви много и аз и бъдете здрави! ", "date": "2019.04.06", "title": "Петър Божинов: Добрият барман трябва да бъде и психолог"}
{"url": "https://www.actualno.com/europe/desetki-paketi-s-kokain-izhvyrli-cherno-more-kraj-rumynskija-brjag-news_736927.html", "text": "  Десетки пакети с кокаин са били изхвърлени от вълните на румънския бряг на Черно море. Дрогата е изплувала в района от град Нъводари на север до Мангалия на юг, съобщава ТАСС, като се позовава на Медиафакс.     Според органите на следствието става дума за количество от над сто килограма наркотик, пише . Местни жители са започнали да намират пакетите на плажовете от петък. Засега няма обобщени данни, но пакетите са около стотина, всеки от които с до един килограм кокаин. Полицията в Констанца призова хората да не укриват пакетите, а да съобщават в полицията или на спешния телефон 112, предаде БТА.   Полицейските власти съобщиха, че в момента на черноморското крайбрежие на Румъния се провежда голяма операция срещу търговията с наркотици с участието на над 300 полицейски, гранични и жандармерийски служители, 60 автомобила, 14 плавателни съда и 2 хеликоптера. Предполага се, че пакетите с кокаин може да принадлежат към същата партида, част от която беше намерена в края на март в захвърлена моторница на пуст плаж в делтата на Дунав. Тогава румънската полиция откри в двойно дъно на лодката повече от 800 килограма наркотици, вероятно кокаин, на стойност 300 млн. евро на черния пазар", "date": "2019.04.06", "title": "Десетки пакети с кокаин изхвърли Черно море край румънския бряг"}
{"url": "https://www.actualno.com/curious/koi-sa-naj-vernite-zodii-v-lubovta-news_736258.html", "text": "   Телците обичат комфорта и спокойствието. Те процъфтяват благодарение именно на стабилността, което ги прави лоялни и надеждни партньори. За да изневери, Телецът трябва да се чувства изключително неразбран и неоценен във връзката си. От всичките зодии, Ракът е най-загрижен за стабилността на отношенията си с любимия човек. Обича семейството и е най-щастлив, когато има дълбока, емоционална връзка. Би изневерил само и единствено, ако неговият партньор се държи с презрение и не показва любовта си. Девите са чувствителни, но и много взискателни. Затова, ако се обвържат сериозно, това категорично означава, че те са сигурни в своя избор. Което пък е предпоставка да не се оглеждат встрани. Само много силно разочарование или предателство би накарало Девата да изневери. Везните търсят хармония и баланс. Само така се чувстват спокойни и пълноценни. Една изневяра би нарушила драстично тяхното равновесие и те предпочитат да не я правят. Ако пък се случи, бъдете сигурни, че съвсем скоро Везната ще ви напусне. Тази зодия също много цени семейството и своята половинка. Дори понякога да ви се струва, че не е така, гарантираме ви, че грешите. Пък и Козирозите предпочитат да насочат усилията си в професионалното развитие и финансовата стабилност, вместо да се занимават с глупости и да се крият по хотелите. действа импулсивно и рядко мисли за последиците. пък постоянно имат нужда от тръпка и ако тя изчезне, тръгват да си търсят нова. обожава флирта и е обграден от постоянно внимание и просто не може да устои! пък мрази правилата и поставянето в рамки, как така някой отнякъде ще го ограничава и ще му налага какво да прави?! от своя страна е страстна зодия, но и много отмъстителна, тоест, ако с нещо го жегнете, нищо чудно да изневери, за да ви накаже. са не особено уравновесени и винаги имат стремеж към новото и различното. А в бушуват толкова много емоции, които, заедно с непреодолимата нужда от романтика, ги правят по-уязвими и податливи на изневяра.      ", "date": "2019.04.06", "title": "Кои са най-верните ЗОДИИ в любовта   "}
