{"url": "https://www.actualno.com/art/vernacular-mashup-izlojba-s-namerena-fotografija-na-jan-mari-dona-news_744916.html", "text": "  Галерия Синтезис, Фотосинтезис Арт Център и Френският институт представят изложбата Vernacular MashUp! на френския артист, колекционер и издател на фотокниги Жан-Мари Донa.     Изложбата включва пет фотографски серии от неговата колекция с намерена фотография. Събирана в продължение на повече от 35 години, тази колекция от над 400 000 изображения покрива един век от историята на фотографията (1880-1980). Голяма част от нея е съставена от vernacular изображения – анонимни фотографии, заредени с културен и социален заряд, избрани заради дълбокия човешки смисъл, който носят. Използвайки своя огромен архив, Жан-Мари Дона съставя над двеста тематични серии, като често трансформира сюжета и поставя фотографиите в нов контекст.  „Окото на колекционера е връзката между разпилените фотографии, които иначе биха останали незабелязани. То се вглежда търпеливо и съзира сходства помежду им. Изкуството да събереш близки по смисъл изображения понякога удвоява мистерията и засилва значимостта на серията. Две или три снимки могат да събудят интерес заради случайно съвпадение в темата или подхода на снимане, но серия изображения с различен произход може да ни заинтригува и дори да предизвика сюрреалистично усещане заради внезапно появили се сходства… Умението да събереш, да съпоставиш, да преобърнеш смисъла създава връзки между тези образи и в крайна сметка им придава нов смисъл, без който те биха останали разпръснати, пренебрегнати, неразбрани“, споделя Жан-Мари Дона.    Blanck е серия оригинални копия от колекцията на Жан-Мари Дона, която поставя под въпрос способността на фотографията да пресъздава реалността. В нея са събрани над 50 хартиени негатива, заснети върху светлочувствителна хартия във формат на пощенска картичка в периода 1920-1940 г. Тези ранни „моментни“ снимки са далечен предшественик на полароидите. В поредицата Predator са събрани снимки от различни страни, правени между 20-те и 70-те години на миналия век. Обединява ги един детайл, който ни препраща към често срещан проблем в любителската фотография – сянката на фотографа.\r\nЖан-Мари Дона превръща това недоразумение в забавен акцент, като избира само снимки, на които сянката носи шапка с периферия. Ефектът на повторението става тема на серията – един и същи човек заплашително се появява навсякъде, от всеки ъгъл!   В книгата То Heaven са събрани над 150 снимки, правени от Франсоа Габриел, емблематичен уличен фотограф от квартал Монмартр в Париж. Между 20-те и 50-те години на миналия век той превръща в декор стълбите, намиращи се само на няколко метра от неговото студио.\r\nЗаставайки в подножието им, фотографът кани минувачите да позират за групов портрет. В продължение на 30 години той не променя гледната си точка, нито фотоапарата, с който снима. Physogs е английска настолна игра, популярна през 30-те и 40-те години на миналия век, част от колекцията на Жан-Мари Дона. Тя е съставена от изображения, позволяващи да се конструира фоторобот. По време на изложбата посетителите ще могат сами да сглобят въображаем портрет, използвайки елементи от човешки лица, извадени от оригиналната игра.\r\nВ колекцията WTF! са събрани над 1000 снимки от цял свят, които Жан-Мари Дона намира в интернет. Те са публикувани в три последователни книги на неговото издателство Innocences: What The Fuck! (2016), What The Mega Fuck! (2017) и What The Super Mega Fuck! (2018). В социалните мрежи абревиатурата WTF обикновено съпътства снимки, които предизвикват удивление или недоумение. Събрани на едно място, те свидетелстват за налудничавата надпревара в споделянето на все по-шантави изображения и поставят въпроса за дематериализирането на фотографията в началото на 21-ви век.\r\nПо време на откриването и събитията от съпътстващата програма ще можете да закупите всички книги на Жан-Мари на специални цени.", "date": "2019.05.01", "title": "Vernacular MashUp! Изложба с намерена фотография на Жан-Мари Дона"}
{"url": "https://www.actualno.com/curious/dneven-horoskop-za-2-maj-news_744869.html", "text": "        Днес се поглезете с нещо ново. Може да помислите за освежаване на гардероба ви или закупуването на аксесоари, които да разведрят пролетната атмосфера. Днес не оставайте длъжни на някой, който има претенциите, че ви познава много добре. Покажете, че не може да ви настъпват по чувствителните места.   Това е ден, в който ще сте склонни да взимате мъдри решения. Обърнете внимание на важните въпроси, за да постъпите най-разумно.     Този четвъртък не си правете излишни илюзии. Оценете трезво с какво разполагате, като ресурси и действайте според наличностите ви. Те никак не са малко. Днес може да осъзнаете ваша сериозна грешка. Не губете време във вайкане, то няма да ви помогне. Вземете си поука, опитът ни е безценен. Този четвъртък не повтаряйте ничии грешки. Може да се поучим само от собствения ни опит и ничий друг живот не пасва на нашите обстоятелства.      Този четвъртък е ден за усилена комуникация. Дори да не ви се иска сега ще може да научите много нова информация, която да ви е полезна. Ще спечелите и съмишленици. Този четвъртък може да си пожелаете най-доброто за вас. По това как ще се наредят обстоятелствата ще се види дали исканото, действително е подходящо за вас.    Този четвъртък ще ви бъде предоставена друга гледна точка по важен за вас въпрос. Това ще бъде много освежаващо и обогатяващо за вас. Този четвъртък ще ви се наложи да наваксате загубено време. Не мислете за мащаба на пропуснатото, за да не пропилеете още ценни часове. Наложете си да действате активно. Този четвъртък е ден за активни дейности в научна област, която е свързана с работата ви. Самочувствието, което притежавате ще ви свърши половината работа, така че си го осигурете.", "date": "2019.05.01", "title": "Дневен хороскоп за 2 май "}
{"url": "https://www.actualno.com/business/svyrzana-s-hristo-kovachki-firma-specheli-porychka-za-384-mln-lv-na-aec-news_744776.html", "text": "  Ремонтни и електромонтажни дейности по 5-ти и 6-ти ядрени енергийни блокове за близо 48,6 млн. лв. без ДДС възложи АЕЦ „Козлодуй“.     Голямата част от поръчката – три обособени позиции на обща стойност почти 38,4 млн. лв. без ДДС, е спечелена от свързаната с Христо Ковачки фирма „Атоменергоремонт“ АД.   Акционери в „Атоменергоремонт“ – Козлодуй, са „Бултрейд корпорейшън“ ЕООД (с над 90% участие) – регистрирана в Индустриална зона „Орион“ - София, където са фирмените офиси на Христо Ковачки. Останалите акционери са три пенсионни фонда „Топлина“ – на същия адрес, и управителят на едноличното дружество Борис Методиев.\r\nДейностите по ремонт и електромонтаж по оборудването и системите на 5-ти и 6-ти блок, свързани с плановите годишни ремонти в АЕЦ „Козлодуй“през 2019 г., имат за цел производството на електроенергия да е безопасно, ефективно и екологично чисто.   Поръчката е разделена на шест обособени позиции като за избор на изпълнител е бил проведен предварителен подбор.  \r\nС резултат две спечелени поръчки на обща стойност близо 7,3 млн. лв. без ДДС е „Дитсманн Енергоремонт Холдинг“ АД. Дружеството е регистрирано в София, но притежател на почти 100% от акциите е холандското дружество „Дийтсманн Н.В.“.       Третият печеливш е „Обединение Монтажи 2018“ с участници в него „Монтажи Ко“ ЕООД – София, на Белин Маринов и „Енергомонтаж - МК“ ЕООД – Козлодуй, собственост на Димитър Колев. Обособената позиция, за която консорциумът се е преборил, е на стойност над 2,9 млн. лв. без ДДС.\r\nВсички класирани на първо място имат заявени подизпълнители.\r\n„Атоменергоремонт“ е отделила част от дейностите за “Енпро Консулт” ООД, (София) - 1%, “Хидак” ЕООД (София) - 0,5%, “Мега Ел” ЕООД (София) - 5%, и “Еско Инженеринг” АД (София) - 2%.\r\nПодизпълнители на „Дитсманн Енергоремонт Холдинг“ са “Енергоремонт-Козлодуй” ЕООД - 75%, “Атоменергоремонт” АД - 2%, и “Дател” ООД-1%.\r\nА на единствения консорциум подизпълнители са „Дател” ООД – 1% „Електро пуск” ООД – 1%, и „Комос” ЕООД – 15%.   ", "date": "2019.05.01", "title": "Свързана с Христо Ковачки фирма спечели поръчка за 38,4 млн. лв. на АЕЦ"}
{"url": "https://www.actualno.com/politics/jalba-sreshtu-mareshki-zaradi-evroizborite-news_744853.html", "text": "  Областният управител на Варна трябва да глоби водача  в евролистата на „Воля – Българските родолюбци“ Веселин Марешки. Причината е, че Централната избирателна комисия (ЦИК) е установила нарушение на забраната, предвидена в чл. 191 от Изборния кодекс, в търговска реклама да се отправят политически внушения в полза или във вреда на една или друга партия, коалиция, инициативен комитет или кандидат.     Жалбата срещу него е подадена от Христо Дунчев – изпълнителен секретар на ПП „Партия на Зелените“. Той е изложил твърдения за нарушаване на правилата за провеждане на предизборната кампания от ПП „ВОЛЯ“ в излъчени предизборни клипове по bTV. В тях се рекламира водачът на кандидатската листа на партията преди началото на предизборната кампания. Визираните от него клипове са излъчени на 5 април и на 20 април.   С оглед равнопоставеност на всички участници законодателят изрично е предвидил начало на предизборната кампания да е 30 дни преди вота, което трябва да се спазва от всички участници в изборния процес. Тазгодишната кампания за евровота започна от 26 април.\r\nКлипът, излъчен в БиТиВи, започва с търговска реклама на лекарства, следват кадри от аптеки, в които се показва Марешки и завършва с призив „Заедно да спрем грабежа, ние от ВОЛЯ сме българските родолюбци“.  Въпросните клипове според решението на ЦИК представляват търговска реклама, по време на която се отправят политически внушения в полза на политическа партия „ВОЛЯ“ и Веселин Марешки. И това съставлява нарушение на разпоредбата на чл. 191 ИК.\r\nПредседателят на ЦИК е упълномощен да състави акт за установено нарушение, който трябва да бъде изпратен на областния управител на Варна за издаване на наказателно постановление.   ", "date": "2019.05.01", "title": "Жалба срещу Марешки заради евроизборите"}
{"url": "https://www.actualno.com/society/tornado-udari-rumynija-nanese-shteti-i-v-silistrensko-news_744851.html", "text": "  Няколко човека са ранени, след като торнадо профуча през южната част на Румъния, преобръщайки автобус в близкото поле. 12 човека в автобуса са били ранени, като един от тях е със сериозна травма, съобщават румънски медии, цитирани от БГНЕС.     Шофьорите са оставили колите си в близост до Кълъраш, след като рядко срещано торнадо премина през полето вдигайки кула от пръст. Торнадото подмина на косъм близкия град, но 10 къщи изгубиха покривите си. Силната буря е нанесла сериозни щети и в района на Силистра, като са засегнати десетки обществени, стопански и жилищни сгради. Има повалени дървета, а градушка е поразила и овощки, пише .  Най-тежко е положението в село Искра, община Ситово, където \"черният вятър\", както го наричат местните жители, е отнесъл голяма част от покрива на местното основно училище. Учениците в него са във ваканция до вторник, докато строители отстранят опасните ламарини. След оглед от застрахователите ще започне и ремонтът на покритието. Сериозни щети има и по ферми, краварници, оранжерии и домове. Собствениците вече започват да ремонтират. В село Сребърна вятърът отнесе покрив на стотици метри от къщата.    Необичайното явление, което се е случило във вторник вечерта е резултат от студен фронт от България, който се е сблъскал с по-топлия въздух в южната част на Румъния, твърдят метеоролозите. Скоростта на вятъра е достигнала до 90 км/ч.", "date": "2019.05.01", "title": "Торнадо удари Румъния, нанесе щети и в Силистренско"}
{"url": "https://www.actualno.com/asia/20-tona-kontrabanden-tutun-ot-bylgarija-hvanaha-v-honkong-news_744866.html", "text": "  Митническите власти в Хонконг са заловили около 20 тона тютюн за наргиле, за който се смята, че е контрабанден, открит в контейнер, пристигнал от България, съобщава в. South China Morning Post.     Пазарната цена на тютюна e 1.65 млн. долара.\r\nВ документите на контейнера било посочено, че съдържа стоки от всекидневна необходимост, но при извършена в понеделник проверка митническите служители открили в него тютюна.", "date": "2019.05.01", "title": "20 тона контрабанден тютюн от България хванаха в Хонконг"}
{"url": "https://www.actualno.com/business/ikonomisti-neravenstvoto-spira-ikonomicheskija-rastej-na-bylgarija-news_744798.html", "text": "  Заплатите в България са най-ниски в целия Европейски съюз. Минималната работна заплата у нас е 286 евро, а тази в Гърция е 650 евро. Според изследване на \"Евростат\" у нас на час се плаща средно 5 евро, при 27 евро средно за ЕС.     \"Въпросът е дали сме обречени вечно да догонваме Европа. Имаме възможности да не сме последни. Но никога не успяваме да ги използваме докрай. Доходите трябва да се заработят. Не може само да ти дадат още пари.   Средната заплата не говори действително как изглежда заплащането. Разделението между хората води до нежелание за работа\", коментира икономистът проф. Гарабед Минасян пред Bulgaria ON AIR\r\nСпоред него е важно доколко бюджетът стимулира икономическия растеж. \"На фона на корупцията, която виждаме, е илюзия да вярваме, че тя няма да промени решението на инвеститорите. Неравенството е спирачка на икономическия растеж\", категоричен бе той.  Колегата му, икономистът Любослав Костов също изрази мнение, че е необходима активна политика, която да стимулира икономическия растеж.\r\n\"Ръстът на заплатата е двуцифрен, но само в София. В повечето градове е около 2%. Нехомогенното развитие поражда неравенство в страната. Средната работна заплата е по-висока дори в Македония. Икономическите промени са само десни. Ние сега се стремим към консервативна фискална политика. Пазарът се промени. Не можем да бъдем консервативни\", посочи той.   \"Ако сравним отрасъла с най-високата средна работна заплата – информационните технологии, и този с най-ниска – хотелиерството и ресторантьорството, ще видим, че бедните стават по-бедни, а богатите по-богати. Неравенството трябва да бъде европейски проблем. В сегашните предизборни кампании за евроизборите никой не говори за неравенство. Ние слушаме само за апартаменти\", изтъкна още Костов.    ", "date": "2019.05.01", "title": "Икономисти: Неравенството спира икономическия растеж на България"}
{"url": "https://www.actualno.com/europe/pobeditel-na-evroizborite-moje-da-se-okaje-putin-news_744746.html", "text": "  Основен победител на престоящите избори за Европейски парламент най-вероятно ще стане руският президент Владимир Путин, смята коментаторът на британския в. Daily Telegraph Кон Коглин.     Според него едно от характерните качества на лидера на Русия е да определя възможността за изправяне срещу дори изглеждащи като непреодолими трудности. Оказал се в ситуация, при която Москва се смята за отхвърлена от международната общност заради отравянето с „Новичок“ в Солсбъри, Путин оценява изборите за Европарламент като възможност да възстанови позициите на Русия в Европа, пише Коглин.\r\nЖеланието на Кремъл да насочи европейската политика в по-благоприятна за своите интереси посока не е нещо ново. По-рано прозвучаха опасения за вероятна намеса на Русия във Франция, в Италия, Австрия, Гърция, Холандия и Германия. Също така останаха въпроси дали Москва се е месила в британския референдум за Brexit през 2016 г.\r\nСега според коментатора се появяват все повече доказателства за добре координираните действия на Москва за създаването на комплекс от съюзници в Източна и Централна Европа, чиято цел е внедряване на проруски блок в състава на следващия Европарламент.     Москва вече има и България - две бивши държави от социалистическия блок, които очевидно искат да поддържат добри отношения с Русия в ущърб на подкрепата за тях от ЕС. Унгария се съгласи да изгони само един руски дипломат след  отравянето в Солсбъри, а България не изгони никого. Словакия, която наскоро стана част от ЕС, също отказа да подкрепи искането на Брюксел за солидарност срещу Москва, пише Коглин.\r\nСега фокусът на Русия е върху Чехия, където Кремъл се опитва да задълбочи връзките си с президента Милош Земан и премиера Андрей Бабиш. Земан, който спечели изборите за втори пореден път през януари 2018 г., е известен с проруските изказвания и евроскептицизма си, особено по отношение на неотдавнашната криза с мигрантите.\r\nПремиерът Бабиш, който е обвинен в измама, се счита за близък съратник на Земан, когото наричат най-влиятелният съюзник на Кремъл в Централна Европа заради неприкритата си подкрепа за руската намеса в Сирия и Източна Украйна.    Притесненията за връзките на Бабиш с Русия се появяват в края на 2018 г., когато синът му е замесен в странна история, заявявайки, че по време на ваканцията си в Крим той е бил \"отвлечен\" от руския бизнес партньор на баща му. Бабиш отхвърли твърденията му, като заяви, че синът му е психично болен. След тази история 6 чешки опозиционни партии поискаха Бабиш да подаде оставка, отбелязва наблюдателят на Daily Telegraph.\r\nБабиш също трябваше да отхвърли обвиненията, че е работил като информатор за  службата за държавна сигурност на Чехословакия, помощник на КГБ по време на Студената война. Обвиненията срещу него предполагат, че той е запазил тесни връзки с Москва.   Разбира се, от гледна точка на Москва, добавянето на Чешката република към състава на страните от ЕС и политическите партии, подкрепящи Русия, ще ѝ позволи да засили усилията си за противопоставяне на ЕС, който се опитва да се противопостави на Русия с единен фронт, пише авторът.\r\nНа Кремъл явно се хареса, когато на неотдавнашния митинг в Прага, който събра лидерите на популистките партии в Европа, ръководителят на френската партия Национално обединение Марин льо Пен призова за реформа на европейската структура.\r\nСъюзът на популистките партии, включително италианската Лига и австрийската Партия на свободата (всички те са обвинени във връзки с Москва), се надява на предстоящите избори да получи необходимия брой места в Европейския парламент, за да формира най-голямата коалиция. Перспективата за борба с алианса на страните от ЕС и политическите партии с проруски дневен ред е изключително притеснителна за лидерите на западните разузнавателни служби. Те се опасяват, че подобни съюзи могат да навредят на такива важни организации като НАТО и да повлияят на процеса на споделяне на тайни данни между западните съюзници, изтъква Коглин.   Това мнение се споделя от бившия генерален секретар на НАТО Андерс Фог Расмусен, който  заяви, че Русия несъмнено ще бъде сред онези, които ще окажат най-пагубен ефект върху предстоящите избори в ЕС. Има примери за това как проруските членове на ЕС се опитаха да повлияят на режима на европейските санкции срещу Русия, наложен заради анексирането на Крим през 2014 г. Унгарският премиер Виктор Орбан каза, че заради тях Европа прави лоша услуга за себе си, пише коментаторът.\r\nИ ако коварните опити на Русия да повлияе на изборите в ЕС завършат с успех, а всичко сочи към това, натискът върху Брюксел да смекчи позицията си в отношенията с Русия ще се увеличи, обобщава авторът.", "date": "2019.05.01", "title": "Победител на евроизборите може да се окаже Путин "}
{"url": "https://www.actualno.com/america/milioni-kubinci-protestiraha-sreshtu-sankciite-na-sasht-news_744878.html", "text": "  Милиони кубинци излязоха на протест срещу от администрацията на Доналд Тръмп и срещу усилията на САЩ за сваляне на социалистическото правителство във Венецуела, предаде Reuters.      „Ще дадем силен, ясен и революционен отговор на изпълнените със заплахи, провокации и лъжи изказвания на империята на янките“, написа в Twitter кубинският президент Мигел Диас-Канел.   Отбелязването на Първи май даде първа възможност за публичен протест срещу американската офанзива срещу социализма в региона, обявена от съветника по националната сигурност в Белия дом Джон Болтън в края на миналата година.\r\nВъв вторник Тръмп заплаши с налагането на пълно ембарго над Острова на свободата и с още санкции, ако кубински военни продължават да помагат на венецуелския президент Николас Мадуро.  Куба на свой ред отрече обвиненията, че е разположила войски във Венецуела.", "date": "2019.05.01", "title": "Милиони кубинци протестираха срещу санкциите на САЩ"}
{"url": "https://www.actualno.com/europe/mnogohiljadni-shestvija-vyv-francija-jyltite-jiletki-pak-vandalstvaha-i-se-biha-s-policijata-news_744854.html", "text": "  До поредни между и полицията се стигна в Париж по време на многохилядните демонстрации за 1 май, към които се присъедини и шествие в защита на климата, съобщи френското издание Le Figaro, цитирано от bTV.     Напрежението възникна пред кафене \"Ротондата\" на бул. \"Монпарнас\", когато радикални демонстранти започнаха да хвърлят бомбички по полицаите, които на свой ред отвърнаха със сълзотворен газ.   Някои от протестиращите хвърляха камъни и други предмети по полицаите, нападнаха с ритници паркиран микробус на близка улица и потрошиха прозорците му.\r\n\"Ротондата\" е символично място, тъй като именно там Еманюел Макрон отпразнува победата си на втория тур на президентските избори през 2017 г.  Над 200 души са задържаните до този момент на деня в Париж, а над 12 500 чанти са били претърсени за забранени предмети. 148 от задържаните остават в ареста, съобщават от полицията.\r\nФренските власти предупредиха, че към демонстрациите в Париж могат да се присъединят радикални активисти и отново да избухнат проявите на насилие, белязали на \"жълтите жилетки\" и първомайските демонстрации през последните 2 години.   В Париж са разположени над 7400 полицаи. Силите на реда наредиха над 580 магазини, ресторанти и кафенета по маршрута на демонстрацията да останат затворени, както и редица метростанции.    Между 6500, души според органите на реда, и 9500, според синдикатите, излязоха на шествие в Лион.\r\nДемонстрациите започнаха мирно. Когато шествието стигна до търговски център, пред който бяха разположени силите на реда, малка група от радикално настроени протестиращи започнаха да хвърля бомбички срещу полицаите. Един човек е задържан.\r\nОколо 4000 „жълти жилетки” участват в демонстрациите в Нант. Повече от 5000 души излязоха по улиците на Бордо за 1 май. Мирно преминават демонстрациите за Деня на труда в Тулуза. Начело на многохилядното шествие и тук застанаха \"жълтите жилетки\", следвани от синдикатите.", "date": "2019.05.01", "title": "Многохилядни шествия във Франция, \"жълтите жилетки\" пак вандалстваха и се биха с полицията"}
{"url": "https://www.actualno.com/football/iker-kasijas-poluchi-infarkt-njama-opasnost-za-jivota-mu-news_744873.html", "text": "  Легендарният испански вратар е претърпял инфаркт, твърдят медии в Португалия. Легендата на Реал Мадрид е бил откаран в болница в Порто, но състоянието му е стабилно, съобщават те. Изненадващата новина бе потвърдена от настоящия клуб на вратаря - Порто, пред телевизия TVI. Касияс ще бъде аут до края на сезона.     Според британския \"The Independent\" животът на Касияс е \"извън опасност\" и сърдечната атака го е сполетяла по време на тренировка с Порто. Според \"Maisfutebol\" ветеранът е бил опериран, но се намира извън опасност в момента.    Вратарят е един от най-успешните футболисти на нашето съвремие. Той има повече от 1000 мача на най-високо ниво и е спечелил всеки възможен трофей в своя спорт. Икер помогна на Испания за историческата им световна титла в ЮАР през 2010 година. Той е рекордьор по най-много мачове с националната фланелка на Испания (167), номиниран е за \"Златната топка\" и три пъти триумфира в Шампионска лига.  Наскоро 38-годишният испанец подписа нов договор с португалския гранд. Той е за още една година с опция за още един сезон, като така може да пази за Порто до 40-годишна възраст.    Легендарният играч обяви тогава, че мисли само за настоящия си клуб и иска тук да завърши кариерата си. Плановете му бяха да остане свързан с футбола и след края на кариерата си.     ", "date": "2019.05.01", "title": "Икер Касияс получи инфаркт, няма опасност за живота му"}
{"url": "https://www.actualno.com/starazagora/starozagorci-praznuvaha-na-ajazmoto-news_744825.html", "text": "  На празника за малки и големи в парк \"Митрополит Методий Кусев\" с песни и танци забавляваха гостите на зоопарка възпитаниците на детски школи и формации.     Децата можеха да се включат в импровизирани ателиета за рисунки, цветни мозайки и моделиране, разположени по алеите в зоопарка. Весело ориентиране, как се прави бивак на поляната, разходка в парка с колело и каска…\r\nНай-голяма атракция за малчуганите обаче се оказа новата въжена градина, в която малчуганите се забавляваха под ръководството на инструктори от Туристическо дружество (ТД) „Сърнена гора“.\r\nЗапознанство с основните елементи на съвременните космически апарати и с наблюдения на Слънцето имаше за любителите на астрономията. Можеха да се запознаят с основните елементи на съвременните космически апарата и да наблюдават слънцето.  В състезание по кросфит участваха малки и големи момчета и момичета. Бяха организирани и тонизиращи гимнастически упражнения с йога инструктор и занимания по бадминтон и фитнес с треньори. На празника гости посрещаха и аула на „Бага-тур“ и Залата на смеха.\r\nОрганизатори на празника са община Стара Загора, Народно читалище (НЧ)„Родина 1860“, ТД „Сърнена гора“, Клуб „Роден за приключения“, Център за подкрепа за личностно развитие, Астрономическа тя обсерватория, Регионалият исторически музей, НЧ „Настроение 2017“ и Прабългарската школа за оцеляване „Бага-Тур“.", "date": "2019.05.01", "title": "Старозагорци празнуваха на Аязмото"}
{"url": "https://www.actualno.com/society/izprashtame-160-voenni-na-misija-v-afganistan-news_744868.html", "text": "  С тържествена церемония на 2 май изпращаме 38-ия контингент от въоръжените сили за участие в мисията на НАТО в Афганистан „Решителна подкрепа”.     Ритуалът ще се проведе от 14.00 часа на площад „Свобода“ в Хасково и в него ще участват заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев.\r\nКонтингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната. Това не е първото участие на полковник Иванов в международни мисии – през 2014 г. е  участвал в мисията на Европейския съюз „Алтеа” в Босна и Херцеговина, а през 2016 г. в мисията на НАТО в Афганистан.  Помощник-национален командир на контингента е полковник Валери Димитров от дирекция „Операции и подготовка“.\r\nРотата за охрана на летище Кандахар е сформирана от над 100 военнослужещи, като по-голямата част от състава й е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008  и 2012 г. в Афганистан и през 2009 г. в Босна и Херцеговина.  На ритуала по изпращането на 38-ия военен контингент за участие в мисията на НАТО в Афганистан „Решителна подкрепа” ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.\r\nМеждународната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.", "date": "2019.05.01", "title": "Изпращаме 160 военни на мисия в Афганистан  "}
{"url": "https://www.actualno.com/politics/evrokyshtite-za-gosti-zapazeni-za-hora-s-vlast-i-pari-news_744889.html", "text": "  От Асоциацията на къщите за гости разказват, че в бранша от години се говори, че само хората с много пари и власт печелят проекти с финансиране в огромни размери, разкрива в свой репортаж bTV.     „По принцип в бранша се говори, че парите не са достъпни за обикновения човек, защото тези пари трябва първо да се инвестират и после се възстановяват от програмите, а такива пари никой не може да осигури... 200 000 евро няма как да бъдат осигурени от един обикновен човек”, коментира пред телевизията Вероника Кънева, председател на Асоциацията на собствениците на къщи за гости.   Близо 300 000 лева струва къщата за гости в Юндола, заради която с заместник-директорът на Фонд \"Земеделие\". Телефонът на Иванка Багдатова-Мизова се оказа обявен в сайт за резервации на същата къща за гости, която е собственост на семейството на кмета на селото.\r\nДвата имота в селото, изградени с евросредства, са собственост на Емине Местан - съпруга на кмета на селото Мехмед Местан. Двамата признават, че познават подалата вече оставка заместник-директорка на Фонд \"Земеделие\" - Иванка Багдатова-Мизова. Отричат обаче .  „Ние нямаме близки отношения с нея. Познаваме нейните тъст и тъста. Ние с Багдатова, колкото се познаваме с вас, толкова и с нея”, казва Мехмед Местан, кмет на с. Юндола.\r\nСобствениците нямат обяснение как телефонът на бившия заместник- директор на фонда е попаднал в сайта за резервации с техните къщи за гости. Двете сгради са построени през 2009 г. Две години по-късно за тях е взета европейска субсидия от 281 000 лева.   \"Това за нас е въпрос с много неизвестни. Стигнахме до извода със съпругата ми, че най-вероятно в онова време не сме имали такъв сайт, такава страница. Нямахме интернет, тези възможности, ние сме хора селски... явно е помолено от нейно име, дали може да ни направи сайт. Ако е направила сайт, го е направила на съвсем доброволни начала\", заяви кметът на селото.    Собственик на къщите е фирма на съпругата на кмета. На нея той прехвърля земята. Жители на Юндола разказват, че семействата на кмета на селото и това на а са близки.\r\nКъщите за гости в Юндола са проверявани многократно, твърди кметът. Нарушения от фонд \"Земеделие\" не са откривани. А оттам отказват коментар, като поясниха, че чакат края на проверката на всички еврокъщи.", "date": "2019.05.01", "title": "Еврокъщите за гости – запазени за хора с власт и пари?"}
{"url": "https://www.actualno.com/society/novinite-naj-vajnoto-za-denja-1-maj-news_744898.html", "text": "  Редакционният екип на Actualno.com ви представя най-важните новини за изминалия ден, 1 май.      От Асоциацията на къщите за гости разказват, че в бранша от години се говори, че само хората с много пари и власт печелят проекти с финансиране в огромни размери, разкрива в свой репортаж bTV.\r\n„По принцип в бранша се говори, че парите не са достъпни за обикновения човек, защото тези пари трябва първо да се инвестират и после се възстановяват от програмите, а такива пари никой не може да осигури... 200 000 евро няма как да бъдат осигурени от един обикновен човек”, коментира пред телевизията Вероника Кънева, председател на Асоциацията на собствениците на къщи за гости.   Основен победител на престоящите избори за Европейски парламент най-вероятно ще стане руският президент Владимир Путин, смята коментаторът на британския в. Daily Telegraph Кон Коглин.\r\nСпоред него едно от характерните качества на лидера на Русия е да определя възможността за изправяне срещу дори изглеждащи като непреодолими трудности. Оказал се в ситуация, при която Москва се смята за отхвърлена от международната общност заради отравянето с „Новичок“ в Солсбъри, Путин оценява изборите за Европарламент като възможност да възстанови позициите на Русия в Европа, пише Коглин.     Ремонтни и електромонтажни дейности по 5-ти и 6-ти ядрени енергийни блокове за близо 48,6 млн. лв. без ДДС възложи АЕЦ „Козлодуй“. Голямата част от поръчката – три обособени позиции на обща стойност почти 38,4 млн. лв. без ДДС, е спечелена от свързаната с Христо Ковачки фирма „Атоменергоремонт“ АД. Заплатите в България са най-ниски в целия Европейски съюз. Минималната работна заплата у нас е 286 евро, а тази в Гърция е 650 евро. Според изследване на \"Евростат\" у нас на час се плаща средно 5 евро, при 27 евро средно за ЕС.\r\n\"Въпросът е дали сме обречени вечно да догонваме Европа. Имаме възможности да не сме последни. Но никога не успяваме да ги използваме докрай. Доходите трябва да се заработят. Не може само да ти дадат още пари.   Взех обясненията на Иванка Багдатова-Мизова, няма да влизам в подробности. Тя категорично казва, че няма нищо общо с къщата за гости, а просто е съдействала да се направи сайт и по някаква причина е оставила телефона си. Това каза пред Дарик министърът на земеделието Румен Порожанов по повод оставката на зам.-изпълнителния директор на ДФ \"Земеделие\" Иванка Багдатова-Мизова, защото телефонният й номер е оставен за контакт в къща за гости във велинградското село Юндола.\r\n\"Важно е да бъде направена проверка за това дали тя има някаква съпричастност към къщата. Има малко печален опит от друга къща за гости, която наскоро бе дебатирана\", коментира Порожанов. \"12 години сме член на ЕС и въобще не се доближаваме до ЕС. Борисов ни вкара в кюшето на ЕС и е на път да изкара България от Европа. Заемаме всички последни места във всяка сфера. Имаме авторитарно управление и само членството в ЕС ни спасява от диктатура\", заяви водачът на листата на БСП за евровота Елена Йончева от трибуната на националния митинг на БСП, с който партията откри предизборната си кампания.\r\n\"Корупцията е заплаха за българската национална сигурност, защото източва 11 млрд. евро всяка година\", изтъкна тя и упрекна управляващите, че смазват съпротивата - „Борисов вади голямата бухалка, така както в 90-те години е вадил малката бухалка“, добави Йончева. \"Подвигът на априлци ни напомня, че чистите духом са най-дръзки в мечтите и делата си, че родолюбието не е грях, а избор на достойните и че нашата съдба зависи от нас“. Това каза пред събралите се на площада в Клисура президентът Румен Радев по време на тържествения митинг-заря по повод 143-годишнината от Априлското въстание.\r\n\"Клисурци превърнаха града си в клада, осветила пътя ни към свободата. След кървавия погром оцелелите се завръщат, за да възродят града от пепелищата“, допълни държавният глава. Обемът на световния дълг възлиза на 243 трилиона долара. Това е рекорд, превишаващ три пъти глобалния БВП, т.е. цената на всички продукти и услуги на планетата. Икономистите предупреждават, че когато тази мулти-трилионна бомба, заредена под световната икономика, експлодира, ще се разрази криза, по-лоша от тази през 2008 година. Венецуелската армия осуети опит за преврат, посочи министърът на отбраната генерал Владимир Падрино. Армията даде \"незабавен отговор\" на заговора, заяви Падрино в обръщение по националната телевизия. По думите му близо 80 процента от войниците, участвали в опита за преврат, били \"подлъгани\" и се върнали в казармите по заповед на командирите си.\r\nВисшето командване на въоръжените сили продължава да е \"вярно на конституцията\", увери министърът на отбраната, след като по-рано членове на Националната гвардия откликнаха на призивите на опозиционния лидер Хуан Гуайдо да въстанат срещу президента Николас Мадуро. Това доведе до сблъсъци с верните на Мадуро сили близо до военновъздушна база в Каракас, предаде Reuters.", "date": "2019.05.01", "title": "Новините: Най-важното за деня, 1 май"}
{"url": "https://www.actualno.com/vraza/stopanska-akademija-podkrepi-systezanie-za-mladi-predpriemachi-vyv-vraca-news_744837.html", "text": "  Трима млади представители на бизнеса от Враца – Мартин Харизанов, Борил Коцев и Георги Николов, заслужиха горещи адмирации за тяхната инициатива за организиране и провеждане на първото по рода си регионално състезание по предприемачество \"Аз избирам да се развивам във Враца\".     Инициативата се осъществи със съдействието на сдружение „Благотворни приятели” – Враца, Младежки дом – Враца, алумни клуб „Финанси 2013”, катедра „Финанси и кредит” при Стопанската академия „Д. А. Ценов”, академична фондация „Проф. д-р Минко Русенов”,, Академичен център за кариерно консултиране и връзки с обществеността при СА „Д. А. Ценов”.\r\nС новото териториално деление и създаването на Дунавския район за планиране с 1/3 от територията и 1/4 от населението на страната, именно Стопанска академия „Д. А. Ценов”, съгласно реформите от страна на МОН, ще бъде единственото ресурсно висше училище за дунавска Северна България за обучение по бизнес и предприемачество, посочи ръководителят на финансовата катедра в Стопанската академия – проф. д-р Андрей Захариев.\r\nОсвен с голям награден фонд, осигурен чрез дарения от бизнеса за участниците в състезанието, проф. Захариев оповести и ключово социално предимство за всички бъдещи студенти-първокурсници в Алма матер в Свищов, изразено в безплатно общежитие при класиране и записване в първи курс, редовно обучение в годината на полагане на зрелостния изпит и кандидатстване със сертификат за участие и отлично представяне в ученическото състезание по предприемачество.   На всички ученици бяха издадени поименни сертификати за участието им в състезанието, които осигуряват и прием по първа желана специалност при кандидатстване в степен „бакалавър” в СА ‚Д. А. Ценов”.\r\nСъстезанието по предприемачество бе за ученици от 10-ти до 12-ти клас, с участници в отбори от 3 до 5 човека. Всяко училище можеше да участва с няколко отбора, като за най-добрите бе осигурен награден фонд от 700 лева. Първа награда и 400 лв. получи отбор 1 на Професионална гимназия по търговия и ресторантьорство с проект за развитие на бубарството в състав Габриела Нитоловска, Мариела Младенова и Евгения Евгениева.       Втора награда от 200 лв. получи отбор 3 на Средно училище „Козма Тричков” с проект в помощ на незрящите хора при посещението в музей. Съставът на отбора включваше Натали Тодорова, Симона Стоянова, Адриана Миланова и Памела Иванова.\r\nТрета награда от 100 лв. спечели отбор 1 на Профилирана природо-математическа гимназия „Академик Иван Ценов” с проект за диетичен продукт от лешници и мед, и екип в състав Христо Георгиев, Петко Герасимов, Ванеса Нинова, Йоана Лалконска. Отличените отбори получиха и предметни награди, осигурени от Фондация „Проф. д-р Минко Русенов”.\r\nКато допълнителен стимул, всички участници заслужиха и сертификат за парична награда – стипендия, която се изплаща след полагане на успешен зрелостен изпит, кандидатстване и прием в редовна форма на обучение в специалност „Финанси” в Стопанската академия „Д. А. Ценов”. Стипендията е в размер на 200 лева и се връчва на първия студентски празник при записване като студент в Алма матер в Свищов.\r\nСредствата за стипендиите са осигурени чрез Фондация „Проф. д-р Минко Русенов” на база постъпили целеви дарения на обща стойност 11400 лв., вкл. от Алумни клуб „Финанси 2013” с председател Мартин Харизанов, преподаватели, банки и застрахователни дружества.\r\nЦелта на състезанието бе младите хора да докажат, че има смисъл да останат във Враца и да създават бизнес в сърцето на Северозапада. Домакин на съревнованието бе Младежки дом – Враца, където отборите имаха възможност да презентират и защитят бизнес проект пред жури, включващо в състав си бизнесмените Мартин Харизанов, Борил Коцев и Георги Николов. При закриването на състезанието тримата инициатори обещаха състезанието да стане ежегодно.   ", "date": "2019.05.01", "title": "Стопанска академия подкрепи състезание за млади предприемачи във Враца"}
{"url": "https://www.actualno.com/america/sasht-se-gotvjat-za-vojna-vyv-venecuela-no-iskat-mirna-smjana-na-vlastta-news_744845.html", "text": "  САЩ са готови да предприемат военна операция за потушаване на , предупреди американският държавен секретар Майк Помпео.     \"Военна операция е възможна. В случай, че се появи подобна необходимост, САЩ ще предприемат действия\", каза Помпео за телевизия Fox Business.   Държавният секретар на САЩ отбеляза, че Вашингтон се опитва да направи всичко възможно, за да избегне насилието. \"Бихме предпочели мирен преход на властта, при който Мадуро да напусне поста си и да бъдат организирани нови избори\", заяви Помпео.\r\nПо думите му евентуално арестуване на лидера на венецуелската опозиция би довело до \"значителна ескалация\" на обстановката и би принудило САЩ да реагират.  След вчерашния неуспешен опит за преврат напрежението в карибската държава продължава да расте. Опозицията и привърженици на президента Николас Мадуро се включиха в масови демонстрации.\r\nДържавният секретар на САЩ ще разговаря по телефона с заради напрежението във Венецуела, съобщи съветникът на президента Доналд Тръмп по въпросите на националната сигурност Джон Болтън, цитиран от Reuters.   ", "date": "2019.05.01", "title": "САЩ се готвят за война във Венецуела, но искат мирна смяна на властта"}
{"url": "https://www.actualno.com/politics/uvolnenata-shefka-na-fond-zemedelie-otrichala-da-ima-obshto-s-kyshtata-za-gosti-news_744829.html", "text": "  Взех обясненията на Иванка Багдатова-Мизова, няма да влизам в подробности. Тя категорично казва, че няма нищо общо с къщата за гости, а просто е съдействала да се направи сайт и по някаква причина е оставила телефона си. Това каза пред Дарик министърът на земеделието Румен Порожанов по повод , защото телефонният й номер е оставен за контакт в къща за гости във велинградското село Юндола.     \"Важно е да бъде направена проверка за това дали тя има някаква съпричастност към къщата. Има малко печален опит от друга къща за гости, която наскоро бе дебатирана\", коментира Порожанов.   \"Къщата за гости е договорена през юни 2010 г. в село Юндола в община Велинград с представител Емине Местан. Фирмата е \"Тара 2008\". Одобрените разходи по къщата са 405 000 лева, а субсидията е 283 000 лева, дори не е \"тавана\", както регламентът позволява. Заявката за плащане е извършена през 2011 г. Преди плащането къщата е проверена с посещение на място. Има намаление с около 3000 лева, както на субсидията, така и на самите разходи. Извършен е мониторинг през 2012 г. Къщата е работила по предназначение на 17.07.2012 г. През 2015 г. е излязла от мониторинг\", обясни земеделският министър.\r\n\"Притеснителното в конкретния случай е наличието на телефона на зам.-директора на ДФ \"Земеделие\". Искам все пак да отбележа, че Багдатова тогава е била редови експерт в този момент, никога пряко не се е занимавала с къща за гости\", посочи .  Вчера зам.-изпълнителният директор на ДФ „Земеделие“ Иванка Багдатова-Мизова подаде оставка заради скандала с къщите за гости. Оставката ѝ бе поискана от министъра на земеделието Румен Порожанов . Причината е информация, че телефонът на Иванка Багдатова-Мизова е обявен в сайт за резервации на къща за гости \"Тара\" в с. Юндола. По случая предстои да бъде извършена проверка.\r\nМеждувременно държавата наложи санкции за над 10 млн. лв. седмица след началото на масовата проверка на къщи за гости, изградени с европейски средства. В рамките на 7 дни са проверени над 110 обекта, което се равнява на около 18% от построените по Програмата за развитие на селски райони (ПРСР) 746 къщи за гости. За 32 от проверените обекти има искане за пълно възстановяване на сумите, а за другите – частично възстановяване или финансова корекция.   Акцията започна по заповед на премиера Бойко Борисов и главния прокурор Сотир Цацаров, като ще бъдат проверени абсолютно всички къщи за гости, построени у нас с европейски средства. Това са над 700 проекта, като всеки от тях е финансиран с до 200 000 евро.    Проверката на къщите за гости, построени с европейско финансиране, стартира, след като на бившия зам.-министър на икономиката Александър Манолев за източване на еврофондове. Той е обвинен, че в периода 2013-2015 г. заедно с 25-годишната Ана Димитрова са представили пред държавни институции неверни сведения за .\r\nМанолев на 17 април заради стартиралата проверка на Върховната касационна прокуратура за злоупотреба с европейски средства. Разследването започна заради публикация на \"Биволъ\", потвърдена и от , в която се твърди, че той е изградил чрез усвояване на средства от европейски проект.\r\nНа 24 април главният прокурор Сотир Цацаров разпореди на ГД \"Национална полиция\" да провери всички проекти за изграждане или модернизиране на къщи за гости, финансирани от Европейския земеделски фонд. Сред проверяваните е и .", "date": "2019.05.01", "title": "Уволнената шефка на фонд \"Земеделие\" отричала да има общо с къщата за гости"}
{"url": "https://www.actualno.com/education/kt-podkrepa-predlaga-strategija-sreshtu-agresijata-kym-uchiteli-news_744765.html", "text": "  Синдикат \"Образование\" към Конфедерацията на труда \"Подкрепа\" изразява своето дълбоко възмущение и непримиримост към всички форми на агресия и психически тормоз, на които е подложен българският учител, защото подобни прояви не само трайно увреждат здравето и авторитета на педагозите, но и рушат вековните образователни традиции на българската държава.     Това се посочва в Декларацията за защита на българския учител, приета от делегатите на 10-тата юбилейна национална конференция на синдиката.\r\nСпоред тях Законът за предучилищното и училищното образование и съпътстващата го Наредба за \"Приобщаващо образование\" са пълни с формализъм и вменяват неефективно формулирани задължения на педагогическите специалисти.   Българското общество и системата на образованието получи един ултралиберален закон, който \"поставя детето в центъра на света\" и дарява учениците със свръхправа, но орязва възможностите за въздействие на учителите спрямо проблемните и невъзпитани ученици и по никакъв начин не защитава честта на професията и личността на учителя, заявяват от Синдикат \"Образование\".  Те са категорични, че за да бъде учебният процес пълноценен, не са достатъчни само дигитализацията му и повишаването на доходите в системата на образованието, а и дисциплиниране на българския родител, който, според синдиката, е крайно време да поеме своята ефективна отговорност. - Въвеждане на оценка \"Възпитание\"       - Разработване на държавна стратегия за защита на учителя от агресията във всичките й разновидности\r\n - Утвърждаване на система за рехабилитация и опазване здравето и работоспособността на учителите\r\n -Закон, с който да се инкриминира насилието срещу личността учителя\r\nОт Синдикат \"Образование\" към КТ \"Подкрепа\" са категорични, че ще борят с всички законни средства, включително стачки, за защитата на личността и здравето на българския учител и връщането на авторитета му в българското общество.", "date": "2019.05.01", "title": "КТ \"Подкрепа\" предлага стратегия срещу агресията към учители"}
{"url": "https://www.actualno.com/plovdiv/otec-pantelejmon-duhovna-opora-za-malki-i-golemi-v-plovdiv-news_744863.html", "text": "  Във времена като днешното, когато все повече хора обръщат внимание единствено и само на материалното, а ежедневният им живот е зает с битовизми, все още има личности, които опитват да върнат хората към духовната страна на нещата. Такъв може да се каже, че е отец Пантелеймон. Свещеникът, който служи в храм „Свети Климент Охридски“ в Пловдив, от години дава духовни наставления на малки и големи и опитва да ги върне към духовното.     Отец Пантелеймон е един от най-активните служители на църквата в града под тепетата и досущ като един съвременен будител запознава децата с християнските ценности и българските традиции. Предводителят на храм „Свети Климент Охридски“ води занимания с възпитаниците на всичките 8 детски градини в район \"Западен\". Той провежда срещи със всички желаещи деца всеки месец, като това продължава вече пета поредна година. \"На тези занимания аз им разказвам за традициите на християнските празници - Рождество Христово, Гергьовден, Великден, Богоявление... Децата живо се интересуват как се празнуват те, какви са традициите. Даже в детска градина \"Боряна\" пресъздадохме Бъдни вечер, Рождество Христово, обредите, съпътстващи тези светли дни - как се прикадява домът, какво се слага на трапезата“, разказва той. Именно от детската градина в квартал \"Прослав\" започна мисионерската дейност на отчето. Там преди 5 години той създаде така наречената Стая на доброто, в която разказва на малчуганите за християнските ценности.  Отец Пантелеймон води и предизвикалото много спорове и противоречиви реакции хоро в басейна на детска градина „Мир“ на Богоявление в Пловдив. Той изрази недоумение защо пресъздаването на един български ритуал е създал толкова крайни реакции сред хората. „Както показваме на децата какво се прави на другите християнски празници, понеже има басейни в две от градините, решихме да пресъздадем обичаите на Богоявление, като това се прави за трета поредна година. Скачат за кръста децата в басейна. Водата е топла, няма никакъв проблем. Правим малки групички от по 5 деца, за да не се струпват в басейна. Те се радват много и приемат добре всичко това“, категоричен е той. Отец Пантелаймон не разбира защо един такъв ритуал е предизвикал подобни реакции, особено на фона на увеличаващата се агресия и то сред младите хора. Всички деца, които присъстват на беседите, имат разписани декларации за съгласие от страна на родителите. Те са дали разрешение и за ритуалите в басейна. Огромно е желанието да бъдат посещавани занятия при него, като в тях участват деца от предучилищните групи. \"Ако на някое дете не му се слуша и не му се участва, никой не го кара насила. То си играе отстрани и се занимава с играчките, които са на разположение в детската градина\", уточнява отец Пантелеймон. Истината обаче е, че това рядко се случва.    Малчуганите истински обичат свещеника и се радват изключително много, когато го видят, като чакат с нетърпение всяка среща с него. За това потвърждават и родителите им. Самият отец Пантелеймон е баща на три деца и разкрива, че често занятията протичат под формата на диалог между него и децата. Освен в градините, той води свободноизбираем предмет \"Религия\" и в основно училище \"Васил Петлешков\". \"Не бих казал, че това са класически учебни часове, по-скоро това са срещи с децата, на които си говорим за напълно нормални, човешки неща и изобщо не става въпрос за крайности\", категоричен е отец Пантелеймон.\r\nКато свещеник в храм \"Свети Климент Охридски\", той бе и основният организатор на честванията по повод 1100-та годишнина от смъртта на един от първите български просветители и духовни закрилници. През ноември 2016-та година бяха организирани серия от събития, посветени на Охридския чудотворец, на които известни историци и общественици припомниха делата на Свети Климент. Запитан защо е избрал пътя на вярата, свещеникът казва, че при него е станало някак естествено. Отец Пантелеймон е завършил образование за медицински лаборант, но още тогава е знаел, че не това е пътят му. Затова записва да учи „Богословие“ и тръгва по нелекия път на духовенството. Към настоящия момент той е протойерей на храм „Свети Климент Охридски“, който е един от общо двата в район „Западен“. Така освен че въвежда най-малките в общочовешките ценности, той е опора и на вярващите в района. По думите му обаче, хората в наше време са доста угрижени в материалните несгоди и рядко поглеждат към духовното.   „Извън големите празници, може да се каже, че в храма няма много редовни посетители. Повечето от хората напоследък идват на църква по-скоро като ритуал, свързан с някой празник, както е сега на Великден. Като че ли през другото време хората се сещат за вярата, когато имат сериозни проблеми, най-често здравословни. Когато сме добре, често забравяме за Бог“, отбелязва с горчивина отец Пантелеймон. „Отдадени на грижата за материалното, хората често забравят за истински важните неща, за това, което храни душата“, допълва той.", "date": "2019.05.01", "title": "Отец Пантелеймон – духовна опора за малки и големи в Пловдив"}
{"url": "https://www.actualno.com/america/razkriha-razmera-na-jadrenija-arsenal-na-sasht-news_744719.html", "text": "  Разкриха размера на ядрения арсенал на Съединените щати, пише Риа новости.     Вашингтон разполага с общо 3800 ядрени бойни глави. От тях около 1750 са монтирани в балистични ракети или натоварени на стратегически бомбардировачи.   Други 2050 са складирани за случай на необходимост, пише в последното издание на \"Бюлетина на ядрените учени\".\r\nРазбивката на готовите за изстрелване ядрени бойни глави показва, че около 1300 от тях са монтирани на балистични ракети, 300 са ядрени бомби, носени от стратегически бомбардировачи и около 150 са в американските бази в Европа.  Освен това, около 2400 остарели бойни глави са свалени от въоръжение и предвидени за утилизация до 2030 г.", "date": "2019.05.01", "title": "Разкриха размера на ядрения арсенал на САЩ "}
{"url": "https://www.actualno.com/plovdiv/strogi-proverki-zaradi-poseshtenieto-na-papata-u-nas-news_744769.html", "text": "  Три часа преди началото на светата литургия с първо причастие, дадено от папа Франциск на 200 деца в църквата \" Пресвето сърце Исусово\" в Раковски, желаещите жители и гости на града трябва да заемат места в отредените им зони на площада пред храма.     Това означава, че те трябва да бъдат там до 8.15 часа. Всички ще минават през контролно- пропусквателни пунктове, които ще отворят тогава. Няма да бъдат допускани хора във видимо нетрезво състояние или с обемисти багажи и забранени предмети- огнестрелно оръжие, пиротехнически изделия, ножове, палки, бутилки, парфюми. Чадърите ще бъдат допускани. Мерките за сигурност важат и за всички, които искат да видят главата на Римокатолическата църква в София. Подробна информация за мястото на контролно- пропусквателните пунктове ще бъде разпространена на 3 май. Възможно е да има временни затруднения в движението по време на визитата на папа Франциск.   В София папа Франциск ще бъде на 5 май,очаква се самолетът му да кацне в 10 ч на летище София, там да бъде посрещнат от министър- председателя Бойко Борисов, с когото ще има и среща на четири очи във ВИП залата. След това предстои посещение в Президентството, където ще бъде посрещнат с официална церемония. В 11.30 папа Франциск ще се срещне с Дипломатическия корпус, а в 12 часа ще посети Светия Синод, където ще го посрещне Патриарх Неофит. В 12. 50 ч той ще посети храма \"Александър Невски\" и ще произнесе тиха молитва пред олтара, посветен на светите братя Кирил и Методий. В 13 часа на площада пред храма ще произнесе молитвата REGINA COELI.\r\nЗа 16.20 ч е насрочено пристигането му на пл. \"Александър Батенберг\", обиколка с папомобила и посещение на Сакристията. В 16.40 започва Света литургия на пл.\"Александър Невски\", като сцената ще бъде с гръб към Президентството и лице към Софийски университет.  Програмата на папа Франциск за 6 май е не по- малко наситена. Тя започва с посещение в центъра за настаняване във Враждебна и среща с деца и семейства, както и служители, а след това делегацията се отправя към Раковски. След Светата литургия и първото причастие от 11.15 в църквата \" Пресвето сърце Исусово\", папата ще обядва неофициално в съседния католически манастир, а от 15.30 часа предстои срещата му с католическата общност в църквата \" Свети Архангел Михаил\". След това папа Франциск се връща в София и на пл.\"Независимост\" в Раковски от 18.30 започва Събитие за мир с различните вероизповедания.   При всички официални прояви на папа Франциск е създадена строга организация за зони за граждани и зони за медии, като до тях ще се стига след проверки.    ", "date": "2019.05.01", "title": "Строги проверки заради посещението на папата у нас"}
{"url": "https://www.actualno.com/europe/apartamentgejt-zastigna-i-ukrajna-syprugata-na-zelenski-e-zamesena-news_744781.html", "text": "  Съпругата на избрания президент на Украйна Владимир Зеленски Елена купила луксозен апартамент в Крим на половината от пазарната му стойност.     Това съобщи Reuters, позовавайки се на информация от в. „Известия“, че жилището било закупено от бизнесмена Александър Буряк.   Информацията идва от официалните данни за доходите и украинския регистър на недвижимите имоти.\r\nЗа това как жената на Зеленски е била в състояние да сключи такава добра сделка не се съобщава. Нито новоизбраният президент, нито неговата съпруга отговориха на въпросите на журналистите, Буряк отказа да коментира, подчертават от „Известия“.  Информацията е, че Зеленская  е закупила апартамент в жилищния комплекс в Ялта „Император“ през април 2013 г. за 163,9 хил. долара.\r\nВ същото време минималната цена за жилища е била около  2 8 00 долара на квадратен метър. През април тази година този апартамент беше предложен за продажба в агенция за недвижими имоти Причал-82 за 790,7 хил. долара, но все още  Зеленская е негов собственик.", "date": "2019.05.01", "title": "Апартаментгейт застигна и Украйна: Съпругата на Зеленски е замесена"}
{"url": "https://www.actualno.com/america/13-prichini-zashto-e-uvelichil-broja-na-samoubijstvata-pri-tijnejdjyri-news_744766.html", "text": "  Броят на самоубийствата при тийнейджъри е нараснал в месеците след излизането на противоречивия сериал на Netflix „13 причини защо”, показва ново изследване.     Сериалът проследява историята на гимназистка, която се самоубива, той бе посрещнат противоречиво, когато излезе през март 2017 г.. Според здравните експерти той може да е вреден за потенциално уязвимата част от населението, като непълнолетните.   Според ново изследване самоубийствата на младежи от 10 до 17 годишна възраст са нараснали с близо 29% в деветте месеца след излизането на сериала, пише в доклада на Американската академия по детска и непълнолетна психиатрия.\r\nУвеличение в случаите на самоубийство се наблюдава основно при момчетата, предаде AFP.  Изследователите обаче признават, че не са способни да установят ясна връзка между гледащите предаването и увеличения брой самоубийства и казват, че може да има и други фактори, които да влияят на данните.\r\nАвторът на доклада Джефри Бридж, заяви че сериала на Netflix показва самоубийството на главната героиня като сензационно.\r\n„Много е притеснително, че е показан графично, метода на самоубийството на Хана (главната героиня), това може да бъде много травмиращо за хората оцелели след опит за самоубийство или загубили близък след самоубийство, а също така показва конкретен начин на самоубийство”, казва той.       „Резултатите от това изследване потвърждават притеснението за това как сериала пренебрегва добрите практики за показване на самоубийство в медиите”, допълва Бридж.\r\nИзследователите са анализирали данните от януари 2013 г. до декември 2017 г., за да може да проследят ефекта на различните сезони и да определят тенденция за средния брой самоубийства всеки месец.\r\nПроучването е показало, че във възрастовата група 18 – 64 години е нямало сериозна промяна.\r\nПредишно изследване показа, че търсенето в Интернет на теми свързани със самоубийството е нараснало с 19% след излизането на сериала.\r\nNetflix обяви, че ще направи трети сезон на сериала и добави, че ще „разгледаме тези проучвания”.      „Това е критично важна тема и ние работим усилено да се подсигурим, че можем да работим с тази чувствителна тема отговорно”, заяви говорителят на Netflix.", "date": "2019.05.01", "title": "\"13 причини защо\" е увеличил броя на самоубийствата при тийнейджъри"}
{"url": "https://www.actualno.com/football/kyde-da-gledame-barselona-livyrpul-v-shampionska-liga-news_744818.html", "text": "  Тази вечер в каталунската столица Барселона посреща Ливърпул в очакван с нетърпение от всички футболни фенове първи полуфинален сблъсък между тях в Шампионска лига.     Победителят в този сблъсък, достоен за финал в най-престижния европейски клубен турнир, ще се превърне автоматично във фаворит за спечелването му.   И двата тима са печелили мечтания трофей по 5 пъти в историята си. Те са се срещали 8 пъти помежду си, като Ливърпул има 3 победи, Барселона - 2, и 3 пъти тимовете са завършвали наравно.\r\nКаталунците нямат кадрови проблеми, като единственият отсъстващ е Рафиня. Нападателите Лионел Меси и Филипе Коутиньо играха само по едно полувреме в съботния мач от Ла Лига, за да останат свежи за днешния полуфинал.  Клоп ще заложи на обичайните си изпълнители, като големият въпрос е дали ще включи в атакуващото трио Роберто Фирмино, който пропусна поради контузия мача с Хъдърфийлд през уикенда, но вече тренира с отбора. Ако той не може да вземе участие в мача, опциите пред Клоп са Алекс Окслейд-Чембърлейн и младия Райън Брюстър, който попадна в групата за \"Камп Ноу\".\r\nДвубоят тази вечер ще е специален за двама от нападателите на Барселона - Луис Суарес и Филипе Коутиньо, които пристигнаха в каталунската столица именно от Ливърпул и със сигурност изпитва смесени чувства.   И двата отбора влизат в мача в отлична форма. Барселона е без загуба в 22 мача във всички турнири, докато серията на Ливърпул е 19 срещи.    Вижте къде можете да наблюдавате двубоя в .", "date": "2019.05.01", "title": "Къде да гледаме Барселона - Ливърпул в Шампионска лига?"}
{"url": "https://www.actualno.com/politics/joncheva-borisov-vadi-goljamata-buhalka-kakto-prez-90-te-e-vadil-malkata-news_744791.html", "text": "  \"12 години сме член на ЕС и въобще не се доближаваме до ЕС. Борисов ни вкара в кюшето на ЕС и е на път да изкара България от Европа. Заемаме всички последни места във всяка сфера. Имаме авторитарно управление и само членството в ЕС ни спасява от диктатура\", заяви водачът на листата на БСП за евровота Елена Йончева от трибуната на националния митинг на БСП, с който партията откри предизборната си кампания.     \"Корупцията е заплаха за българската национална сигурност, защото източва 11 млрд. евро всяка година\", изтъкна тя и упрекна управляващите, че смазват съпротивата - „ “, добави Йончева.\r\nПосочените 11 млрд. са 22% от БВП, уточни Йончева и коментира, че това не е корупция, това е ограбване на България - с тези 11 млрд. евро може да се възроди българската икономика, да имаме промишленост, а и да не напуска страната всеки втори младеж, защото тук няма справедливост.      , категорична е Йончева. Като аргументи тя изтъкна битката на левицата българите да не консумират второ качество храна. Ние ще съживим българското село, зарече се още Йончева. „Това правителство, Борисов унищожава малките стопанства. Субсидиите се дават на едрите стопанства, а в България има регистрирани над 90 000 производители. Те така постъпват с българското образование, с българското здравеопазване, със всеки един от нас“, заяви тя.\r\n„Всеки тоталитарен режим си отива и аз съм убедена, че на 26 май ние ще спечелим с бюлетина номер 18 и ще покажем че можем да отвоюваме нашата свобода и нашето достойнство“, категорична е Йончева.    С поздрав за празника на труда, 143-годишнина от Априлското въстание лидерът на БСП Корнелия Нинова продължи темата за днешните роби на труда - хилядите работещи бедни.  „Събра ни бъдещето, общата воля да променим това, защото днес шивачки, механици, миньори, учени живеят зле, над 1.5 българи живеят под прага на бедност, а 10%  - тези от властта си направиха луксозни къщи с нашите пари - откраднати от нас“. Корнелия Нинова не пропусна да конкретизира: „Цветанов го откарва луксозен асансьор директно в лъскавия му хол“ и обобщи - - това е модел, създаден от Борисов - модел, в който едноличният му режим съсипа българските институции, задкулисието унищожи истината.   Лидерът на БСП припомни \"Приказката за стълбата\" на Смирненски и продължи, визирайки властимащите – „ Нинова определи възхода им като „подмяна на истината за живота ни, подмяна на учебниците, на паметта ни, на българщината“. Вчера, припомни тя някой ни убеждаваше, че нямало турско робство и категорично заяви: „ В България е имало турско робство и Руско-турска освободителна война. Не подменяйте историята!“ Нинова допусна, че ще има и опити за подмяна и на изборните резултати.\r\nПо повод мотото на митинга Нинова убедено заяви, че Европа може да ни подобри доходите и обясни как – „ако нашите хора се преборят за минимална европейска заплата и минимална пенсия, ако се преборят за културния чек и работа на младите хора... Ако създадем европейска прокуратура и подкрепим г-жа Кьовеши за главен прокурор на Европа“.\r\nТя разкритикува  ГЕРБ, Патриотите и ДПС, дори иронизира ГЕРБ. „Те си избраха слогана „Европа ни чува“ и тя ги чу и им отговори - няма да бъдем приети в Шенген, няма да бъде свален мониторинговият механизъм ...“ .\r\n„Можем да спрем подмяната и безперспективността. Можем да направим промяната“, категорично заяви Нинова и призова за промяна и тук в България.   „Победата ни над ГЕРБ ще означава възстановяване на държавността, правосъдие еднакво за всички, достъпно образование и здравеопазване, доходи, достойни за българите“, подчерта тя.   Единствената партия, която може да направи промяната е БСП, убедена е Нинова. Тя настоя пред хилядите симпатизанти: „Ако искате тази промяна да започне - подкрепете ни с бюлетина номер18. Не сме идеални, знаем го, но ние три години се борим срещу статуквото, срещу задкулисието, срещу модела на прехода. Не успяха да ни купят с постове и пари. Искаме да продължим и се нуждаем от вашата подкрепа. Да се съберем достойни българи. Нека заедно на 26 да си върнем достойнството на народ, който е бил люлка на цивилизацията, да си върнем свободата... Гласувайте за справедливост сега! По-бе-да!“ и множеството продължи да скандира на срички \"Победа\" и \"БСП\". Митинг-шествието на левицата започна от пл. \"Александър Невски\". Хиляди привърженици на партията потеглиха, начело с огромна трансперанта с мотото \"Искаме европейски доходи\", носена от най-видните партийни фигури към ларгото между Президентството и Министерския съвет. Развявайки червени партийни и национални знамена под звуците на техно-версия на емблематичната за социалистите песен \"На всеки километър\", също и на \"Стената\" на Pink Floyd привържениците на БСП спряха пред сградата на КЕВР и я овикаха с искания за оставки. С призиви \"Не на ниските доходи!\"; \"Да на справедливите доходи!\"; \"Да на преизчисляването на пенсиите!\"; \"Справедливост сега!\"; \"Победа!\" те се смесиха с очакващите ги пред зала \"София\" синдикалисти от Национален синдикат \"Защита\" и завзеха ларгото пред изградената за случая трибуна откъм сградата на президентството.\r\nПърви думата взе синдикалният лидер на Защита Красимир Митов, който акцентира на ниските доходи, високите цени и недоволството се насочи с викове \"Оставка\" към сградата на правителството. Лъжа е, че работим средно за 10 лв. на час, заяви той и добави, е средната заплата в България трябва да бъде 2000 лв. Синдикалистът призова хората за активно участие в изборите и да търсят правата си за по-достоен живот, който заслужават.\r\nПроф. Георги Михайлов от лекарското съсловие защити от трибуната медицинските сестри, чиито доходи са приравнени до най-ниските в страната и младите лекари, които са принудени да напускат страната. Докога от пазара ще изчезват лекарства, на кого са оставени тежко болните, докога ще бъдем първи по смъртност в ЕС и последни по продължителност на живота попита той и побърза да подскаже, че отговорите са във \"Визия за България\". Държавата трябва да се върне, за да бъде запазено най-ценното на нацията - нейното здраве и здравето на нейните деца, подчерта той и призова \"гласувайте с номер 18, за да се върне вашата справедливост, вашата сила и да бъде вашата победа\".", "date": "2019.05.01", "title": "Йончева: Борисов вади голямата бухалка, както през 90-те е вадил малката"}
{"url": "https://www.actualno.com/europe/tereza-mej-uvolni-britanskija-voenen-ministyr-zaradi-huawei-news_744905.html", "text": "  Британският премиер Тереза Мей уволни министъра на отбраната Гавин Уилямсън, след разследване за изтичането на новината, че Великобритания условно е разрешила китайската Huawei да развие 5G мрежата на Великобритания, предава AFP.     \"Премиерът тази вечер помоли Гавин Уилямсън да напусне правителството, след като загуби доверие в способността му да служи като министър на отбраната и като член на нейния кабинет\", заяви говорител от офиса на премиера.   Май заяви в писмо до Уилямсън, че разследването \"предоставя убедителни доказателства за отговорността Ви за неразрешеното разкриване на информация\" от заседанието на 23 април на Съвета за национална сигурност.\r\n\"Никаква друга достоверна версия на събитията, която да обясни това изтичане, не е идентифицирана\", добавя тя.  Разследването започна миналата седмица, след като вестници съобщиха, че съветът се е съгласил да позволи на Huawei да участва в някои аспекти от изграждането на нова безжична комуникационна мрежа от пето поколение (5G).\r\nВече сериозно загубилото доверие правителство на Великобритания беше разтърсено от скандала, че Тереза Мей е готова да позволи на Huawei да развие британската 5G мрежа.", "date": "2019.05.01", "title": "Тереза Мей уволни британския военен министър заради Huawei"}
{"url": "https://www.actualno.com/society/rumen-radev-trudyt-u-nas-ostava-nedoocenen-rodolubieto-ne-e-grjah-news_744756.html", "text": "  \"Подвигът на априлци ни напомня, че чистите духом са най-дръзки в мечтите и делата си, че родолюбието не е грях, а избор на достойните и че нашата съдба зависи от нас“. Това каза пред събралите се на площада в Клисура президентът Румен Радев по време на тържествения митинг-заря по повод .     \"Клисурци превърнаха града си в клада, осветила пътя ни към свободата. След кървавия погром оцелелите се завръщат, за да възродят града от пепелищата“, допълни държавният глава.   Стотици жители и гости на Клисура присъстваха на митинга. В памет на героите бяха поднесени венци и цветя пред монумента на априлци.\r\nПо-рано днес литийно шествие потегли от старата църква \"Свети Никола\", която е била срината със земята при погрома на въстанието. Почетена беше и паметта на жертвите - над 400 предимно жени, деца и възрастни хора. Заупокойната панихида беше отслужена в храма \"Свето Успение Богородично\".  Президентът Румен Радев поздрави всички българи и с – 1 май в социалната мрежа Facebook.    По думите му трудът е създал България, възраждал я е след войните, прославял я е по света, но днес той често остава недооценен.    Стотици хиляди сънародници изкарват прехраната си зад граница в търсене на достойни доходи. Това трябва да се промени и в България трябва да бъде ценен трудът на всеки български гражданин, заявява Радев.\r\n„Докато светът води битка за таланти – образовани, решителни и с поглед в бъдещето, у нас борбата продължава да е за достойни условия на труд и справедливо заплащане. От нейния изход зависи и какво бъдеще ще има страната ни и нашият народ“, подчертава президентът.\r\nДържавният глава изразява признателността си към всички българи, които с усърдието си съграждат и пазят България.", "date": "2019.05.01", "title": "Румен Радев: Трудът у нас остава недооценен, родолюбието не е грях"}
{"url": "https://www.actualno.com/europe/djulian-asandj-shte-se-javi-v-syda-dnes-news_744782.html", "text": "  Основателят на Уикилийкс Джулиан Асандж ще бъде съден днес от британския съд за нарушаването на гаранцията си от преди седем години, когато той се укри в еквадорското посолство в Лондон, за да предотврати екстрадиране в Швеция.     Австралийският разобличител, който бе арестуван на 11 април, след като еквадорското правителство го предаде може да бъде осъден на до 12 години в затвор, когато се яви в съда в 10:30 ч. местно време.   Асандж придоби известност след редица публикации, включително за американските военни операции в Афганистан и Ирак и за условията на задържане в лагера в Гуантанамо.\r\nПрез 2010 г. основателят на Уикилийкс, когато американските власти се заинтересуваха от него, замина за в Швеция, където възнамеряваше да получи защита. Впоследствие той беше обвинен в сексуални престъпления, отговорността, за които Асанж отрича.  Шведският съд го включи в международен списък за издирване, след което бе задържан в Лондон, но освободен под гаранция.\r\nУестминстърският магистратски съд на 29 юни 2012 г. издаде присъда за задържане за това, че не се е явил в съда. Оттогава Асанж се крие в еквадорското посолство в британската столица.   След задържането му еквадорският президент заяви, че Асанж няма да бъде екстрадиран в никоя страна, в която би могъл да се изправи срещу \"изтезания или смъртно наказание\".    ", "date": "2019.05.01", "title": "Джулиан Асандж ще се яви в съда днес  "}
{"url": "https://www.actualno.com/europe/datskite-ribari-se-strahuvat-za-bydeshteto-si-zaradi-brexit-news_744759.html", "text": "  В малкия рибарски град Тиборон на северозападния бряг на Дания много рибари се притесняват, че британските води, от които те стават все по-зависими, ще бъдат недостъпни, когато Великобритания напусне Европейския съюз.     35-годишният Пoл Ерик Ром и 65-годишният му баща Ейвинд са от стар рибарски род. Ежегодният им улов е на стойност около 25 млн. датски крони (3.75 млн. долара), 1/3 от които идват от британски води, разказва Reuters.\r\nПoл Ерик започва кариерата си на петролните платформи в открито море, но през 2011 г. си купува риболовен кораб, направен от баща му, който през целия си живот е бил рибар.\r\n„Харесва ми непредсказуемостта на риболова. Понякога улавяме 200 кг, понякога 2 тона, и никога не знаем на какви цени ще ги продадем”, казва Пол Ерик. Но несигурността, породена от напускането от Великобритания на Европейския съюз, е по-голяма, отколкото би му се искало.  От 70-те години на миналия век рибарите от ЕС са имали достъп до британски води по силата на споразумение, което мнозина на Острова считат за несправедливо. Сега някои смятат Brexit като възможност да „си върнат контрола” над своите води и да държат чуждите кораби извън тях.\r\n„Този град може да фалира заради “, предупреждава 36-годишният рибар Михаел Борк, който се занимава с риболов от 10-годишна възраст. Между 30% и 40% от улова в пристанището на Тиборон идва от британски води.\r\n„Просто се надяваме да останем на повърхността. Но без достъп до британски води, местата за риболов в датските води ще бъдат препълнени от холандски и белгийски рибари заедно с датските кораби. Просто няма достатъчно риба за това. Индустрията ще се срине”, опасява се Борк.    През 2015 г. - една година преди британците да гласуват за напускане на ЕС - Пол Ерик и баща му преоборудват кораба си, за да направят място за по-голям улов по време на дългите им пътувания по-дълбоко в британски води.\r\n\"Изглежда, че трябва да отплаваме все по-далеч от брега, за да намерим рибата\", казва Пол Ерик, който се тревожи какво ще се случи, ако има ограничен достъп до британските води.\r\nПроблемът за него и баща му е, че тъй като водата се затопля поради изменението на климата, рибите, на които разчитат, като треска и пикша, се насочват към по-студените води по-близо до Великобритания и по-далеч на север.\r\nАко се стигне до Brexit без сделка, Великобритания може да избере изцяло да затвори морската си граница в рамките на една нощ или да изчака до края на 2019 г., според датския министър на рибарството. Ако бъде постигната сделка, риболовните кораби на ЕС биха могли да имат временен достъп до постигането на постоянна търговска сделка.\r\nЛидерите на Европейския съюз дадоха на Великобритания още 6 месеца до 31 октомври, за да напусне блока, но британският политически елит все още се кара за това как, кога и дали да се случи Brexit. Последното отлагане всъщност означава, че всички опции – включително и напускането без сделка – са възможни.      \"Лично аз мога да загубя работата си, ако риболовът ни в британски води бъде ограничен\", казва 22-годишният Микел Якобсен, който работи на борда на риболовния кораб \"Пиа Гланц\" заедно с 9 други рибари.\r\n\"Винаги е досадно, когато политиката се изпречи на пътя. Ние, обикновените хора, не можем да направим много по въпроса, независимо колко силно говорим\", признава Якобсен.\r\nНесигурността вече оказва въздействие върху местния риболовен сектор, тъй като умишлено се забавят нови инвестиции в кораби и квоти за риболов. Пол Ерик и корабът на баща му, който струва 20-25 млн. датски крони, излиза в морето 300 дни в годината, като 5 души от 7-членния екипаж винаги са на борда.\r\nНалага се риболовецът да започне да обмисля какво да прави, ако на датските кораби бъде забранено да ловят риба в британски води и какво ще означава това за прехраната му. Изборът е труден. Той не иска да се връща към предишната си работа, не иска да продава лодката си за много по-малко, отколкото реално струва.\r\n„Ако трябва да продам всичко, когато всички изпитват затруднения, няма да получа нищо за моя кораб или квоти. И, разбира се, дължа на банката много пари, които сигурно биха искали да им бъдат върнати”, признава той.", "date": "2019.05.01", "title": "Датските рибари се страхуват за бъдещето си заради Brexit"}
{"url": "https://www.actualno.com/smolyan/sys-111-kaba-gajdi-otkrivat-praznika-na-chevermeto-v-zlatograd-news_744747.html", "text": "  Златоград усилено се стяга за празника на чевермето и гайдарско надсвирване. Богата програма е предвидена за дните между трети и шести май.     „Песента на гайдите ще се слее с Космоса и ще ви подари истинската емоция! В навечерието на 4 май ще ви разкажем за тайнството на живия огън и живата вода! Елате и съпреживейте ритуалното пречистване на душата и дома! Елате и се заредете със силата на Родопа планина! Впуснете се в приключението и го споделете с приятели!“ – тази покана отправя местната администрация. В петък вечерта в Златоград ще се отвори врата към плодородието и ще покажат на гостите си силата и мистиката на българските традиции и обичаи. От 20.30 часа е предвидено обредно приготвяне на жива вода за Гергьовден, а малко по-късно - ритуално запалване на жив огън в централния градски парк.   В съботата е същинският празник на златоградското чеверме, който в 11 часа ще бъде открит със 111 каба гайди. Припомняме, че в обособената част от парка, където до сутринта се пекат агнетата, допускат влизане само на хора, облечени в народна носия. Следва церемониалното им пренасяне до площада, където е подготвена богата музикална програма.  В нея участие ще вземат Николина Чакърдъкова, Николай Славеев, оркестър „Пловдив”, самодейни състави от Златоград, Росица Пейчева, ансамбъл „Загоре“. Вечерта ще бъде представен музикално-танцов спектакъл с популярни гръцки песни и танци.\r\nНеделята започва с гайдарско надсвирване и ще продължи с надиграване между любителски танцови състави. Веселието бъде поето от оркестър „Орион“.   Шести май е празникът Гергьовден. Започва с божествена света литургия в храма „Св. Георги Победоносец”, който ще бъде последван от мистично представяне на ритуала.    Завършекът на празника е поверен на оркестър „Орфей” с гост солист Искра Макакова. \r\n„Заповядайте в Златоград! Изживейте силата на традицията, чуйте приказката на гайдите, вдъхновете се от емоцията на песента и споделете неповторимото златоградско чеверме с приятели. Подарете си едно неповторимо преживяване и елате в народна носия!“, завършва поканата на организаторите.", "date": "2019.05.01", "title": "Със 111 каба гайди откриват празника на чевермето в Златоград"}
{"url": "https://www.actualno.com/tips/futbolni-prognozi-kakvo-da-ochakvame-ot-barselona-livyrpul-v-shampionska-liga-news_744800.html", "text": "  След като във вторник вечер Аякс поднесе поредния си футболен урок в Шампионска лига и надигра Тотнъм в Лондон, 22:00 часа в сряда е резервиран за мега спектакъла Барселона срещу Ливърпул. Според мнозина, битката между гигантите от Испания и Англия е \"финал преди финала\" и безспорно усещането е такова, тъй като двата отбора са сред фаворитите в турнира от самото начало. Сега нашият типстър The Dalai Lama предлага оптималните за дербито тази вечер. Ето ги и тях:      Донякъде изненадващ залог, ала два от трите мача на „Камп Ноу” по време на историята между съперничеството е виждало под 2,5 гола, когато мачът е бил точно в Барселона. Тазгодишната защита на Ливърпул играе по повече от добър начин, което ще затрудни максимално домакините. Въпреки това не очаквам и Барса да допусне много шансове за попадения, като три гола в мача ми се виждат много. : Под 2,5 – 2,20 коефициент.      Ливърпул ще опита да потърси гола на чужд терен, който да му даде някакво спокойствие преди реванша, който ще е в Англия. Садио Мане и Мохамед Салах се намират в добра форма, а Барселона в хода на сезона често допуска голове, нещо неприсъщо за каталунците.     : Гол/гол – 1,62 коефициент. Бившият футболист на Ливърпул Филипе Коутиньо по всяка вероятност няма да стартира от първата минута в мача между двата тима. Все пак се очаква бразилецът да се появи по някое време, а когато дойде този миг, то той ще опита да накаже бившия си отбор със сигурност. В последния мач на Барселона, срещу Леванте, за 45 минути Коутиньо отправи 8 удара, пет от които във вратата, така че очакванията са ми, че поне веднъж той ще затрудни Алисон Бекер. Ставката от 1,80 е повече от добра. : Над 0.5 удара за Коутиньо (1.80 коефициент)\r\nНападателят на Ливърпул Роберто Фирмино успява да отваря пространствата за Садио Мане и Мохамед Салах, но е неразделна част от така известното атакуващо трио на „червените”. Роберто Фирмино е способен да отправи удар и от невъзможни позиции, като смятам, че точно такива ще преобладават за него по време на мача в сряда. Въпреки това №9 в Ливърпул е способен да отправи поне един точен удар, който като нищо може да се окаже и голов – 2,00 коефициент в 7777.bg   : Над 0.5 удара за Фирмино (2.00 коефциент)       Същевременно можем да погледнем и към пазара над 3,5 точни удара за Ливърпул в мача на 1,90 коефициент. Остротата на отбора ще бъде основното оръжие в хода на мача, като предварителните очаквания са Ливърпул да атакува на контраатаки. Ако стане точно така, то хората на Юрген Клоп ще трябва да бъдат максимално прецизни в мача, както са го правили неведнъж. Именно затова препоръчваме този пазар, над 3,5 точни удара в мача, за Ливърпул, а коефициентът от 1,90, даден от 7777.bg, е повече от приятен, ако съумеем да го комбинираме правилно. Опорният полузащитник на английския тим ще бъде под голямо напрежение, когато започне мача. Бразилецът ще трябва да прави връзката между дефанзивната линия на отбора с тази напред, но същевременно да успее да неутрализира опитите за пас към офанзивното трио на Барселона (Суарес, Меси, Коутиньо/Дембеле). Все си мисля, че Фабиньо Тавареш няма да успее да се справи с тази задача леко, като на няколко пъти ще се окаже в неприятна позиция, направена от футболистите на Ернесто Валверде, която всъщност би му донесла картон на 2,40 коефициент в 7777.bg : Фабиньо да получи картон (2.40 коефициент) ", "date": "2019.05.01", "title": "Футболни прогнози: Какво да очакваме от Барселона - Ливърпул в Шампионска лига?"}
{"url": "https://www.actualno.com/society/s-konkurs-izbirat-proektant-za-nova-laboratorija-v-antarktika-news_744790.html", "text": "  Конкурс, на който да се избере проект за лабораторен блок в  антарктическата ни база на остров Ливингстън  обяви проф. д.н. Христо Пимпирев – директор на Българския антарктически институт.     Наградите за първо, второ и трето място са съответно – 2000, 1500 и 1000 лева. Класираният на първо място ще получи задание да създаде работен проект за лабораторията на стойност 950 000 лева без ДДС.   Журито е с председател проф. Пимпирев и членове: доц. Юри Кучев (зам.-ректор на Софийския университет), арх. Димитър Коев, доц. любомир Кендеров, Йордан Йорданов, Драгомир Матеев и Стефан Велев.  Изграждането на нова лаборатория е заради необходимостта на експедицията да осъществява геоложки, биологични, медицински и екологични научни изследвания. Специализираните помещения ще са предназначени за лабораторна обработка на събраните проби и образци от теренните проучвания.\r\nОценката на проектното решение се извършва на база сравнение между отделни предложения, като се оценяват високата естетическа и функционална стойност на предложеното решение съгласно представеното техническо задание. Към проекта се прилага обяснителна записка, план - разпределения на етажа; разрези и фасади; текст с технически показатели; визуализации на обемното решение на сградата; от която журито да придобие най-точна представа за проектното решение.       300 000 лева за изграждането на бъдещата лаборатория са предоставени от Министерството на образованието и науката.\r\n„Българската полярна база е включена към Националната пътна карта за научна инфраструктура. Тя представлява единствен по рода си български на,учен център, в който нашите изследователи имат възможност да работят съвместно с колеги от цял свят по проекти с глобално значение като климатичните промени, търсенето на ензими и микроорганизми за нови животоспасяващи лекарства, изследване и запазване на уникалната природа. Българската база има належаща нужда от построяване на нова модерно обзаведена и оборудвана научна лаборатория, която да отговори на засиления интерес на българските и чуждестранни изследователи за проучвания на съвременно ниво в тази част на Антарктика“, каза в интервю за в-к „Труд“ преди 9 месеца проф. Пимпирев.", "date": "2019.05.01", "title": "С конкурс избират проектант за нова лаборатория в Антарктика"}
{"url": "https://www.actualno.com/europe/putin-uvolni-ruskija-poslanik-v-belarus-news_744767.html", "text": "  Президентът на Русия Владимир Путин внезапно уволни посланика на Москва в Беларус Михаил Бабич, съобщи Кремъл, цитиран от Ройтерс.     Това стана на фона на спор за замърсен руски петрол и по-широки политически разногласия между двете бивши съветски републики, коментират западните медии.   Бабич беше назначен за посланик през август 2018 г. Той критикува беларуските власти по време на спора за данъчните промени, които Беларус казва, че ще струват на бюджета му 400 милиона долара тази година.\r\nКремъл посочи днес, че Бабич ще премине на друга работа и ще бъде заменен от Дмитрий Мезенцев – адвокат, член на горната камара на парламента.  Разширяването на политическите несъгласия се изостри от замърсения руски петрол, който се транспортира към европейските държави през Беларус, посочва осведомителната агенция.", "date": "2019.05.01", "title": "Путин уволни руския посланик в Беларус"}
{"url": "https://www.actualno.com/football/bezredici-v-barselona-syzdadoha-fenove-na-livyrpul-ima-raneni-i-arestuvani-news_744809.html", "text": "  Тази вечер от 22:00 часа на стадион \"Камп Ноу\" ще се изиграе дългочакания 1/2-финал в Шампионска лига между отборите на Барселона и Ливърпул.     Както играчите, така и феновете на английския тим са вече в каталунската столица. И докато момчетата на Юрген Клоп се подготвят за битката си тази вечер, привържениците на тима от \"Анфийлд\" създадоха куп безредици в града.\r\n\"Mundo Deportivo\" информира, че шестима запалянковци са били арестувани през нощта, след като са нанесли побой на служители в хотел в Барселона. Единият от пострадалите е бил откаран в болница със счупен нос.\r\nВ друга част на града пък запалянко на \"чрвените\" бе заснет да бута без причина жители на каталунската столица в един от фонтаните в центъра.  Подробности и видео от инцидентите вижте в .", "date": "2019.05.01", "title": "Безредици в Барселона създадоха фенове на Ливърпул, има ранени и арестувани"}
{"url": "https://www.actualno.com/politics/pochina-bivshijat-ministyr-na-pravosydieto-teodosij-simeonov-news_744820.html", "text": "  След продължително боледуване почина Теодосий Симеонов, съобщава пред съгражданинът му - бившият лидер на ПГ на Реформаторския блок в 43-ото Народно събрание Найден Зеленогорски, който бе и дългогодишен кмет на Плевен.     Симеонов бе депутат от СДС в 38-ото Народно събрание и министър на правосъдието в правителството на ОДС с премиер Иван Костов.\r\n\"Приемете моите и на ръководството на СДС най-искрени съболезнования за загубата на Теодосий Симеонов. Той беше истински демократ, който отдаде енергията и силите си за промяната на България\", написа в съболезнователен адрес до близките лидерът на СДС Румен Христов.\r\nПоклонението пред тленните останки на Теодосий Симеонов е утре, 2 май от 12 ч. в черквата \"Света Троица\" в Плевен.  Теодосий Симеонов е роден на 12 август 1946 г. През 1969 г. завършва право в СУ \"Св. Кл. Охридски\". От 1984 до 1990 г. е адвокат в Никопол, а между 1990 и 1995 г. - в Плевен, където оглавява местната колегия.\r\nОт 1999 до 2001 г. е министър на правосъдието. През 2001 г. става член на Демократическата партия и се връща към адвокатската практика.", "date": "2019.05.01", "title": "Почина бившият министър на правосъдието Теодосий Симеонов"}
{"url": "https://www.actualno.com/europe/djulian-asandj-shte-leji-50-sedmici-v-britanski-zatvor-news_744815.html", "text": "  Основателят на Уикилийкс Джулиан Асандж бе осъден на почти една година затвор за нарушаване на гаранция, докато се готви да се бори за екстрадиция в САЩ, съобщава Bloomberg.     Миналия месец Асандж бе признат за виновен за нарушения на гаранцията след . 47-годишният австралиец се укриваше в посолството на Еквадор от 2012 г., когато се опита да избегне разпит заради заведено срещу него дело за изнасилване в Швеция.\r\nНа съдия Дебора Тейлър го осъди на 50 седмици затвор, като заяви, че съзнателно е избегнал правосъдието.\r\nАсандж изрази писмено съжалението си за начина, по който са се развили събитията, заради действията му. „Разбрах, че се боря с ужасяващи обстоятелства. Направих това, което си мислех, че беше най-доброто в онзи момент или може би единственото нещо, което мислех, че може да се направи”, признава той.     \"Трудно е да се предвиди по-сериозен пример за това престъпление. Може да сте имали страхове относно това, което може да се случи с вас, въпреки че сте имали избор\", казва съдия Тейлър. По думите ѝ Великобритания е похарчила 16 млн. паунда, докато Асандж е бил в посолството.\r\nМалко по-късно Уикилийкс осъди присъдата му като \"отмъстителна\" и изрази загриженост по повод предстоящото изслушване за евентуалната му екстрадиция в САЩ.\r\n\"Присъдата на Джулиан Асандж е колкото шокираща, толкова и отмъстителна. Имаме сериозни опасения дали ще получи справедливо изслушване във Великобритания относно екстрадицията му\", пише организацията, цитирана от Спутник.    Макар британската присъда да има предимство, лишаването от свобода на Асандж е малко вероятно да забави . Вашингтон настоява да бъде екстрадиран, за да бъден съден по обвинения, че е заедно с бившия анализатор на американската армия Челси Манинг с цел разгласяване на класифицирана държавна информация.", "date": "2019.05.01", "title": "Джулиан Асандж ще лежи 50 седмици в британски затвор"}
{"url": "https://www.actualno.com/business/minimalnata-zaplata-skochi-dvojno-no-ostavame-naj-bedni-v-evropa-otchitat-ot-knsb-news_744822.html", "text": "  \"За последните 10 години минималната заплата се е увеличила двойно и е пораснала с близо 200%, а средната работна заплата е нараснала с около 90%, но си оставаме пак най-бедни в Европа.     Ние смятаме, че всяка година всички заплати трябва да вървят нагоре с минимум 10-12-15%, като най-ниските трябва да се увеличават най-бързо.\" Това каза във Варна президентът на КНСБ Пламен Димитров, цитиран от .   По думите му движението на заплатите нагоре е станало вече нещо нормално, докато преди години тази тема е била табу и никой не е смеел да отвори дума за по-високо заплащане заради страха да не бъде изгонен от работа.\r\n\"Сега хората започнаха да си искат парите за труда, който полагат, защото ако има растеж в икономиката, трябва да има и за джоба на работника\", обясни синдикалният лидер.  По думите на Димитров най-честото нарушение на Кодекса на труда е свързано с работното време. \"8-часовият работен ден е вече в историята. При сключване на трудовите договори се използват всякакви хватки. Подписва се договор за 4 часа, а работникът работи 12. Извънредният труд не се заплаща, когато няма контрол от Инспекцията по труда, както и синдикална структура във фирмите.\r\nТрябва на 6 месеца да се изчислява извънредният труд, но ако няма контрол - пито-платено и докато хората разберат, извънредният труд е изчезнал\", коментира Димитров. Според него другият голям бич си остават работещите бедни, които всяка година са около 600 000 – 700 000 със заплати 2/3 от средните и надолу, по данните на Евростат.   ", "date": "2019.05.01", "title": "Минималната заплата скочи двойно, но оставаме най-бедни в Европа, отчитат от КНСБ"}
{"url": "https://www.actualno.com/europe/borisov-iztochna-evropa-dokaza-che-moje-da-byde-kormiloto-na-evropejskija-syuz-news_744811.html", "text": "  Страните ни доказаха, че могат да бъдат „кормилото на Европейския съюз“. Това заяви министър-председателят Бойко Борисов по време на форума „Заедно за Европа“ във Варшава посветена на 15-годишнината от началото на голямото разширяване на ЕС, съобщават от пресслужбата на Министерския съвет.     Държавните и правителствени ръководители на страните-членки, приети след 2004 г. в ЕС, провеждат среща на високо равнище във Варшава, инициирана от премиера на Полша Матеуш Моравецки.   Българският премиер подчерта, че страната ни ще продължи да работи прозрачно и отговорно за бъдещето на европейските граждани и за осъществяването на общите политики на ЕС -  икономически растеж, социално сближаване и перспектива за младите хора, сигурност и стабилност, развитие на цифровата икономика.\r\n„Ключовата дума и днес е „сигурност“. Без сигурност и стабилност европейските ценности са трудни защитими“, подчерта в изказването си българският министър-председател. Борисов заяви, че страната ни изпълнява отлично задачата по опазването на европейската граница и счита за особено важно укрепването на контрола по всички граници на общоевропейско ниво.  Премиерът Бойко Борисов изтъкна още, че България ще продължава да отстоява категоричната си позиция за солидарно разпределение на тежестта и допълни, че никоя държава-членка не трябва да бъде оставена сама да се справя с предизвикателствата на миграцията. „Шенген е едно постижение, което трябва да съхраним. Бъдещето му трябва да бъде символ на обединена и единна Европа“, заяви още пред участниците Бойко Борисов. Българският премиер подчерта, че пълноправното членство в Шенгенското пространство си остава ключов приоритет за страната ни.\r\nПо време на сесията във Варшава министър-председателят Бойко Борисов беше категоричен, че Европа няма да бъде завършен проект, ако страните от Западните Балкани не бъдат приобщени към ЕС. „Всяка от нашите държави даде своя принос. България вложи цялата си енергия, за да постигне напредък в тази област по време на ротационното си председателство на Съвета на ЕС. Удовлетворени сме и от факта, че настоящото Румънско председателство и бъдещото на Хърватия ще продължат осъществяването на този приоритет“, посочи премиерът Бойко Борисов пред лидерите в Полша.   Българският министър-председател изтъкна и необходимостта от запазването на кохезионната и общата селскостопанска политика, включително осигуряване на адекватното им финансиране от бюджета на ЕС. Бойко Борисов посочи и нуждата от изграждането на Цифровия пазар и развитието на иновациите и високите технологии. Според него те ще допринесат за по-високата конкурентоспособност на ЕС.    Пред участниците в сесията премиерът Борисов подчерта и стратегическото значение на Енергийния съюз, включително ускоряването на работата по регионалните енергийни проекти и междусистемните връзки.\r\n„България категорично остава на позиция, че консенсусът е задължителен при вземане на решения в областите от взаимен интерес на всички държави-членки от Общността“, завърши речта си българският министър-председател.", "date": "2019.05.01", "title": "Борисов: Източна Европа доказа, че може да бъде кормилото на Европейския съюз"}
{"url": "https://www.actualno.com/curious/mesechen-horoskop-za-maj-2019-g-news_744488.html", "text": "        През този месец рискувате да попаднете в капана на апатията. Това ще ви спести някои усилия, но само за момента. Рискувате да пропуснете възможности и дори срокове, които ще ви е трудно да наваксате. Колкото и да ви е трудно ще трябва да се напрегнете и да свършите, каквото можете. Още в средата на месеца ще почувствате възвръщане на силите и ще се чудите как изобщо сте могли да изпаднете в подобно състояние. Това е време за наваксване, а за по-талантливите от вас и за печелене на по-предни позиции в бизнеса. В личен план нещата рискуват да се занемарят, но в третата декада от периода ще имате възможност да поправите нещата. Освен ако не решите, че ви е време да си починете от всякакъв вид страсти. В последните дни на месеца може да съжалите за това решение и да се почувствате много самотни. Май е месец, в който да внесете ред във финансите си. Сега е подходящо време да планирате лятната си почивка. Помислете дали не искате нещо различно и по-близо до природата. Подобен вариант може да ви спести много средства, но обсъдете всичко със семейството ви. В средата на периода може да преживеете изненадваща ситуация, свързана с работата ви. Бъдете максимално добронамерени и не си печелете врагове. Наблюдавайте всичко случващо се с максимално спокойствие и мъдрост. Края на месеца посветете на грижи за външността и здравето ви. Нужно е да положите малко усилие, за да влезете в релси и да си наложите нови правила, които ще може да спазвате учудващо лесно.   Това е месец, в който да пестите силите си. Сега може да намалите  темпото, като отбирате само важните задачи за изпълнение. Отдайте  значимото на месеца и прекарвайте повече време навън и на слънце. По  възможност без да се товарите с работа, но ако това не е възможно носете  само лист и химикалка. В средата на месеца ви очаква вълнуващо пътуване  в приятна  компания. Пригответе се за много щури емоции, изненади и  незабравими емоции. В любовен план месецът обещава изключителни  преживявания. Обвързаните представители на знака ще се радват на  романтични жестове от страна на половинката ви. Останалите  може да имат  неангажиращи приключение. Само не очаквайте всеки флирт да прерасне в  любов, поне не веднага.     Това е месец на непредвидени промени. Ще искате да подредите нещата по ваш вкус, но в един момент може да се окаже, че сами ще се наслаждавате на хармонията ви. През първите дни на месеца е добро време за атакуването на служебни върхове. Опитайте се да бетонирате вашите позиции. В средата на периода ще имате нужда от повече грижи за здравето ви. Не пренебрегвайте основни правила за хигиена и здравословно хранене. Организмът ни има свойството да помни. В края на периода излизания с приятели може да ви дадат повече кураж и да разведрят настроението ви. Не пренебрегвайте молба за помощ от страна на родителите ви. Периодът е подходящ за закупуването на техника и средства за придвижване. Този месец ще имате доста сериозни предизвикателства за преодоляване. Бъдете сигурни, че ще може да се справите с всички тях. Ако срещате трудности, то не е защото не можете, а сте загубили ваши стари добри навици. Сега е добър момент да си ги припомните и да не допускате повече подобна ситуация. Половинката ви ще ви бъде верен помощник в това начинание. Там ще трябва да се проявите и да поднесете някое извинение. В средата на месеца се пазете от измами, могат да ви направят интересно предложение за покупко-продажба на прекалено добри условия. В края на периода потърсете отдушник в ново занимание, като спорт, йога или медитация. Не бъдете подозрителни към нещо, само защото не го познавате. Време е да помислите и за лятната си почивка. През този месец не правете грандиозни планове с участието на други хора. Обстоятелствата не винаги зависят от нас и може да настъпят промени, които да ви натъжат.  Сега е време да се научите да се радвате на малките неща, дори в кратките моменти има много вълшебство, което може да ни топли дълго време. В средата на май е добро време да се запишете на курс по език или занимание, което е по вкуса ви. С каквото и да се захванете щом е за вашето развитие, значи ще има положителен ефект. В  края на периода ще ви се иска повече романтика, но засега е рано да правите сериозни крачка към човека до вас, особено ако от скоро сте заедно. Припомняйте си по-често, че желанието е едно, но дали човекът до вас може да го осъществи, дали има съответните ресурси - е съвсем друго.   През този месец ще ви бъдат предоставени шансове да наредите живота си по ваш вкус. Ще са ви необходими повече кураж и гъвкавост от обикновено. Опитайте се да игнорирате максимално реакциите на околните, особено ако са от онези, от които искате да се дистанцирате. Възможно е да получите противоречиви сигнали и обещания за промяна. Положете се на опита и не възлагайте напразни надежди там, където са останали само пепелища. Средата на месеца ще ви предостави и възможност за професионално развитие или предложение за допълнителен доход. Помислете за това да имате достатъчно време за почивка и възстановяване на силите. В края на месеца не е удачно да се хвърляте във финансови операции. Напротив - опитайте се да спестите, колкото може повече.    През този месец ще се наложи да се изправите срещу самите себе си и да си кажете честно какво харесвате и кое ви пречи да се развивате напред. Възможно е настоящето положение да ви устройва, но е добре да помислите дали след няколко седмици ще сте на същото мнение. Лятото е добро време за реализирането на идеите, които имате, затова сега е моментът да разчистите около себе си и да съставите своя план за действие. В личен план е възможно нахлуване във вашето пространство. Проявете интерес, но не допускайте прекрачване на граници. В средата на периода ще имате достатъчно време за забавления, но бъдете предпазливи. В края на месеца е добро време за активни действия, свързани с професионалното ви развитие. През този месец посветете времето си на наблюдения и правенето на изводи. Не задълбавайте прекалено в анализи, за да не попаднете в капана на меланхолията. Майското слънце може да ви поведе по нови пътеки. Възползвайте се от това време, за да разнообразите възгледите си. Сега най-малко от всичко ще ви е полезна ролята на съдник. Бъдете толерантни, както към себе си, така и към останалите. В средата на месеца ще попаднете в нова компания. Не бъркайте интереса с ползата. Ако усетите различия, най-добре се оттеглете, докато е време. В края на месеца може да усетите прилив на енергия, която да ви насочи към интересно занимание. Не си поставяйте високи цели, а заложете на извличането на удоволствие от участието в процеса.    През този месец си поставете кратки и ясни цели. Най-добре е те да бъдат част от веригата, която да ви изведе нагоре в професионално отношение. Колкото повече свършите сега, толкова по-свободни ще бъдете лятото, а най-хубавото е, че ще имате шанса да го прекарате по ваш вкус. В личен план нещата ще изискват напасване и компромиси. Няма да ви е трудно да се нагодите към партньора ви. Замислете се какво толкова има да защитавате и дали не  е по-добре да оставите щафетата на половинката ви. В средата на периода може да си подарите кратка почивка със спа процедури. Времето е подходящо за спортуване навън, така че не мързелувайте и правете поне няколко дълги разходки вечер. Този месец ще ви предостави възможности за нови познанства. Някои от тях може да ви бъдат полезни за вашето развитие. Сега е добро време за записване на курсове и развиване на уменията ви. Не се колебайте да си поставяте високи цели, независимо дали ще може да ги  постигнете или не. Най-важно е участието ви, ако положите достатъчно усилия може да се радвате и на сладки плодове. В средата на месеца ви очаква романтично приключение. Всъщност от вас зависи дали ще участвате в него или ще го подминете.  Каквото и да направите - все ще е правилното. В края на май помислете за почивката ви. Може да опитате нов начин за разпускане, като пътувате често и за кратко на различни места, вместо да се закотвяте за дълго време. Предстои ви, може би най-активният месец през годината. Всичко, което правите сега е солидната основа на вашето близко бъдеще. Затова не пестете усилия и време, които да вложите в това, което правите. Ще е важно да бъдете по-гъвкави.  Сега работното време ще е относително понятие. Може да ви се налага да будувате, но и да спите в необикновени часове, за да наваксате. При изострени ситуации запазете мълчание и действайте мъдро и с поглед в бъдещето. Преди да решите на дадена крачка или да кажете нещо, помислете няколко пъти какви може да са последиците от вашите действия. Не е нужно да създавате изкуствени приятелства, но със сигурност сега нямате нужда от врагове. Хладнокръвността ви ще е най-добрия ви приятел. Непременно намирайте време за себе си, за ваше лично време, изпълнено с изкуство и медитация.", "date": "2019.05.01", "title": "Месечен хороскоп за май 2019 г."}
{"url": "https://www.actualno.com/bgfootball/cska-uredi-as-na-botev-pd-presledva-oshte-edin-news_744814.html", "text": "  Ботев (Пловдив) ще се раздели с част от звездите си през лятото, пише \"Тема Спорт\".     Талантливият бранител Кристиан Димитров се очаква да премине в ЦСКА. В Пловдив се говори, че той вече е подписал предварителен договор с \"червените\".   Централният защитник изнесе много силни двубои срещу столичния гранд в последните две седмици, а и като цяло е откритието на сезона.\r\nДимитров реализира и важни голове в гостувания - при победи за първенство на \"Лаута\" и „Герена\" и за крайното 3:3 в реванша за купата с ЦСКА на \"Армията\".  Интерес към него има също от Левски и Лудогорец. През миналата година пазарът у нас затвори на 6 септември.\r\n\"Червените\" имат сериозен интерес към още един от водещите играчи на \"канарчетата\". За кого става въпрос разберете в .   ", "date": "2019.05.01", "title": "ЦСКА уреди ас на Ботев (Пд), преследва още един"}
{"url": "https://www.actualno.com/analysis/neuspeshen-opit-za-bunt-vyv-venecuela-ostanal-poveche-v-twitter-news_744727.html", "text": "  Венецуелската армия осуети опит за преврат, посочи министърът на отбраната генерал Владимир Падрино. Армията даде \"незабавен отговор\" на заговора, заяви Падрино в обръщение по националната телевизия. По думите му близо 80 процента от войниците, участвали в опита за преврат, били \"подлъгани\" и се върнали в казармите по заповед на командирите си.     Висшето командване на въоръжените сили продължава да е \"вярно на конституцията\", увери министърът на отбраната, след като по-рано членове на Националната гвардия откликнаха на призивите на опозиционния лидер Хуан Гуайдо да въстанат срещу президента Николас Мадуро. Това доведе до сблъсъци с верните на Мадуро сили близо до военновъздушна база в Каракас, предаде Reuters.   Президентът на Венецуела Николас Мадуро заяви категорично, че е разговарял с ръководителите на въоръжените сили и че те са го уверили в \"абсолютната си преданост\" към него.   Напрежението започна, когато лидерът на опозицията във Венецуела и самопровъзгласил се за временен президент Хуан Гуайдо публикува към венецуелските военни, както и към гражданите, да излязат по улиците на столицата Каракас, за да гарантират \"окончателното прекратяване на узурпацията\" на Николас Мадуро, който според него нелегитимно заема президентския пост, тъй като го е спечелил с изборни фалшификации.\r\nЗаедно с Гуайдо на видеото се появява влиятелната опозиционна фигура Леополдо Лопес, който по-рано беше арестуван. Според \"Асошиейтед прес\" той е заявил, че военните са го освободили от ареста. Лопес призова венецуелците за мирни протести срещу Мадуро.        Малко по-късно Леополдо Лопес, съпругата му и едно от децата им, влязоха в посолството на Чили и поискаха политическо убежище, обяви външния министър на Чили в столицата Сантяго.\r\nМного жители на Каракас се събраха край военната база \"Карлота\" в знак на . Военни, носещи сини ленти, се присъединиха към множеството. Тези ленти, носени на ръката или на главата, са символ на \"ново начало\", каза един от военните пред колумбийска телевизия.\r\nРъководителят на Боливарската национална разузнавателна служба Мануел Фигера е станал един от ръководителите на групата военни, застанали на страната на лидера на опозицията. Това заяви в ефира на радио \"Унион\" депутатът от Конституционното събрание на Венецуела Херардо Маркес, цитиран от ТАСС.\r\nГенералният секретар на ООН Антонио Гутериш призова всички страни в конфликта да избягват насилието. Според източници от лечебни заведения, пострадалите в сблъсъците са 69, като двама от тях са били ранени от куршуми.\r\nДържавният секретар на САЩ Майк Помпео обяви, че Мадуро е бил готов да напусне Венецуела по посока Куба, но от Русия са го убедили да не бяга. Москва, един от основните съюзници на Николас Мадуро, заедно с кредиторите му от Китай, обвиниха Хуан Гуайдо, че \"разпалва конфликта\" в богатата на петрол страна. Левите правителства на Куба и Боливия също осъдиха действията на Гуайдо.      Доналд Тръмп заплаши с \"пълно ембарго\" и по-строги санкции Куба ако не прекрати военната си подкрепа за режима във Венецуела. В няколко държави от Латинска Америка и Европа, пред посолствата на Венецуела, се проведоха демонстрации както срещу Мадуро, така и в негова подкрепа.\r\nВъпреки че Доналд Тръмп на няколко пъти каза, че \"всички опции са на масата\", когато става дума за Венецуела, като ясен намек за евентуална военна намеса на САЩ, засега няма никаква забележима мобилизация на американската армия.\r\nВместо това Вашингтон засили икономическия натиск над управляващите във Венецуела, с налагането на нови , насочени срещу ръководни фигури около Мадуро, както и срещу основния източник на приходи за режима - износа на петрол.", "date": "2019.05.01", "title": "Неуспешен опит за бунт във Венецуела, останал повече в Twitter"}
{"url": "https://www.actualno.com/chronicles/syzdadena-e-severna-koreja-a-kim-ir-sen-stava-pyrvijat-prezident-news_744613.html", "text": "  Корейската народно-демократична република, съкратена като КНДР, е държава в Източна Азия, заемаща северната част на Корейския полуостров с площ от 120 540 km².     На юг КНДР граничи с Република Корея (238 km), с която до 1948 година образуват една страна. Строго охраняваната граница между двете корейски държави следва 38-я паралел На север КНДР граничи с Китай (1416 km) и Русия (19 km). Дължината на държавните граници е общо 1 673 km, на бреговата линия – 2 495 km. На запад страната опира Жълто море и Корейския залив, а на изток – Японско море.   Често за разграничаване от Република Корея, т.е. Южна Корея, за КНДР се използва названието Сѐверна Корѐя, а понякога е наричана и „Страна на утринната свежест“.\r\nКНДР е образувана през 1948 година от съветската окупационна зона на Корейския полуостров, който до 1945 година е управляван от Японската империя. Политическите различия с Южна Корея, заемаща територията на американската окупационна зона, довеждат до напрежение на полуострова, което в крайна сметка прераства в пълномащабен конфликт през 1950 година. Корейската война довежда до смъртта на милиони хора и на практика задълбочава различията между двете държави. Тя формално приключва с примирие през 1953 година, но без официален мирен договор. Двете корейски държави са приети поотделно в ООН през 1991 година.  Официално Северна Корея е демократична република, но де факто е еднопартийнатоталитарна държава, следваща принципите на идеологиите чучхе и сонгун. Управляваща е Корейската работническа партия под формата на коалиция с две по-малки сателитни партии (Чондоистка партия и Корейска социал-демократическа партия). Първи ръководител на страната е Ким Ир Сен, управлявал в продължение на 46 години (от 1948 до 1994). След смъртта си е обявен за „вечен президент“ и наследен от сина си Ким Чен Ир, който умира през декември 2011 г. и на свой ред е наследен от сина си и внук на Ким Ир Сен Ким Чен Ун. КНДР е най-военизираната страна в света с общо 9 495 000 души военен персонал (редовни, резервисти и полувоенни), притежава и разработва атомно оръжие и има активна космическа програма.", "date": "2019.05.01", "title": "Създадена е Северна Корея, а Ким Ир Сен става първият ѝ президент"}
{"url": "https://www.actualno.com/society/otbeljazvame-143-g-ot-izbuhvaneto-na-aprilskoto-vystanie-news_744715.html", "text": "  България почита героите от от 1876 г. - днес се навършват 143 години от героичната епопея, в която най-достойните синове и дъщери на народа ни проляха кръвта си в името на свободата.     По традиция Панагюрище е център на честванията. Българи от цялата страна ще се съберат в столицата на четвъртия революционен окръг, за да  отдадат почит пред подвига на Априлци.\r\nТържествата ще започнат в 10.30 часа с литийно шествие, което ще пренесе Светините на Април 1876-а, от историческия музей до площад \"20-ти април\". Там ще бъде извършен ритуалът по издигането на националния флаг.\r\nВ историческия храм \"Свето Въведение Богородично\" ще бъде от отслужен молебен за  благоденствие В 11.30 часа ще започне военно-историческия спектакъл възстановка \"Мъжество и саможертва\".     Кулминацията на тържествата е тържественият митинг-заря - от 20.30 часа.\r\nОфициалното слово ще произнесе председателят на Народното събрание Цвета Караянчева.\r\nВ Клисура честванията продължават с възстановка на моменти от Априлсокто въстание. На 30 април на площада в подбалканския град се състоя тържествен митинг-заря, на който присъства президентът Румен Радев. Почетена беше паметта на загиналите при погрома на въстанието над 400 клисурци    В Копривщица тържествата започнаха още вчера, но ще продължат и днес.", "date": "2019.05.01", "title": "Отбелязваме 143 г. от избухването на Априлското въстание"}
{"url": "https://www.actualno.com/celebrate/sv-prorok-jeremija-news_744617.html", "text": "  На първи май Църквата празнува св. пророк Йеремия, който живял около 600 години преди Рождество Христово.     Йеремия бил син на свещеник Хеликия и бил едва на 15 години, когато Господ му заповядал да възвести волята Му на юдейския народ. \"О, Господи Боже! - казал Йеремия - аз не умея да говоря, защото съм още млад\". Но Господ му казал: \"Не казвай: \"Млад съм\", защото до всички, които ще те пратя, ще идеш и всичко, що ти заповядам ще кажеш. Не бой се, защото Аз съм с тебе!\" И Господ се допрял до устата на Йеремия и казал: \"Ето, Аз турих Моите думи в устата ти и те поставих над народи и царства, за да изкореняваш и разоряваш, да погубваш и разрушаваш, да съзиждаш и насаждаш\" (Йеремия 1:6-10).\r\nТова било в царуването на един от благочестивите юдейски царе, Йосия, който се стремял да възстанови поклонението на единия Бог. Юдейският народ в онова време се предавал на пороци и идолослужение. Не само в околностите на Йерусалим, по хълмовете и горите, но дори около самия храм Господен стояли идоли, на които усърдно се извършвали жертвоприношения, а между това служенето на истинския Бог се ограничавало само в едни външни обряди. Йеремия, послушен на Божията повеля, започнал да укорява народа заради идолопоклонството и да го предупреждава, че Божият гняв ще дойде над него. Той говорел на юдеите, че скоро ще ги нападне силен народ, който ще опустоши отечеството им и ще разруши укрепените им градове.\r\nНародът с гняв слушал думите на пророка и по подстрекателство на своите жреци и лъжепророци яростно преследвал Йеремия. Сам пророкът понякога падал духом от преследванията на враговете.  Между това предсказанията се изпълнили: бедствията върху Йерусалим започнали; Юдея била нападната от египетския фараон Нехао, който завладял Йерусалим. Цар Йосия умрял от рана, получена в сражението. Йеремия оплакал смъртта на благочестивия цар. Вместо Йосия фараон Нехао назначил за цар Йоаким, когото задължил да му плаща данък.\r\nНо това първо бедствие не довело юдеите до покаяние; те продължавали да грешат и да изпълняват само външните обреди на закона, който се състоял в жертви и всесъжения. Но не само външни обреди изисква Господ: Нему преди всичко е нужно сърцето, изпълнено с искрено разкаяние, вяра и любов. Господ заповядал на Йеремия да застане при вратите на храма и да говори на влизащия народ:\r\nСлед това Господ откил на Йеремия всички бедствия, с които той ще накаже юдеите: дълговременно робуване на чужд народ, разорение на Йерусалим, запустяване на цяла Юдея. \"И труповете на тоя народ ще бъдат храна на небесни птици и на земни зверове, и не ще има кой да ги пропъжда\". Тъй казал Господ: \"В градовете на Юдея и по улиците йерусалимски ще пратя глас на тържество и глас на веселие, глас на младоженец и глас на невяста, защото тая земя ще стане пустиня\". (Йеремия 7:33-34).    Йеремия със съкрушение сърдечно молел Бога за помилване, но Господ искал покаяние и поправяне на юдеите. А те упорствали в граховете си, и заплахите трябвало да се изпълнят. Йеремия вярно и безстрашно предавал на народа Божиите слова, призовавайки го към покаяние. Той непрестанно проповядвал в събранията народни и в храма, и в царския дворец. Веднъж той, по повеля на Господа, взел глинен съд и го счупил пред всички, като предвещавал, че точно така Господ ще унищожи и съкруши народа, който върши беззакония. Но думите му не вразумявало слушателите, а само възбуждали в тях негодувание и ярост. Те веднъж хванали Йеремия в църковния двор и искали да го умъртвят, но юдейските началници ги изтръгнали из ръцете на враговете му.\r\nСкоро след това вавилонския цар Навуходоносор завладял Йерусалим, разграбил храма и отвел в плен много юдеи. Той оставил за цар Йоакил, но му наложил тежък данък. Йеремия знаел, че пленът ще продължи 70 години, и казал това на царя и народа. Но лъжепророците ги обнадеждавали, като уверявали, че пленът ще бъде непродължителен, и Йеремия бил затворен в тъмница.\r\nТук Господ му казал:\r\n\"Вземи си свитък книга и напиши в него всички думи, които Аз ти говорих, и заповядай да ги прочетат пред народа! Може би, домът Юдов, като чуе за бедствията, които мисля да им сторя, ще се обърнат всеки от злия си път, и Аз ще простя неправдата им и греха им\" (Йеремия 36:2-3).\r\nЙеремия повикал своя ученик Варух, за да запише всичко, каквото му каже пророкът. Когато всичко било написано, Йеремия му казал:   \"Аз съм затворен и не мога да отида в дома Господен. Но иди ти в деня на поста, прочети тая книга пред народа! Може би той ще се смири пред Господа и ще отстъпи от своите лоши дела\".\r\nВарух така и направил. Царят узнал за това , заповядал да донесат книгата и я изгорил. Господ заповядал на Йеремия отново да напише книга, в която той повторил предишното, пробавил нови откровения, които получил от Господа, и между другото - пророчество за скорошното убийство на Йоаким. Действително, Йоаким, прелъстен от думите на лъжепророците, се отказал да плати данък на победителя. Навуходоносор пратил войска. Йоаким бил убит, и вместо него бил назначен за цар Йехония, а след него - Седекия.\r\nЙеремия дълбоко скърбял за своето отечество. Той молел Бога да смекчи праведния Си гняв и да прекрати бедствието. Господ го утешавал, като му посочвал бъдещото време, когато Той ще върне юдеите от плена и отново ще ги посели в земята, обещана на Якововото потомство. А още и на друго по-радостно събитие посочил Господ. Той повторил на Йеремия обещанието на Спасителя, Който ще се роди от племето Давидово.\r\n\"Ето настъпват дни - казал Господ - когато ще изпълня това добро слово, което изрекох за Израилевия дом и Юдовия дом. В ония дни и в онова време ще направя да израсте Давиду праведна Младочка и тя ще извършва съд и правдини на земята. В ония дни Юда ще бъде спасен, и Йерусалим ще живее безопасно, и ще нарекат името: \"Господ - наше оправдание\" (Йеремия 33:14-16).   Както се каза, Йеремия предвещавал на юдеите дълъг плен. Той писал на ония от тях, които били отведени във Вавилон, да понесат търпеливо своята участ, да строят къщи, да садят градини, да встъпват в брак, понеже скоро не ще се върнат в Йерусалим. И да не слушат лъжепророците, които ги убеждавали към въстание, а да молят Бога за благоденствието на страната, в която се намират.\r\nТова писмо станало известно в Йерусалим и възбудило гнева на юдеите. Те убедили цар Седекия отново да заключи в тъмница неотдавна освободения пророк.\r\nСедекия също се отказал да плати данъка и Навуходоносор със силна войска обсадил Йерусалим. Тогава царят повикал Йеремия и поискал от него съвет. Пророкът го посъветвал да се покори. Но лъжепророците предсказали, че вавилонският цар скоро ще вдигне обсадата. Действително, след няколко дни Навуходоносор вдигнал обсадата, като чул, че египетския цар идва на помощ на юдеите. Лъжепророците възтържествували и Йеремия бил хвърлен в дълбока тинеста яма. Но скоро всички се убедили, че той бил прав: Навуходоносор, като победил египтяните отново обърнал всички войски против Йерусалим.\r\nУплашеният Седекия заповядал да извадят пророка от ямата и го запитал, какво ще стане с него и с целия народ. Йеремия предсказал печални събития и пророчеството му скоро се изпълнило. Йерусалим бил обсаден, дълго бил измъчван от силен глад и най-после бил превзет. Пред очите на Седекия били убити синовете му, а на него изболи очите и окован във вериги бил откаран във Вавилон. Къщите били срутени или изгорени, а градът разрушен. Навуходоносор взел от храма всички скъпоценности и златни съдове. Били откарани в плен много юдеи. Йерусалим запустял. В Юдея останали само бедни овчари и земеделци.\r\nПо заповед на царя началникът на вавилонските войски оказвал уважение към пророка и му предлагал да отиде във Вавилон, като му обещавал, че той ще живее в почит и достойнство. Но Йеремия предпочел да остане с най-бедните жители на Йерусалим. Той излял своята скръб за тежката съдба на юдеите в песен, известна под името \"Плач Иеремиев\"; продължавал да възвестява на юдеите волята Божия и ги увещавал към покорности покаяние.   Но, както и по-рано, юдеите малко се вслушвали в неговие предупреждения. След известно време те се разбунтували против вавилонския управител и го убили, а след това, изплашени от царския гняв, избягали в Египет, където насила взели със себе си Йеремия.\r\nВ Египет Йеремия много пророчествувал и за падането на Вавилон, и за гибелта на юдеите, които избягали в Египет. Те убили пророка с камъни. Пророчеството се сбъднало още същата година: Навуходоносор завладял Египет и предал на смърт всички юдеи, намиращи се там.\r\nМежду египтяните са запазило пророчеството на Йеремия за дохождане в тяхната страна на Дева с Младенеца, роден в пещера и положен в ясли. Поради това египтяните изобразявали девица, близо до която в ясли лежи младенец, и се покланяли на това изображение. Цар Птоломей (360-283 г. пр.Хр.), който живял дълго след това, запитал жреците, що означава това изображение, и те му отговорили: \"Това е велика тайна, предвъзвестена на нашите бащи от велик пророк. Ние чакаме нейното изпълнение\".\r\nПо-късно, когато израилският пълководец Юда Макавей излязъл на война против цар Антиох, явил му се във видение пророк Йеремия, сияещ в слава: \"Кой е тоя?\" - запитал Макавей. Отговорили му: \"Това е истинския братолюбец, свети пророк Йеремия, който много моли Господа за людете и за своя град\". Йеремия протегнал ръка, посочил на Юда златен меч и му казал: \"Вземи сега тоя свещен меч и съкруши с него враговете на Израиля!\" © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.05.01", "title": "Св. пророк Йеремия"}
{"url": "https://www.actualno.com/football/ajaks-se-dobliji-do-finala-na-shampionska-liga-sled-triumf-v-london-news_744676.html", "text": "  Отборът на Аякс взе минимална преднина от един гол срещу Тотнъм преди реванша от полуфиналите на . Грандът от Амстердам победи с 0:1 като гост тима на Маурисио Почетино и вече мечтае за финала на \"Уанда Метрополитано\" в Мадрид, макар развръзката на сблъсъка да се запази за втория мач.     Единственото попадение в мача бе отбелязано от Дони ван де Бек в началото на първото полувреме, когато младият полузащитник на гостите се възползва от извеждащо подаване на Хаким Зиех. Гостите имаха възможност да удвоят резултата през втората част, но в 78-мата минута Давид Нерес уцели страничния стълб на вратата на Юго Лорис.\r\nДвата отбора не създадоха голям брой положения пред двете врати. се опита да промени развоя на двубоя през втората част, но без резултат, а това може да се отдаде и на големите имена, които липсваха в стартовия състав. Ян Вертонген получи тежка травма в областта на главата през първата част и бе принудително заменен.\r\nТака си осигури гол преднина на чужд терен и ще очаква след седмица на своя \"Йохан Кройф Арена\" момчетата на Почетино за нова порция европейски футбол, където и да се определи крайният победител от сблъсъка. Победителят от срещата ще чака на финала в Мадрид или състава на Барселона, или Ливърпул.    ", "date": "2019.05.01", "title": "Аякс се доближи до финала на Шампионска лига след триумф в Лондон"}
{"url": "https://www.actualno.com/interview/diana-jensen-ot-danija-bylgarite-othvyrljat-strategijata-za-deteto-zashtoto-ne-ja-razbirat-news_743816.html", "text": "  По какъв начин Дания се грижи за децата си разказа пред Диана Йенсен. Тя е българка, омъжена в скандинавската страна и вече е майка на две момченца. Диана изрази и мнението си за вече доста често обсъжданата и оспорвана в България.       Пишат се отворени писма против документа, организират се протести. Гледните точки на всички са различни - някои подкрепят Стратегията, а други я отхвърлят. Много от родителите в България смятат и се страхуват, че документът е създаден, за да се извеждат принудително малчуганите от семействата им, но не се мотивират в твърдението си. Решихме да потърсим едно по-различно мнение по темата и да проучим как се отглеждат деца в една от най-развитите държави.\r\nДиана Йенсен е майка на две момчета - на 3 г. и 4 г. Самата тя живее в Дания от 10 години. Младата майка сподели защо е избрала рожбите й да растат в Дания и какви са облекченията и трудностите при отглеждане на дете в скандинавската страна.    Стратегията за детето е началото на цивилизоването на България. Тя дава права на децата и им ги гарантира. От една страна, разбирам българите, които са притеснени от нея, защото това е голяма промяна. Доколкото разбирам стратегията е създадена по скандинавски модел, с който аз съм запозната, тъй като Дания е разположена именно в този район. Този метод е изграден на принципа, че децата са равнопоставени на възрастните и имат същите права от деня, в който се родят. Това означава, че например, да си биеш детето или да го наказваш жестоко, се налага наказание затвор.    Чувала съм и мнения за \"изпуснатото поколение\" в Швеция, където децата не се бият. Това се счита от много българи за огромна намеса в семейството. А в действителност е просто начин да се защитават правата на децата. Това, което ме притеснява е, че българите не разбират за какво става въпрос. Това води до съпротива и до разпространяване на неистини - като за \"изпуснатото поколение\" в Швеция. Аз бях поканена от моя бивша колежка да харесам група, специално създадена срещу Стратегията за детето. Истината е, че българите чули-недочули нещо си създават национални митове в нищото.\r\nВ групата имаше и изявения за отвличания на деца в Европа. Когато живееш в България, а Европа звучи много далече, нищо не пречи на такива митове да се разпространяват. Но това не ги превръща в нещо повече от митове. Няма отвличания на деца в Европа. Да, има деца, които се отнемат от родителите, но за това има логични причини - бой, насилие, наркотици и т.н. И това се прави наистина за доброто на малчуганите. Защото, за съжаление, не всички хора са годни за родители.      В Дания има един тип - нещо, като осигуровка, нарича се \"детски пари\". Те се получават в различна степен - от раждането, докато детето стане на 18 г. Важно е обаче да кажа, че в Дания са много малко хората, обикновено - бежанци или второ-трето поколение бежанци, които имат нужда от помощи в българския смисъл на думата. Тук има изисквания и условия хората да получават една или друга помощ. Най-честите причини, поради които се налага датчани да получават помощи, са някаква болест, депресия, увреждане или реална невъзможност да се намери работа. В Дания данъците са около 55% от доходите и с тях се финансира безплатно образование - от училищна възраст до завършен университет и безплатно здравеопазване цял живот. реално погледнато, ако си гледаш работата, държавата се грижи за останалото. А работата е добре заплатена. Истината е, че в Дания имаш ли реална нужда от нещо и имаш право, в 90% от случаите го получаваш, колкото и труден да е пътят към постигането му.     Ако си дете с аутизъм, нещата са малко по-трудни, защото става въпрос за невидимо увреждане и за много пари. Затова се налага родителите на такива деца да бъдат в чести контакти с общината. Това не е приятно занимание и често се случва да говоря с някого, който не разбира нищо от аутизъм. Ако не се брои борбата с некомпетентни служители и с опитите да се спестят пари, децата с аутизъм имат възможност да ходят в специални детска градина и училище. Тези, които са по-добре, получават подкрепа от специализиран педагог в нормалните институции или в специални класове в нормално училища. За съжаление, по отношение на грижата на държавата за децата със специални нужди не мога да кажа много добро. Дания е добра държава, докато можеш да се оправяш сам. Не си ли здрав, има опасност да попаднеш на служители в общината, които да ти направят живота ужасен. Ние сме обаче от късметлиите засега в това отношение.    – Родителите в Дания нямат проблеми. Лекари, зъболекари, детски градини, училища, спорт, интереси, ваканции - децата растат. Проблемите, ако ги има, са лични. Например, ако детето се забърка в нещо, разболее се или пострада. Важно е да се отбележи, че децата тук имат свободата да решават за себе си от малки. Без забрани. Родителите са там само за да окуражават и подкрепят, не да бъдат разочаровани или да забраняват.  Не съм избрала да отглеждам децата си тук. Аз избрах аз да се махна от България. Манталитетът в тази страна, в която човек не може да бъде себе си или да бъде добър в нещо, без да му се присмиват, не ми понася. Често, когато се говори за емигранти, се споменават финансови причини. За някой това може и да е вярно. За мен - не. Най-голямата и единствената причина да напусна България беше българският манталитет. Това, което на мен най-много ми харесва в Дания е, че тук няма корупция или по-скоро е микроскопична, в единични случаи.    Например, в детските градини имат специални тестове, за да оценяват развитието на децата. Ако се установи, че някое дете не се развива както трябва му се помага с допълнителни часове или логопед и физиотерапевт или друг подходящ специалист. Като родител, от нас се очаква да се съгласим с такава помощ, но то пък би било странно да не си съгласен, след като е за доброто на детето ти. В нашия случай, вкъщи имахме консултант, която ни помагаше в грижата за детето ни с аутизъм и ни казваше какво трябва да правим.  Нямам все още много опит с училищата. Мога да кажа, обаче, че тук има силна тенденция родителите да пращат децата си в частни училища. Това ще направя и аз. Причината не е в ниско качество на обучението или лошо отношение към учителите, от страна на родителя. Просто има прекалено много арабски деца в държавните училища и датчаните не искат децата им да са заедно с тях. Иначе образованието тук си е на ниво. Разликата от България е, че тук почти няма изпити, а оценки се получават чак в по-горните класове. В Дания, смятам, че нито учители, нито родители се мислят за \"нещо повече от другия\". Тук работата с детето се базира на взаимно съгласие, което се постига чрез различни форми на срещи с родителите.  За родители, които изоставят децата си, не мога да отговоря на 100%, защото не всичко се знае публично. Тук няма домове за сираци. Ако има изоставено дете или такова, останало без родители, обикновено му се намира приемна фамилия, която да го гледа. Случаите, в които има изоставени деца, най-често - новородени, се отнасят за имигранти, които или са нелегално живеещи в страната, или семейство, религия, родители, не искат или не могат да ги гледат. Ако не искат детето могат свободно и безплатно да направят аборт. Освен това, няма да се намери никой да им каже нещо лошо за това, че имат дете, независимо дали са женени или не, или пък много млади.", "date": "2019.05.01", "title": "Диана Йенсен от Дания: Българите отхвърлят Стратегията за детето, защото не я разбират"}
{"url": "https://www.actualno.com/society/na-pyrvi-maj-otbeljazvame-denja-na-truda-news_744716.html", "text": "  На 1 май голяма част от света отбелязва Деня на труда и на международната работническа солидарност. На тази дата много страни в света честват обществените и икономически постижения на работническото движение.     Първи май е един от официалните празници в България и официален почивен ден.   За първи път опит за честване на Първи май у нас се прави през 1890 година от Топографското дружество. През 1939 година Първи май е обявен за официален празник, а от 1945 година комунистическата власт започва да чества празника всяка година. След края на комунистическия режим през 1989 година Първи май продължава да е официален и неработен ден, но държавната власт не се ангажира с организирането на масови прояви, както по времето на социализма.\r\nИсторията на празника се свързва с международното социалистическо движение през XIX век и работническите протести за зачитане на елементарните социални права. Началото се поставя на 1 май 1886 година в САЩ, когато профсъюзите провеждат неофициална национална стачка, в която вземат участие над 300 000 работници от цялата страна с искане за въвеждане на официален 8-часов работен ден. След тридневни протести в Чикаго полицията и частните охранители разпръсват протестиращите, раняват около 200 души и убиват поне четирима. На 4 май по време на последвалия протест срещу полицейското насилие сред полицията е хвърлена бомба, при която загива един полицай и шестима са ранени. Набързо са осъдени и екзекутирани седем анархисти, впоследствие оправдани като невинни.  През 1889 година учредителният конгрес на Втория интернационал, проведен в Париж, призовава за международни демонстрации в знак на солидарност към протестите в Чикаго. През 1904 година Международната конференция на социалистите в Амстердам призовава \"всички социалдемократически партии и профсъюзи от всички страни да демонстрират енергично на Първи май за официалното признаване на 8-часовия работен ден, за права на пролетариата и за световен мир.\" Тъй като най-ефективният начин за демонстрации е стачката, конгресът решава, че е \"задължително за всички пролетарски организации от всички страни да спрат да работят на 1 май, навсякъде, където е възможно без негативни последици за работниците\".", "date": "2019.05.01", "title": "На Първи май отбелязваме Деня на труда "}
{"url": "https://www.actualno.com/society/prognoza-za-vremeto-1-maj-srjada-news_744677.html", "text": "  В сряда, 1 май, ще има променлива облачност, по-значителна в следобедните часове, когато Атмосферното налягане ще се повиши слабо, но ще остане по-ниско от средното за май. Ще духа умерен, в Дунавската равнина и временно силен вятър от запад-северозапад. Това съобщи дежурният синоптик в Националния институт по метеорология и хидрология (НИМХ) Анна Дякова пред \"Фокус\".     По ще духа до умерен западен вятър, който след обяд ще се ориентира от югозапад. Облачността ще е променлива, значителна над южните райони, където на отделни места ще превали. Максимални температури на въздуха: 17-21°. Температурата на морската вода е 14-15°. Вълнението на морето ще бъде 1-2 бала.   Над ще има променлива, често значителна облачност и на места ще превали дъжд, по високите върхове - сняг. Ще духа умерен, по билата – силен западен вятър. Максимална температура на височина 1200 метра около 12°, на 2000 метра – около 3°.\r\nВ вятърът в по-голямата част от страната ще отслабне до умерен; все още силен ще се задържи в западната част на Дунавската равнина, но до вечерта и там ще отслабне. Облачността ще е променлива, по-често значителна и на отделни места в източните и планинските райони ще превали, възможно е да прегърми.  В ще бъде предимно слънчево, с временни увеличения на облачността след обяд, но вероятността за валежи е много малка. Вятърът ще се обърне от юг, ще се повишат дневните температури.\r\nВ с югозападен вятър ще остане сравнително топло, но облачността от запад ще се увеличи и до вечерта ще започнат превалявания в западните райони и Рило-Родопската област, все още ще са слаби.   ", "date": "2019.05.01", "title": "Прогноза за времето - 1 май (сряда)"}
{"url": "https://www.actualno.com/analysis/rekorden-dylg-zastrashava-svetovnata-ikonomika-s-nova-globalna-kriza-news_744731.html", "text": "  Обемът на световния дълг възлиза на . Това е рекорд, превишаващ три пъти глобалния БВП, т.е. цената на всички продукти и услуги на планетата.     Икономистите предупреждават, че когато тази мулти-трилионна бомба, заредена под световната икономика, експлодира, ще се разрази , по-лоша от тази през 2008 година. Както следва от доклада на Института за международни финанси, световният дълг миналата година се е увеличил с 3,3 трилиона долара - до 243 трилиона. От тях 65 трилиона се дължат на кумулативните дългове на държавите, което е почти един и половина пъти повече, отколкото при криза от 2009 година.  Изключително висок е делът на дълга спрямо БВП в развитите страни - 390%. Повечето този параметър се е увеличил в Япония, Франция и Австралия. На развиващите се пазари, напротив, растежът на дълга се забави до най-ниското си равнище от 2001 г. насам.   Анализатори констатират, че толкова огромен и неконтролируем дълг е резултат от , пристрастени към печатане на пари и даване на заеми.\r\nПравителствата, компаниите и физическите лица поемат дългове  за финансиране на икономическото развитие. Растежът не се случва – задлъжнявате още повече.. \"Класическото поведение на наркозависимите\", каза инвестиционният анализатор Джон Молдин. \"Световните централни банки създават дългове, а не се интересуват от това какво ще се случи с тях в бъдеще.\"    В края на миналата година икономистите от посочиха огромния глобален дълг като основна заплаха за световната икономика. Ръководителят на МВФ Кристин Лагард припомни в тази връзка неправилните политически решения, които последваха фалита на Lehman Brothers.\r\nПравителствата на повечето страни са провалили почти всички реформи, необходими за защита на банковата система: на първо място, от рисковите и необмислени действия на финансистите, които предизвикаха мощна верижна реакция на колапса през 2008 г., констатират от МВФ. И макар регулаторите да са успели да извлекат някои поуки през последното десетилетие - това е увеличение на банковите резерви и по-строг надзор на финансовия сектор - взетите мерки очевидно не са достатъчни.    Истинската машина за производство на дълг са . Общият дълг на страната (включително на правителството, местните власти, финансовата система, бизнеса и домакинствата) почти се е утроил от 2000 г. насам и сега надхвърля 73,6 трилиона долара. Само миналата година държавата, банките и нефинансовият сектор са взели назаем  2.9 трилиона долара, което е най-високото ниво от 2007 г. насам. Нефинансови корпоративни дългове в Съединените щати са близки до предкризисните върхове на 2008 г. Не е изненадващо, че през първото тримесечие на тази година американските компании бяха изправени пред понижаване на кредитните рейтинги.\r\nОще по-голям страх вдъхва огромен и постоянно нарастващ държавен дълг на САЩ. Счупен е поредният рекорд -  22 трилиона.   При Доналд Тръмп процесът на затъване в дългове  се ускори. И въпреки че през 2016 г. по време на предизборната кампания той обеща да се справи с този проблем в продължение на осем години, се случи обратното. За две години държавата задлъжня с още почти два трилиона и в следващите две, според оценки на Блумбърг, ще добави още 4,4 трилиона.\r\nСега Тръмп се готви да се отърве от прекомерното дългово бреме \"до края на втория президентски мандат\". Но икономистите са сигурни: тенденцията няма да бъде обърната, тъй като бюджетната ситуация само се влошава.\r\nЗа 2018-та фискална година дефицитът на американския федерален бюджет се увеличи със 17% и достигна 779 млрд. долара - максимум от 2012 г. насам. Това е резултат от данъчната реформа на Тръмп. В краткосрочен план - едно и също нещо, поради намаляването на данъчните приходи и увеличените разходи за отбрана. Възможно е спад в кредитоспособността на страната. Според прогнозата на бюджетното управление на Конгреса, тази година дефицитът ще добави още 15,1% - до 897 млрд. долара. И през 2022 г. ще надхвърли трилионния белег и повече няма да падне надолу.    Според прогнозите на инвестиционните банки до 2024 г. американският държавен дълг ще достигне 140% от БВП. Правителството ще трябва да заеме още нови трилиони, за да поддържа финансовия балон и да стимулира икономиката. В резултат на това структурният дефицит ще създаде \"ефект на коловоза\" - и икономиката ще се плъзне в бездната.\r\nСпоред експерти на САЩ им остават не повече от десет години, за да  решат проблема. В противен случай страната ще се сблъска с пълна криза, сравнима с Голямата депресия от 30-те години на миналия век.\r\nНо катастрофата може да се случи по-рано: в някакъв момент световната икономика няма да може да усвоява огромен и неконтролируем дълг. Според анализаторите на Блумбърг последвалата криза ще създаде огромна бедност, водеща до силна геополитическа нестабилност, безредици и войни.\r\nНезависимо от това колко опустошителен беше финансовият колапс от 2008 г., следващият ще бъде още по-страшен: просто защото оттогава още 70 трилиона дългове натежаха  на глобалната икономика. Това означава, че както правителствата, така и централните банки сега имат далеч по-малко сили и възможности за стабилизиране на икономиката при разгара на поредния срив, анализира РИА Новости.", "date": "2019.05.01", "title": "Рекорден дълг застрашава световната икономика с нова глобална криза"}
{"url": "https://www.actualno.com/burgas/zapochva-platenoto-parkirane-v-zelenata-zona-na-burgas-news_744748.html", "text": "  Зелената зона в Бургас започва да действа от втори май. Това лято обхватът и е разширен, като в нея са включени повече улици, части от комплекс „Лазур“, както и отделни места за паркиране в морската градина.     Табелите оказващи периметъра на Зелената зона в Бургас вече са открити и всеки може да се информира за времето през което престоят на автомобили е платен, както и за цената.\r\nПлатеното паркиране е от 11 до 20 часа и струва един лев на час.\r\nЗа директор на ОП „Транспорт” Андрей Рунчев,поясни :“Това лято зелената зона е заключена между булевард „Демокрация“ и улиците „Константин Величков“ и „24 Черноморски пехотен полк“.     Живеещите в този периметър, в който влиза и комплекс „Лазур“, могат да закупят стикери за локално паркиране по постоянен адрес. За една кола цената е 25 лева, а за втори автомобил 50 лева.“\r\nДействието на Зелената зона е само през лятото. На 30 септември идва краят на платения престой на автомобили в нея. Максималната допустима маса за паркиране на превозни средства е 2.5. тона.\r\nЗа автобусите важи правилото за 12 пътнически места и то в определени часове. Те трябва да паркират на места, които са общинска собственост.    Тези правила могат да бъдат променяни временно със заповед на кмета на Бургас, когато се провеждат събития с обществено значение или от обществен и частен характер.", "date": "2019.05.01", "title": "Започва платеното паркиране в Зелената зона на Бургас"}
{"url": "https://www.actualno.com/bgfootball/pochina-legendata-dinko-dermendjiev-news_744758.html", "text": "  Легендата на пловдивския \"Ботев\" и на българския футбол Динко Дерменджиев е издъхнал в УМБАЛ \"Свети Георги\" тази нощ.     77-годишният Дерменджиев бе приет в болницата на 2 март, след като колабира и бе установено, че е получил втори инсулт.\r\nПрез последните дни той бе апаратна вентилация в Клиниката по анестезиология и интензивно лечение. Лекарите обявиха, че състоянието му е много тежко и се въздържаха от прогнози.\r\nДинко Цветков Дерменджиев - Чико е роден на 2 юни 1941 година в Пловдив, но  детството му преминава в Панагюрище. Още от дете се влюбва в спорта, бил  е републикански шампион по  акробатика, тренирал е спортна гимнастика,  лека атлетика. Оттук и  неговата необикновена пластичност на терена. Юноша е на \"Марица\", като първата му роля е вратар в детския отбор на клуба. През 1959 г. преминава в Ботев, като \"жълто-черният\" клуб се превръща в негова съдба. Става така, че откривателят на самородни таланти Георги Генов го вижда и кани да играе в \"Ботев\", където той има възможност и да отбие военната си служба. За него играе до 1978 г., общо 19 сезона.  Избран e от привържениците на Ботев за футболист №1 на клуба за ХХ век. Чико  е изиграл 447 мача в \" А\" РФГ и е отбелязал в тях 194 гола и с  тази си  статистика и по двата показателя е клубен рекордьор. Още малко цифри - от  26 изпълнени от него дузпи, 22 пъти топката влиза във вратата, автор е и  на седем хеттрика. Със сигурност един от най-големите играчи в историята на българския футбол.   Шампион през 1967 и носител на купата на страната през 1962 г. с Ботев, вицешампион през 1963 г. Името на Чико в националния отбор е свързано с   няколко световни първенства, между които и първото, за което страната ни   се класира през 1962 година - в Чили. На друго световно първенство - в   Мексико през 1970 година, Чико вкарва първия гол на първенството в мач с Перу. Макар и   крайният резултат да не е в наша полза - 2:3, постижението си остава, както и   фактът, че той е участвал в три световни първенства.     изказва своите съболезнования на семейството и близките на Динко Дерменджиев.\r\nДерменджиев ще бъде изпратен от този свят с мащабно поклонение в събота, 4 май. Поклонението ще се състои в зала \"Колодрума\" и ще започне в 10:00 часа, съобщава официалният сайт на Ботев. В 13:30 часа в църквата \"Св. Архангел Михаил\" в централния гробищен парк в Пловдив ще се състои опелото, а непосредствено след него ще бъде и погребението на Чико.", "date": "2019.05.01", "title": "Почина легендата Динко Дерменджиев"}
{"url": "https://www.actualno.com/curious/kak-se-vlubvat-zodiite-v-edno-izrechenie-news_744542.html", "text": "  Kратки изречения казват всичко за начина, по който се влюбват различните зодии:                               ", "date": "2019.05.01", "title": "Как се влюбват зодиите в едно изречение   "}
{"url": "https://www.actualno.com/society/novini-ili-novini-kartinata-na-pechata-za-1-maj-news_744692.html", "text": "  Редакционният екип на Actualno.com представя накратко прегледа на по-важното от печатните издания за днешния 1 май.      Фрапантни разлики в цените на едни и същи изделия дават двете фирми, които работят по новата визия на столичния център, като в някои отношения изпълнителят на ремонта на \"Граф Игнатиев\" - \"Джи Пи Груп\", иска даже повече от \"ПСТ Груп\". Това установи разследването на вестника.\r\nОсобено впечатляващи разлики има при част от изделията от гранит, предложени от двете фирми. Така например \"Джи Пи Груп\" е предложила цена от 156.7 лв. на кв. м за доставката и полагането на червени гранитни павета, размер 10/10/10, докато \"ПСТ Груп\" иска за абсолютно същия артикул 562.81 лв. на кв. м. Така цената за полагане на 1196 кв. м червена гранитна настилка при \"ПСТ Груп\" стига 673 120 лв.   Изданието разглежда идеята, че Източна Европа може да бъде следващото голямо безкешово общество. Ако погледнем назад във времето, Източна Европа винаги е била синоним на невероятна история, богата култура и турбулентна икономика. Може би, когато си мислите за този регион, умът ви ви изпраща към мистерията на Трансилвания или към гледката, която се открива пред погледа ви, когато пътувате с влак през хълмовете на Словения. Малко вероятно е точно тук да има разрастваща се технологична сцена. Според Forbes обаче това е на път да се промени. И докато голяма част от вниманието винаги е насочено към европейските лидери, то някои страни правят малки, но сигурни крачки в дигиталната иновация и преобразяване.     Вестникът се спира на темата за бедността сред населението. 27 на сто от българите трудно плащат сметките си за ток, вода и парно. 33,5% от подрастващите не могат да си позволят редовни занимания с плуване, свирене на музикален инструмент или уроци по английски, посочва се в броя. Бизнесменът Димитър Русев, заради когото Ангел Бончев опря пистолет в главата на сина си, за пореден път е задържан за отглеждане на марихуана, спира се на криминална тематика вестникът. Русев няма очи и е напълно сляп, заради което винаги го пускат под домашен арест. На мястото на едното око има изкуствено устройство, подобно на камера, за да се ориентира в пространството.\r\nМъжът вече е осъждан за дрога. През август м.г. отново попадна в ареста заедно със сина на Ангел Бончев - Бончо Аврамов. Тогава криминалисти от София откриха наркооранжерия с марихуана в мазе на ресторант.\r\nДимитър Русев нашумя за първи път през 2017 г., когато Ангел Бончев заплаши сина си Бончо с убийство в хидропарка, който стопанисва в Казичене. Това остана единственият му бизнес след отвличането от Наглите и раздялата с Гриша Ганчев.   ", "date": "2019.05.01", "title": "Новини или Novini - картината на печата за 1 май"}
{"url": "https://www.actualno.com/music/jeremy-s-nov-probiv-na-ostrova-news_744735.html", "text": "  Българската инди-рок група ще свири на един от най-популярните независими фестивали в Лондон – , който тази година ще се проведе на 1 и 2 юни. Единствената българска банда в line-up на фестивалът ще забие на в местно време. Точното място, на което ще се изяви ще стане ясно и ще бъде обявено седмица преди събитието. 400 от най-популярните, съвсем нови, изгряващи, ярки и интересни съвременни банди ще се представят в рамките на два дни. Всички те ще бъдат разпределени и ще свирят на 20 различни локации – клубове и открити сцени, пред хиляди фенове и туристи в рокeндрол квартала на британската столица. Определено Camden Rock Festival е едно от най-шарените, интересни и любопитни градски събития, което по традиция се разпростира из целия Camden Town. Това е и мястото, където е бил домът на Ейми Уайнхаус и начална спирка за някои от най-популярните групи, като The Cult, Coldplay, R.E.M. и други. В понеделник екипът на Camden Rocks Festival обяви официално, че група JEREMY? е в афиша на тазгодишното му издание и това е първото участие на БГ банда в историята му.     Това обаче съвсем не е първи пробив на JEREMY? в Обединеното кралство. През последните години бандата има няколко концерта в култовия Club 100 в Лондон, както и в клубове в Ливърпул, Брайтън, Глазгоу. През 2015-а момчетата свириха  на друг популярен фестивал за нова музика – The Great Escape с цели два концерта в програмата му.\r\nВ социалните мрежи JEREMY? споделиха емоционално, че това е сбъдната мечта за тях и винаги са искали да свирят точно там – в Camden Rock Festival . В Camden  са концентрирани над 20 клуба с музика на живо и това го прави една от най-желаните точки за изява на всяка уважаваща себе си банда.\r\nМожете да и да станете част от историята на JEREMY?, като ги подкрепите на живо на 1 юни чрез посочения линк.  При въпроси, можете да пишете съобщение на официалната страница на бандата във .  ", "date": "2019.05.01", "title": "JEREMY? с нов пробив на Острова"}
{"url": "https://www.actualno.com/america/mylyr-kritikuva-glavnija-prokuror-na-sasht-zaradi-doklada-za-rusija-news_744720.html", "text": "  Специалният следовател Робърт Мълър написа писмо до главния прокурор на САЩ, в което го критикува за обобщението на изготвения от Мълър , пише вестник Гардиън.     Мълър ръководи продължилото почти 2 години разследване на намесата на Русия в президентските избори в САЩ. Той предаде доклада си на главния прокурор, който направи обобщение за пред обществеността.   Мълър пише в писмото си, че обобщението на Уилям Бар \"не улавя контекста, характера и съдържанието на разследването\".\r\nРобърт Мълър изразява недоволството си от това как главния прокурор е представил заключения му в доклада, по отношение на евентуалните връзки между кампанията на Доналд Тръмп и Русия.  Мълър написал писмото в края на март, след като Уилям Бар представи обобщение от 4 страници, в което до голяма степен по подозрения, че е пречил на работата на разследването и е възпрепятствал правосъдието.\r\n“Сега има объркване в обществото за критични аспекти на резултатите от нашето разследване, пише Мълър в писмото. \"Това заплашва да подкопае основната причина, поради която министерството назначи специален следовател - да осигури пълно обществено доверие в изхода от разследването\", допълва Робърт Мълър.   ", "date": "2019.05.01", "title": "Мълър критикува главния прокурор на САЩ заради доклада за Русия "}
{"url": "https://www.actualno.com/america/strelba-v-universitet-v-sasht-izvyrshiteljat-e-zadyrjan-news_744705.html", "text": "  Мъж е открил стрелба в кампуса на Университета на Северна Каролина в Шарлът (UNCC), предава Ройтерс.     Местни медии съобщават, че трима души са били преди заподозреният да бъде арестуван.\r\n\"Бягайте, крийте се, борете се. Незабавно подсигурете безопасността си\", написа университета на официалния си профил в Twitter.\r\n\"Действащ нападател\", беше изписано на с големи букви на интернет страницата на учебното заведение.     От университета казаха още, че стрелбата е започнала в 17:45 местно време. Около половин час след това беше разпространено съобщение, че кампуса на универистета остава затворен.\r\nСтрелецът е студент в университета. Смята се, че е действал сам.\r\nОт независимата агенция, която осигурява спешната медицинска помощ в общината потвърдиха, че след стрелбата има двама убити, които са починали на място. Четирима ранени са били откарани за лечение в болница, като състоянието на трима от тях е тежко.    Стрелбата стана в последния ден на лекции и седмица преди изпитната сесия. Според уебсайта на UNCC, учебното заведение има 26 500 студенти и 3000 служители.", "date": "2019.05.01", "title": "Стрелба в университет в САЩ, извършителят е задържан"}
{"url": "https://www.actualno.com/sciencelogy/mark-zukyrbyrg-objavi-golemi-promeni-v-socialnite-mreji-news_744695.html", "text": "  Основателят на Марк Зукърбърг обяви редица промени в някои от най-популярните интернет приложения в света, пише BBC.     Те засягат целия портфейл от социални приложения на компанията - Facebook, Instagram и WhatsApp.   Новият дизайн на приложенията и новите функции в тях са директен отговор на как компанията на Зукърбърг защитава личните данни на потребителите.\r\nМилиардерът обяви, че фирмата му възнамерява да сложи поверителността на данните на първо място и призна, че трябва да работи много, за да може компанията му да изгради наново доверието в нея.  В реч пред разработчици на приложения Марк Зукърбърг обяви следните промени:\r\n- Съобщенията, изпратени чрез приложението Месинджър (Messenger) ще бъдат изцяло кодирани по подразбиране, което означава, че Facebook няма да вижда написаното, а съобщенията ще са напълно интегрирани с приложението WhatsApp.   - Instagram започва изпитанията на \"частен брояч на лайкове\". Това означава, че борят на лайкове на дадена публикация може да остава скрит за всички, освен за автора ѝ.    - Ще бъде въведен \"по ефимерен\" метод да се споделя съдържание чрез съобщения. Това означава, че няма да се прави перманентен запис на съобщенията както досега.\r\n- Методът за защитени плащания чрез приложението WhatsApp, който компанията тестваше в Индия, ще бъде въведен и в други държави по-късно тази година.\r\n- Приложението Facebook ще бъде променено, като групите ще станат централни за нюзфийда, а вероятно ще бъде сменен и типичния за приложението син цвят. Новият дизайн и фокус върху групите тръгва първо в САЩ, след което и в останалата част на света.   - Постовете в Instagram няма да започват задължително със снимка или видео. Вече ще може да се споделя съдържание само чрез текст, стикер или рисунка, благодарение на нова функция за камерата на телефоните.", "date": "2019.05.01", "title": "Марк Зукърбърг обяви големи промени в социалните мрежи"}
{"url": "https://www.actualno.com/curious/7-te-zodii-za-koito-mesec-maj-shte-e-pylen-s-lubov-news_744541.html", "text": "         Много е възможно да сте сгодени до края на месец май. Може да ви се струва неочаквано и малко рано, но съдбата си знае работата. Ако се усещате готови, непременно трябва да предприемете тази крачка.     Не му мислете и се обадете на човека, за когото си мислите от много време насам. Чака ви съдбоносна романтична среща, която ще обърне нещата и ще ви докаже, че чудесата наистина се случват.    При вас нещата малко, по малко се нареждат точно така, както искате. Малкият спад във взаимоотношенията ви е бил само малък тест, който и двамата издържахте успешно. Обичате се и това е! Няма как да получите любов, ако самите вие не започнете да обичате себе си. Сменете гардероба си, прическата и се погрижете за самочувствието ви. Така няма да останете незабелязани от... колега на работното място.        ", "date": "2019.05.01", "title": "7-те зодии, за които месец МАЙ ще е пълен с ЛЮБОВ  "}
{"url": "https://www.actualno.com/smolyan/devet-mechi-napadenija-za-5-dni-v-smoljansko-news_744694.html", "text": "  12 сигнала за щети от кафява мечка е проверила Групата за бързо реагиране при РИОСВ – Смолян през месец април, съобщиха от екоинспекцията.     След повишението на  температурите през последните дни - в периода от 25 до 30 април, са регистрирани 9 нападения на мечки върху селскостопанско имущество.   При направените проверки са установени щети върху два пчелина в землищата на село Леска (община Мадан) и село Страшимир (община Златоград), както и върху 17 селскостопански животни в землищата на селата Сливка и Глогино (община Баните) и селата Славейно, Левочево и Полковник Серафимово (община Смолян). При огледите е констатирано, че щетите са нанесени от кафява мечка.\r\nПоради зачестилите нападения на мечки върху селскостопанско имущество от екоинспекцията отправиха призив към стопаните да засилят превантивните мерки по опазване на животни и пчелини.  Пашата трябва да се извършва с пастир и кучета, нощуването на животните да е в масивни стопански сгради, да има ограждане с електрически огради, шумови и светлинни отблъскващи средства.\r\nОт началото на годината до момента на територията на инспекцията са регистрирани общо 19 щети от кафява мечка.  За всички доказани щети са изготвени предложения за обезщетение на собствениците.   ", "date": "2019.05.01", "title": "Девет мечи нападения за 5 дни в Смолянско"}
