{"url": "https://www.actualno.com/healthy/d-r-miroslav-nenkov-za-zdravnata-kasa-nalivat-se-pari-v-kaca-bez-dyno-news_1409306.html", "text": "      \"От една страна хората трупат здравна култура от интернет, а не от истински лекари. От другата страна лекарите от моето поколение имат едно овластяване. Ако вие дойдете при мен с готова диагноза, аз се дразня много. Вие или вашите приятели смятат, че детето ви или ваш роднина е за болница, но това не го срещате, вие сте недоволни. Идват хора с готови диагнози, които, като се окаже, че не са така, те не са доволни. Идват хора, които искат да постъпят в болница за една седмица без да има нужда, пак не са доволни. Има тлеещо и непрекъснато поддържано напрежение между една част от обществото, която представлява моята гилдия, и останалата част. Това заяви бившият министър на здравеопазването д-р Мирослав Ненков в \"Неделята на NOVA\".      \"Навремето направихме лекарите търговци, болниците - търговски дружества. И се търгува със здравето на хората. Лекарската професия е като всяка една друга, с тази особеност, че тук се касае за живота и здравето на човек. получават се не малко лекарски грешки. Скоро прочетох за жена, която починала, като лекарят й казал, че има гастрит, а тя е починала от инфаркт. Не малко са такива грешки. Нещо повече, че самите лекари не уведомяват пациентите, за това какво може да бъде развитието на дадено заболяване\", смята адвокат Пламен Димитров. Той коментира случая с починало 14-годишно дете в Перник, на което е поставена упойка, която му коства живота. На втора инстанция Апелативният съд оправдава собственика на клиниката и дава условна присъда на съпругата му, която също е собственик.   \"Признаваш някой за виновен, но му намаляваш наказанието, което му е дадено на първа инстанция. На тях им тежеше, че им наложиха 5 години забрана да не упражняват лекарска професия. Сега втора инстанция го махна това. А в тази клиника има втори такъв случай, но този път детето е имало късмет в \"Пирогов\", обясни още той. \"Много е важно да бъдем прецизни в начина, по който дефинираме лекарската грешка. Тя става лекарска грешка, когато отдолу се подпише съдия, а не когато е казано от репортер или някой разбирач е изказал своето мнение по телевизията, на базата на недостатъчно информация. По отношение на малигнената хипертермия, това е едно ужасяващо усложнение, което е малко като гръмотевица. Би могло да се предвиди, но със специфични изследвания и изключително рядко. Проблемът е, че единственият медикамент, който се прилага в този случай, не е бил наличен\", обясни Ненков.\r\n\"Когато разполагате с упойка, в чиято листовка е записано, че може да предизвика хипертермия, то тогава трябва да имате антидот или да знаете откъде да се снабдите с него. Не може да си играете с живота на хората като на лотария\", смята Димитров. \"В една книга по инвазивна кардиология пише \"Грешката при подготовката е подготовка за грешка\". Много е рядко това усложнение, но когато настъпи е изключително драматично и смъртоносно. За това навсякъде, където се прилагат тези медикаменти, трябва да има антидот. Или ако го няма, анастезиологът трябва да знае откъде да го набави\", добави Ненков. \"Няма нищо по-скъпо от здравето. Трябва да се инвестира в него. Системата е куца, търговски са дружествата, да. Здравето струва пари и то много. Ние инвестираме в 20-годишните си коли и никой не се е оплакал. Когато трябва да се дадат 20 лева за здраве, се почват едни писъци, лекарите стават печалбари\", коментира още бившият здравен министър.  \"Това правителство два пъти по половин млрд. лева качва бюджета на Здравната каса. Краде се. Наливат се тези пари в каца без дъно. Крадат тези, които управляват системата. Едни сто човека, които мога да изредя. Тези крадци са много чувствителни, те са много обидчиви. Те са по-силни от държавата\", заяви Ненков. ", "date": "2019.11.24", "title": "Д-р Мирослав Ненков за Здравната каса: Наливат се пари в каца без дъно"}
{"url": "https://www.actualno.com/europe/polsha-vdiga-svoja-triumfalna-arka-news_1409308.html", "text": "      Победата на Полша над руските болшевики през лятото на 1920 година, която спира настъплението на запад на Червената армия, трябва да бъде почетена с Триумфална арка в столицата. Това обяви премиерът Матеуш Моравецки, цитиран от Дарик.      Битката край Варшава заслужава „голяма почит“, тъй като е една от решаващите битки в историята на Европа и света, написа Моравецки на страницата си в Twitter. „Без полската победа от 1920-а нямаше да я има Европа, каквато я познаваме днес“, категоричен е премиерът в социалната мрежа. Победата позволява на Полша да запази току-що спечелената си независимост и предотвратява разпространението на комунизма в Западна Европа.   В чат на живо във Facebook с избиратели късно в петък, Моравецки предложи да бъде изградена Триумфална арка, която по достоен начин ще почете битката. Той обяви, че е направил дарение на фондация, която иска да изгради подобен паметник във Варшава. ", "date": "2019.11.24", "title": "Полша вдига своя Триумфална арка"}
{"url": "https://www.actualno.com/curious/dneven-horoskop-za-25-noemvri-news_1409323.html", "text": "       Овен       Този  понеделник не оставайте длъжни на конкурентите ви. Способни сте да предложите идея и решение на проблем, за които никой по-рано не се е досетил. Телец Този понеделник не взимайте нищо назаем. Направете така че да не сте зависими от никого. Свободата няма цена.   Близнаци Този понеделник е добър ден да направите опит да се разделите с ваш лош навик. Потърсете съвет от специалист или ваш познат, който е минал по същия път. Рак     Този понеделник не се впускайте в конфликти, ситуацията може да стане опасна за вас, направете всичко възможно, за да се сдържите от остра реакция. Лъв Този понеделник ще ви донесе много задължения, с които обаче ще се справите с радост. Т.е. работата днес няма ви плаши.  Заслужено може да разпуснете вечерта с приятели. Дева Този понеделник звездите ви съветват да бъдете умерени и спокойни. Така ще спечелите повече, отколкото ако развихрите емоционалността си. Нищо не ви коства да опитате няколко часа да сте по-сдържани.   Везни Този понеделник е добре да се опитате да се сдържате. Не се подавайте на отрицателните мисли – винаги е най-лесно да се реагира нервно. Покажете класа и запазете мъдро спокойствие. Скорпион Това е ден, в който може да се наложи да признаете ваша грешка. Нищо не е фатално. Чрез постъпката си може да спечелите повече, отколкото очаквате. Стрелец Днес ще е добре се опитате да сте по-сдържани и разсъдливи. Интуицията ви ще е засилена, но вместо веднага да изразите мнението си, по-добре го запазете за себе си и просто наблюдавайте събитията. Козирог    Този понеделник не бъдете милостиви към съперниците ви. Това не означава да сте жестоки с тях, но не им давайте и подаяние. Водолей Очаква ви спокоен и хармоничен ден без непредвидени събития. Ще сте заети основно с дреболии, но нека това не ви отчайва, именно малките неща, градят големите. Риби Този понеделник не си поставяйте неизпълними цели. Сега може да се насладите на постигнатото. Упражнявайте умението си да казвате: \"Не.\" ", "date": "2019.11.24", "title": "Дневен хороскоп за 25 ноември"}
{"url": "https://www.actualno.com/curious/sedmichen-horoskop-za-25-noemvri-1-dekemvri-news_1409321.html", "text": "             През тази седмица не се колебайте да бъдете по-настоятелни в работата ви. С повече такт бихте могли да постигнете чудесни условия, които да ви осигурят положението, което желаете. В личния живот е време за компромиси и отстъпки. От това ще зависи хармонията в дома ви през следващите седмици и дори месеци. Тези седмица може да ви някои предизвикателства. Те ще са изпитания за вашата воля и ще покажат какво сте научили през последните седмици и месеци. От поведението ви сега ще зависи развоя на отношенията ви в близък план. Ваш приятел може да ви е от полза при решаването на въпрос, свързан със социални дейности. В почивните дни обърнете внимание на ваши възрастни роднини.   Седмицата ще ви донесе пълно спокойствие и липса на събития. Във вторник може да започнете да се подготвяте за по-съществените събития. Отделете време, за да помогнете с учебния материал на децата. През почивните дни може да предприемете и пътешествие с повече разходки или друга физическа дейност, с която да освободите натрупалата се енергия.     През тази седмица ще имате възможност за полезни ходове, свързани с професионалната ви дейност. Действайте самостоятелно или възлагайте по-леки задачи на колеги, на които имате доверие, но винаги проверявайте какво са направили. Сега е рано за обобщения, така че не губете време в това, следвайте посоката без да се обръщате назад. Във връзката ви може да настъпи кратковременна криза. Самостоятелните представители на знака може да бъдат спокойни, че няма да страдат от липса на внимание. Тази седмица не е подходяща за промени в личния ви живот. Недоволството ви е резултат от много фактори, а не само грешки от страна на партньора ви. Не се опитвайте да прехвърлите на него или нея вината за неразбирателството ви. Може да се отделите за известно време, но нека това не бъде наказателна акция. Обяснете на половинката ви, че просто имате нужда от тишина и спокойствие, за да помислите и да се успокоите. Потърсете физическата активност, която ще ви помогне в това отношение. Седмицата е подходяща за поставянето на нещата на мястото им. Ако дадено действие не води до резултати, може би е време да помислите и да промените тактиката си. Обвиненията към другите почти никога не носят полза, въпреки удобството на позицията. В момента, в който започнете промяната у себе си ще видите как повечето от нещата, които ви ядосват ще започнат да отпадат едно по едно. Моментът е подходящ за ориентирането ви в това накъде да продължите образованието си. Изберете нещо, към което наистина имате интерес, а не просто популярно.   През тази седмица ще научите много нови неща за себе си. Изпробвайте търпението си, но не позволявайте да прекрачвате граници. С малко повече воля ще се убедите, че това съвсем не е трудно. Помислете как може да разнообразите свободното си време. Дайте воля на фантазията си. Сега е време да сбъдвате мечтите си и да се наслаждавате на постигнатото. В личен план не настоявайте за нищо - насила хубост не става. Активността ви и желанието за победа на всяка цена ще останат настрани. Сега е моментът за обърнете повече внимание на отношенията в семейството ви. Атмосферата ще бъде изключително спокойна. Това ще ви позволи да отметнете, както решаването на чисто личностни въпроси, така и някои малки ремонтни дейности. Самостоятелните представители на знака може да си позволят повече романтика и срещи. Все пак не сте обвързани и сте господари на времето и на сърцето си. Седмицата ще бъде изпълнена с много късмет. Всяка ситуация ще се развива положително без вашата особена намеса или усилия. Бъдете оптимисти относно случващото се. Опитайте се да довършите започнатото в най-кратки срокове. През целия период може да се чувствате напрегнати от излишък на енергия. Използвайте момента, за да започнете да спортувате активно и превърнете тази дейност в навик.    Седмицата е благоприятна за подобряване на отношенията в семейството ви. Сега може да се разберете с половинката ви за всичко онова, за което до момента сте били на различно мнение. Вслушайте се в това, което ви казва сърцето. Не се учудвайте ако то е на друго от мнение, в сравнение с това, което сте били вие преди време. В средата на седмицата ще имате големи шансове за пробив в работата. Бъдете блестящи в преговорите, но не давайте напразни обещания. През тази седмица ще имате възможността да поправите ваша грешка, дори повече. Дава ви се шанс и би било глупаво да не се възползвате. Дори първоначалният резултат да не е блестящ важното е да се вижда, че полагате усилия. В личен план ситуацията ще се развива спрямо вашите желания. В края на седмицата намерете време за спорт и отмора. През тази седмица не бъде прекалено подозрителни и взискателни. Както към другите така и към себе си. Това е седмица, в която да си давате прошка и да не си поставяте нови и прекалено високи цели. Необходимо ви е да преразгледате живота си, да си дадете сметка за постигнатото, да се похвалите. В края на седмицата помислете кое интересно място да посетите. Може да си подарите и малка екскурзия в чужбина. ", "date": "2019.11.24", "title": "Седмичен хороскоп за 25 ноември - 1 декември"}
{"url": "https://www.actualno.com/society/novinite-naj-vajnoto-za-denja-24-noemvri-news_1409320.html", "text": "      Редакционният екип на представя вечерния информационен бюлетин, посветен на новинарските акценти, от днешния 24 ноември, неделя.       Ръководствата на КНСБ и КТ \"Подкрепа\" категорично заявяват, че няма да допуснат, с цената на всички допустими от закона средства, да се орязват правата на работниците и служителите, когато техните работодатели не са изпълнили задължението си по закон да внесат дължимите осигурителни вноски и данъци. Това се посочва в позиция на двата синдиката, изпратена до медиите от пресцентъра на КНСБ.   На политическа отстъпка за американските визи за българи се надява Бойко Борисов. Това стана ясно по време на разговора на премиера с журналисти, които пътуват заедно с него за Вашингтон, за да отразят визитата му, пише 24 часа. Водната криза в Перник е в резултат на много лошо управление на всички нива. Това заяви в предаването „120 минути” по bTV Евдокия Манева, бивш министър на околната среда и водите в периода 1997-2001 г. и зам.-министър в три правителство. По думите ѝ институциите са проявили безхаберие – от ресорните министерства до кмета.     Между 105 и 108 момчета се раждат на 100 момичета. Това показва статистиката на ражданията у нас. Този феномен обаче не е само в България, а и по света. Това заяви в интервю за БГНЕС директорът на Дирекция „Демографска и социална статистика“ в Националния статистически институт Магдалена Костова. „Потребителска такса е въведена в почти всички европейски страни. Нейната задача е да финансира съответното лечебно заведение и да се преустанови свръхдостъпността. Не всеки, който си мисли, че е болен, е такъв”. Така в ефира на „Събуди се” заместник-председателят на БЛС Николай Брънзалов коментира предложението на Лекарския съюз да плащаме по един лев за детските прегледи при личния лекар. Такава ще е таксата и за пенсионерите.    Младото момиче, което беше прободено във влак снощи, е извадила ножа, с който беше прободена снощи, съобщава БТВ. Според информацията, тя е опитала да се защити от агресивен 21-годишен пловдивчанин, който й досаждал. Абсурдна, но координирана информационна акция за дискредитиране на руските спецслужби - така определи публикацията на разследващите сайтове „Белингкат“ и „Инсайдър“ заедно с германското издание „Шпигел руският депутат Андрей Луговой, член на парламентарната комисия по сигурност, пише БГНЕС. Британският премиер Борис Джонсън обяви предизборния манифест на торите, обещавайки да осъществи Brexit до края на януари и да „отприщи“ потенциала на Великобритания, съобщава Би Би Си. На митинг в град Телфорд, графство Шропшир, той обеща да не вдига ДДС-то, данъка върху доходите и осигуровките. Победата на Полша над руските болшевики през лятото на 1920 година, която спира настъплението на запад на Червената армия, трябва да бъде почетена с Триумфална арка в столицата. Това обяви премиерът Матеуш Моравецки, цитиран от Дарик. Днес се навършват 28 години от смъртта на един от най-великите певци в историята на музиката – Фреди Меркюри. Талантливият изпълнител умира през 1991 година на 45 години след усложнения от СПИН. Мистериозно огнено кълбо падна в щата Орегон, пише БГНЕС. Към момента не е ясно какъв точно е бил обекта, наблюдаван от местни жители. Св. великомъченица Екатерина - от Александрия, дъщеря на Конста, бивш цар. Майка й - християнка, я запознала с един пустинник, който я въвел във вярата. Изучила елинската мъдрост, но над всичко обикнала Божествената мъдрост. Бита, обезобразена, хвърлена в тъмница, Екатерина търпяла глад и страдала заради вярата си и накрая била посечена с меч в 305 година. Ангел Божи отнесъл тялото й на планина Синай, дето по-сетне е построен манастир. ", "date": "2019.11.24", "title": "Новините: Най-важното за деня, 24 ноември"}
{"url": "https://www.actualno.com/society/5-prilojenija-na-videonabludenieto-koito-sa-ot-polza-za-biznesa-news_1409338.html", "text": "      Бизнесът отчита огромна полза от поставянето на , което се доказва и с факти през годините. Бумът на този вид устройства съвсем не е случаен. С тяхна помощ може да се следи потокът от посетители, да се определи дори профилът на потенциалните клиенти, както и да се контролират служителите и обслужването.      Понякога могат да се разрешат казуси и ситуации, за които не сте предполагали, че ще се появят като проблем. Това несъмнено е най-правилното решение, ако изобщо имате съмнение дали имате нужда от поставянето на камери. Представителствата на известните марки автомобили не могат да си позволят да функционират без да осъществяват непрекъснат контрол. Често спадът в продажбите може да се дължи в ниското ниво на обслужване от страна на мениджърите. Дори салонът да се намира на централно място, а марката да е добре позната и обичана, това не винаги гарантира доволни клиенти. Интересът към моделите не е достатъчен, ако персоналът не е мотивиран и му липсва ентусиазъм.   Залите за групови посещения също използват видеонаблюдение. Отношението на служителите към клиентите играе ключова роля. Тук е важно да се гарантира безопасност и при изпълнението на програмите с различните уреди.     Кражбите от персонала не са рядко явление, а то не подминава дори големите търговски вериги. Ето защо камерите са задължителни. Такива се монтират и на автомобилите за доставка, защото е възможно част от поръчките да бъдат отклонявани с цел финансова изгода на служителите. Повечето деца дори нямат правилната нагласа и отношение към безценните печатни произведения. Нехайството, с което се подхожда към грижата за книгите, има нужда от строго регулиране чрез камери за видеонаблюдение.\r\nКогато прибегнете до услугите на библиотеките, независимо дали те са частни или държавни, може да се възползвате от безброй заглавия на цената на минимална месечна вноска. За да се опази собствеността, е необходимо да се следят действията на посетителите, които използват четивата.    Освен, че предлагат ценни бижута, те трябва да съобразяват и работното си време с това на евентуалните клиенти. Когато те прекрачат прага на магазина, очакват продавачите да са с нагласата да ги консултират, да им предложат отстъпки и да ги оставят спокойно да изберат. Това не би могло да се случи, ако обектът скоро предстои да затвори, а търговецът нервно потропва с крак. Тук е ролята на собственика да се намеси и да организира процеса, така че да съобрази всички обстоятелства. ", "date": "2019.11.24", "title": "5 приложения на видеонаблюдението, които са от полза за бизнеса "}
{"url": "https://www.actualno.com/curious/kakvo-e-znachenieto-na-interiora-okolo-nas-news_1409336.html", "text": "       ни следва на всяка крачка в живота ни и има своето значение, дори и за настроението. Има хора, които не му отдават внимание и не забелязват от какво точно са заобиколени. Други пък се влияят пряко от средата. Тя обуславя креативността, решенията и настроенията им. Това не е случайно.      Ние възприемаме с всичките си сетива. Когато  на окото му е приятно, то предава информацията на мозъка и ние изпитваме комфорт от красотата на обстановката. Не подценявайте силата на удобствата. Те не са само прищявка, а необходимост. Когато се чувстваме добре, сме готови да дадем най–доброто от себе си. Ако сте решили да наемете специалисти по интериорен дизайн за дългоочаквания ремонт у дома, това е отлично решение. Мислите си, че ще излезе по–скъпо? Много е вероятно да грешите. Не защото няма да похарчите голяма сума, а защото удоволствието ви след това няма да има цена.  Не рядко се случва да предприемем ремонт и да се озовем в реален кошмар. Плановете не се осъществяват според предвиденото. Излизат нови и нови подробности около рушене, подмяна и изграждане. И в крайна сметка се оказва, че не получаваме това, което сме искали. Не след дълго се решаваме на лек козметичен ремонт, който да замаже несполуките на предходния, и така без край. Май наистина излиза доста по–скъпо от очакванията. Когато наемете фирма с тежката задача да преобрази дома ви (или може би офиса), вие се уповавате на дългогодишен опит и усъвършенстване от грешките на другите. Вашите специални изисквания, вкус, навици, дневен режим, хобита и дори характер, ще бъдат отправните точки за дизайнерите при постигането на хармоничния и завършен дом, който сте си представяли.     Просто защото са свикнали да предлагат индивидуални варианти според човека. Когато талантът и опитът вървят ръка за ръка, резултатите са повече от впечатляващи. В момента, в който прекрачите прага на новия си дом, ще разберете защо сте направили правилния избор. Чували сте израза „да ви пасне като ръкавица”. Нещо подобно ще се случи и тук.\r\nДомът ви ще бъде отражение на вашата индивидуалност и стил. Всичко ще ви се струва по–лесно. А модерното излъчване и удобството от новите придобивки ще ви изпълват с гордост и доволство всеки път, когато се прибирате във вашето вълшебно и неприкосновено кътче. ", "date": "2019.11.24", "title": "Какво е значението на интериора около нас"}
{"url": "https://www.actualno.com/society/opazvane-na-arhitekturnite-pametnici-news_1409334.html", "text": "      Всяка епоха се характеризира с определени архитектурни течения, които оставят отпечатък върху обществото. Това с пълна сила важи и за днешното.      От кое бихме могли да почерпим вдъхновение? И кое би могло успешно да ни приближи до отминалите цивилизации? Докосвайки се до подобни културни паметници, ние се пренасяме назад във времето и успяваме поне частично да се потопим в живота и обстановката на хора, които са отдавна забравени.\r\nОпазването на тези безценни богатства е наша грижа. Парадоксално е, но нещата изградени от човешкото въображение и ръка ни надживяват многократно. Те са връзката ни с идните поколения, както ние сме свързани с отминалите. Неописуемото изящество и красота на някои сгради ни оставят без дъх. Чудим се как е било възможно това да се постигне преди цели 2000 години?! Не е хуманно да допуснем нещо подобно да бъде унищожено сега, след като е устояло на времето толкова дълго.\r\nАко вземем някоя книга написана от съвременен автор, следвайки точно архитектурните останки, безпогрешно можем да вникнем в атмосферата на тогавашния живот. Това разбира се случва не без помощта и на чуждото въображение. Бихте могли да попаднете на блестящи произведения, които да съживят отминали времена за миг.  Дали днешното ще е в състояние по подобен начин да разпалва въображението на бъдещите ценители? Със сигурност! И днес сме свидетели на някои невероятни постижения. Това е така, защото във всяко едно поколение се раждат талантливи и надарени хора. Тяхната способност да си представят небивали неща и след това да открият  начин да ги претворят в реалността, заслужава нечие внимание. Не всеки има възможността да го направи. Но онези от нас, притежаващи оригинална мисъл и умение ще бъдат оценени във времето.\r\nАрхитектурното проектиране е една от най–творческите професии. Празният терен е бялото платно на художника. Новопостроената сграда е полето за размах на твореца. Именно чрез множеството изумителни детайли обикновената постройка може да се превърне в знаменито съоръжение. Вътрешното обособяване на помещенията не е за пренебрегване. Тяхната красота отново се дължи на труда и фантазията на хора, пряко ангажирани с архитектурата. Следването на една линия и допълването на вече съществуващи е талантливото пресъздаване на творческата мисъл.\r\nВсеки детайл, дори и най – дребният, има значение. Понякога те са по–отличителни от общото излъчване на сградата. Именно подобни елементи ни оставят в преклонение пред таланта на твореца. А понякога не осъзнаваме кое точно ни е спечелило сърцето при съзерцаването на подобна красота. Просто знаем, че е неповторимо.     ", "date": "2019.11.24", "title": "Опазване на архитектурните паметници"}
{"url": "https://www.actualno.com/curious/vidove-hlebarki-i-bolestite-koito-prenasjat-news_1409335.html", "text": "      Няма човек, който да симпатизира точно на тези видове инсекти. Може би само тези, които някога са опитвали ястие с тях, но вероятно сред познатите ви такива не се срещат. Ако и вие сте от хората, които изпадат в ужас при вида им вкъщи, вероятно неведнъж сте водили . Тя наистина е наложителна, защото насекомите от този вид са не само неприятни, но и пренасят редица опасни заболявания.       Сред най-рисковите зарази, които биха могли да разпространят в дома ви, са хепатит А, коремен тиф, салмонела и дизентерия. Всички те са абсолютно нежелани, а и не бива да допускаме заради пренебрежително отношение към съществуването на хлебарките.\r\nПревантивните мерки включват добро почистване на помещенията, поддържане на сухи зоните в банята и тоалетната, прибиране на остатъците от храна, както и липса на трохи по пода. Това понякога е трудно постижимо, защото в семейството има и деца, които не успяват да опазят пространството на земята, но решението е да помислите как все пак да го гарантирате, за да се сведат боклуците до минимум.  Само така може да осигурите среда, която не е гостоприемна за хлебарките, но ако във входа те вече са плъзнали, терапията срещу тях трябва да е по-агресивна. Препоръчително е да се доверите на професионалисти в областта. Ако ви е любопитно да научите какви видове хлебарки обитават планетата, то ще се изненадате да разберете, че те са над 3500. Само малък процент от тях обаче водят живот в близост до хората.     Тя е черна на цвят и рядко е голяма по размер. Можем да я срещнем, както в жилищата, така и в доста от обществените сгради. Обича да се крие в каналите, мазетата, баните и тоалетните. Търси влажни места с висока температура. Популярна хлебарка, която търси топли апартаменти. Не е едра, счита се за един от най-дребните екземпляри. Продължителността й на живот е около година.    Името й подсказва, че може да се натъкнете на нея из мебелните модули или между листовете на книжните издания. Тя обича да се разхожда и на открито, но предпочита пристанищните градове и плавателните съдове. Цветът й е кестеняво-кафяв с жълти петна на гърдите. В домовете в България не са установени случаи на развитие на популацията й, но може такива просто да не са известни до момента. ", "date": "2019.11.24", "title": "Видове хлебарки и болестите, които пренасят"}
{"url": "https://www.actualno.com/society/otide-si-kompozitoryt-aleksandyr-mihajlov-news_1409279.html", "text": "      Популярният композитор Александър Михайлов напусна този свят на 71-годишна възраст след боледуване. Това съобщиха негови близки, цитирани от БТА.      Той е автор на оперна, симфонична, камерна, хорова, филмова, театрална и забавна музика. Има много записи за Българското национално радио, както и издадени аудиокасети и компактдискове. Със свои творби участва в прегледи за нова българска музика. Занимавал сее  с организирането на редица филмови и музикални фестивали.\r\nКомпозиторът е роден на 17 април 1948 г. в Новохоперск, Русия. Възпитаник е на музикалното Санкт-Петербургското училище \"Николай Андреевич Римски-Корсаков\", а след това и на държавната консерватория \"Николай Андреевич Римски-Корсаков\". Там той завършва специалност „Композиция” през 1975 година.\r\nПоклон пред паметта му!   ", "date": "2019.11.24", "title": "Отиде си композиторът Александър Михайлов"}
{"url": "https://www.actualno.com/europe/prolivni-dyjdove-otnovo-udariha-venecija-navodnenija-vzeha-jertvi-vyv-francija-news_1409272.html", "text": "      Продължават проливните валежи в някои части на Северна Италия. Започнали преди около две седмици, пороите наводниха сериозно Венеция като докараха града буквално до бедствено положение.      Десет дни след безпрецедентното наводнение в романтичния италиански град, тази сутрин нивото на водата отново се покачи. То достигна 130 см над морското равнище. Въпреки това повишаването е далеч под рекордните 187 см над морското равнище, които бяха регистрирани на 12 ноември и причиниха едно от най-сериозните наводнения в историята на града, пише .   В италианската област Пиемонте също имаше силни валежи, като най-сериозно бе положението в района на Алесандрия, южно от Торино, където бе наредена евакуацията на 200 души, 600 души останаха откъснати от света заради наводнения, а една жена е в неизвестност. Област Лигурия също бе сполетяна от наводнения, заради които бе затворена магистралата между Генуа и разположения близо до границата с Франция град Вентимиля. На север, в област Вале д'Аоста, бяха евакуирани 500 души след затварянето на няколко пътни артерии в региона заради опасност от лавини.\r\nПроливните валежи доведоха до сериозни наводнения и във Френската Ривиера, вследствие на които двама души загинаха, а няколко са в неизвестност, предадоха Франс прес и Асошиейтед прес. Водата изкорени дървета и причини спиране на електрозахранването на хиляди домове. Летището на Ница за кратко спря да работи, реки излязоха от коритата си и сирени се задействаха днес в градове, разположени на средиземноморския бряг. Кораб спаси трима души от удавяне край бреговете на град Льо Мюи, но потъна преди да достигне сушата и един от спасените загина, съобщиха властите на департамента Вар. Друг човек бе намерен мъртъв в автомобил в град Кабас. Кметът на Ница Кристиан Естрози заяви, че властите издирват двама души, които са в неизвестност. Националната метеорологична служба на Франция обяви, че регионът на Ривиерата за 24 часа е поел количество валежи, еквивалентно на средното количество за два месеца.   ", "date": "2019.11.24", "title": "Проливни дъждове отново удариха Венеция, наводнения взеха жертви във Франция"}
{"url": "https://www.actualno.com/politics/borisov-se-nadjava-na-politicheska-otstypka-za-amerikanskite-vizi-za-bylgari-news_1409281.html", "text": "      На политическа отстъпка за американските визи за българи се надява Бойко Борисов. Това стана ясно по време на разговора на премиера с журналисти, които пътуват заедно с него за Вашингтон, за да отразят визитата му, пише .      Борисов е оптимист, че визите за българи могат да паднат, въпреки че не сме изпълнили изискването отказите на САЩ на българи да са под 3%. Според публикуван миналия декември доклад на Европейската комисия България има най-висок процент на откази за издаване на американски визи - 14,97%, от петте страни членки на ЕС, които остават с визи. Другите са Полша, Кипър, Хърватия и Румъния.   Пред журналистите на път за Вашингтон днес премиерът обясни още, че няма промяна в позициите му отпреди години Черно море да остане място за \"платноходки, яхти, туристи, мир и любов\". Черноморска база на НАТО на територията на България няма да допусна, категоричен бе Борисов. И обясни, че американците много добре знаят неговото отношение по този въпрос и едва ли ще го поставят по време на разговорите му с Тръмп. Той припомни срещата си в София с румънския президент Йоханис през 2016-а, когато категорично се противопостави на идеята на северната ни съседка за създаване на обща черноморска флотилия от България, Румъния и Турция.\r\nПравителственият самолет кацна в Рейкявик, за да презареди и след това продължи за Вашингтон. В понеделник Борисов ще се срещне с американския президент Доналд Тръмп. Двамата ще обсъдят стратегическото партньорство между България и САЩ, отбелязвайки силните и трайни отношения, които съществуват между двете страни. Акцент ще бъде поставен върху начините за засилване на общите за двете държави интереси в областта на сигурността в контекста на северноатлантическото партньорство и върху енергийната диверсификация. Срещата на Тръмп с Борисов в Белия дом ще бъде поредната с лидери от Централна и Източна Европа тази година. Преди това американският президент се срещна с лидерите на Полша, Унгария, Румъния, Словакия, Австрия и Чехия, като акцент бяха проблемите с енергетиката, сигурността и икономическия растеж.  Заедно с премиера в българската делегация са вицепремиерите Томислав Дончев и Красимир Каракачанов, който е и министър на отбраната, както и министрите на финансите Владислав Горанов и на икономиката Емил Караниколов. Борисов ще участва в церемония по поднасяне на венец на Мемориала на незнайния воин в Националния гробищен парк “Арлингтън”. Ще се срещне и с президента на Международния републикански институт Даниел Туининг и с вицепрезидента на Националния демократически институт Шари Браян. Премиерът ще разговаря и с представители на американския бизнес в сградата на Американската търговско-промишлена палата. ", "date": "2019.11.24", "title": "Борисов се надява на политическа отстъпка за американските визи за българи"}
{"url": "https://www.actualno.com/europe/boris-djonsyn-obeshta-brexit-do-kraja-na-januari-news_1409270.html", "text": "      Британският премиер Борис Джонсън обяви предизборния манифест на торите, обещавайки да осъществи Brexit до края на януари и да „отприщи“ потенциала на Великобритания, съобщава Би Би Си. На митинг в град Телфорд, графство Шропшир, той обеща да не вдига ДДС-то, данъка въху доходите и осигуровките. Сред другите му обещания са допълнителни 250 паунда бонус на година за детски надбавки и намаляване на таксите за паркинг на служителите в болниците, съобщава БГНЕС.      Манифестът от 59 страници на Консервативната партия беше обявен 18 дни преди предсрочните парламентарни избори на 12 декември. Премиерът обеща да осъществи Brexit и да свика дебат и друг вот преди Коледа по споразумението с Европейския съюз, за да позволи на Великобритания „да обърне нова страница след колебанията, забавянето и разделението през последните години“.   Консерваторите искат депутатите от камарата на общините да ратифицират сделката за развода между Лондон и Брюксел на премиера преди Великобритания да напусне ЕС на 31 януари. След това ще настъпи \"преходен период\" - по време на който Обединеното кралство ще продължи да следва правилата на ЕС, докато двете страни се опитват да изработят постоянна търговска сделка. ", "date": "2019.11.24", "title": "Борис Джонсън обеща: Brexit до края на януари"}
{"url": "https://www.actualno.com/society/bivsh-ekoministyr-vodnata-kriza-v-pernik-e-zaradi-losho-upravlenie-news_1409301.html", "text": "      Водната криза в Перник е в резултат на много лошо управление на всички нива. Това заяви в предаването „120 минути” по bTV Евдокия Манева, бивш министър на околната среда и водите в периода 1997-2001 г. и зам.-министър в три правителство. По думите ѝ институциите са проявили безхаберие – от ресорните министерства до кмета.      „Това означава липса на контрол, ниска квалификация на работещите, партийна намеса в кадровата политика и ниска култура на нашето население по отношение на ползване на този ресурс”, коментира Манева. Бившият екоминистър посочи, че всички отговорни са мълчали за проблема с водата. Тя каза още, че сушата не е виновник за ситуацията. Манева заяви, че всеки българин годишно разполага средно с 9 хил. куб. м. вода, което е добър показател, критично е когато тази цифра е под 5 хил.   „В Перник много добре са знаели за какво става дума. Кметът си е мълчал, мълчали са хората от Общинския съвет” – не само управляващите, но и опозицията, мълчал е областният управител – тя е тази, която всяка година трябва да подготвя доклад за състоянието на язовира, но прекият виновник са ВиК”, заяви експертът. Според Манева виновник за кризата с водата няма да се намери заради колективната безотговорност.\r\nЕкспертът коментира, че сега ситуацията няма да повтори водния режим в града през 1993 г., когато перничани са ползвали ресурса по график цели две години. „Синоптиците вещаят снежна зима, аз съм сигурна, че в района на Перник има и други водоизточници, просто трябва да се намери решение как да се използват”, допълни тя. По думите ѝ във всяко ВиК-дружество в страната има назначен партиен послушник, който изпълнява решенията на местните партийни величия. Манова заяви, че настоящият областен управител на Перник Ирена Соколова трябва да подаде оставка, отговорност трябва да поемат контролните органи и министерствата.  „И двамата министри през септември месец на въпроси в Народното събрание оптимимистично отговарят, че там няма проблем. Значи някой ги е излъгал. Трябва се открие кой е този партиен шеф, който е наредил тази информация да не стигне до хората. Това е глупаво решение, защото никой не забравя такива нелепи неща”, каза Манова. ", "date": "2019.11.24", "title": "Бивш екоминистър: Водната криза в Перник е заради лошо управление"}
{"url": "https://www.actualno.com/asia/zemetresenie-razlulja-turcija-news_1409283.html", "text": "      Земетресение с магнитуд 4,5 по скалата на Рихтер е било регистрирано в Централна Турция. Това става ясно от справка на страницата на Европейския средиземноморски сеизмологичен център.      Според информацията, трусът е отчетен малко след 16,30 часа местно време на 80 километра северно от град Адана на дълбочина два километра. За момента няма данни за пострадали хора и нанесени материални щети.    ", "date": "2019.11.24", "title": "Земетресение разлюля Турция"}
{"url": "https://www.actualno.com/society/medicinski-maski-vmesto-burki-v-pazardjik-news_1409298.html", "text": "      Жители на пазарджишкия квартал „Изток” масово нарушават забраната на общината за носене на бурки. Това установи разследване на „Неделята на NOVA”.      Наредбата е от 2016 година, но не се спазва. Според секретаря на общината Румен Кожухаров забраната не е била само за бурките. „Това не беше само за бурките наредба, а норма, която забранява всякакъв вид вещи и аксесоари, които скриват лицето на човек и пречат за неговото разпознаване”, обясни пред Владислава Тричкова той.   Половин година по-късно наредбата се превърна в закон, който стана известен като „Законът за бурките”.  Той категорично забранява носенето на всякакъв вид дрехи и аксесоари, прикриващи лицето. Правят се обаче изключения. Например – по здравословни причини. Но жените в квартала са намерили начин да заобиколят и този закон – чрез ползване на медицински маски, които се оказват сред най-търсената стока на пазара в махалата.\r\nИмамът на джамията Беязид разказва пред NOVA, че маските служат само за предпазване от грип.  Председателят на джамийското настоятелство Яшар Мустафа пък отрече здрави хора да носят такива.  „Маската дори не е опция в този случай. Тя пак се вижда. лицето се вижда. Маската затваря само устата и зъбите. Лицето й е отворено. Полицията понякога излиза на лов за бурки аз така го приемам. Постоянно седят и следят, ако някоя жена е излязла да я глобят  с 1000 лева глоба”, допълва той.  Според закона глобата за първо нарушение е 200 лева. За всяко следващо по 1500. Ако нарушителите са длъжностни лица, сумите са съответно 500 и 2000 лева. „от влизането на закона в сила са съставени над 100 акта за административни нарушения. От началото на тази година са 11”, обяснява старши инспектор  Иван Ганчев, началник на полицейското управление в кв. „Изток”. Председателят на джамийското настоятелство разказва, че вече има 10 глобени за носене на бурка жени. Той обаче е категоричен, че глобата не може да стресне вярващите. ", "date": "2019.11.24", "title": "Медицински маски вместо бурки в Пазарджик?"}
{"url": "https://www.actualno.com/asia/ekspert-po-hraneneto-ogranichavaneto-na-priema-na-maznini-vodi-do-po-zdravosloven-jivot-news_1409307.html", "text": "      В условията на забързаното ни ежедневие здравословното хранене с всеки изминал ден се превръща във все по-належащ  проблем. Загрижеността на обществото към храните, които консумираме, нараства допълнително. Съставките на храни и напитки сега често се наблюдават от потребителите и повечето хора предпочитат да вечерят в ресторантите, които предлагат чиста и здравословна храна на своите посетители, пише БГНЕС.      Доктор Бирол Сайгъ от университета „Бейкоз“ твърди, че хората се хранят поне 70 000 пъти през живота си, което означава, че поглъщат приблизително 25-30 тона храна. Приемът на храна е не само обикновена ежедневна функция, но и съществена част от човешкото здраве и щастие, обяснява Сайгъ, според когото маслодайните семена играят жизненоважна роля за нашето хранене.   Тъй като всички живи организми се нуждаят от енергия, за да оцелеят, мазнините са хранителните вещества, които дават най-много енергия при 9 килокалории на грам. Сайгъ подчертава, че 30% от дневния прием на енергия трябва да идва от мазнини за здравословна диета. Мазнините осигуряват телесни функции, когато се консумират на препоръчителни нива. За правилното хранене е необходимо да се консумират предложените нива на мазнини и да се поддържа този баланс. За тази цел на червеното месо и месните продукти, съдържащи наситени мазнини, на пълномасленото мляко и млечни продукти, трябва да се отделя по-малко място в диетата и да се използват предимно плодови и растителни масла. В диетата е необходимо да се намали количеството на наситените мазнини и да се увеличи равномерно количеството на ненаситените мазнини.\r\nОсвен това Сайгъ твърди, че маслодайните семена (орехи, борови ядки, тиквени семки, бадеми, шам фъстък, сусамово семе, фъстъци, слънчогледови семки) са богати на витамини от В група, минерали, масло и протеини, което предполага, че консумацията на тези храни трябва да се обърне внимание заради по-високото им съдържание на мазнини в сравнение с другите храни. Той посочва, че консумацията на една шепа от тези храни на ден е от съществено значение за поддържане на здравето.   ", "date": "2019.11.24", "title": "Експерт по храненето: Ограничаването на приема на мазнини води до по-здравословен живот "}
{"url": "https://www.actualno.com/crime/probodenoto-vyv-vlak-momiche-izvadilo-noj-na-napadatelja-pritesnjaval-ja-news_1409247.html", "text": "      Младото момиче, което беше прободено във влак снощи, е извадила ножа, с който беше прободена снощи, съобщава БТВ. Според информацията, тя е опитала да се защити от агресивен 21-годишен пловдивчанин, който й досаждал.      Момчето притеснявало неколкократно момичето. След като тя успяла да го прогони веднъж, последвал втори опит. Нападателят връхлетял в купето и се държал агресивно, което довело до изваждането на нож от страна на жената. Извършителят успява да я обезоръжи и й нанесъл прободни рани. Една от тях е изключително опасна и се намира в областта на гръдния кош, под мишницата. Случайно минаващ пътник е хукнал след нападателя. Тъй като влакът се намирал на метри от ЖП гара Стара Загора, намалил скоростта, а 21-годишният пловдивчанин скочил от него. След него скочил и третият пътник, който успял да го задържи, преди намесата на полицията.   Младото момиче е от Варна. Тя е пострадала докато е пътувала във влак от Пловдив към морската ни столица. Пострадалата е на 20 години и е с прободни рани в областта на главата, гръдния кош и бедрото. Инцидентът се е случил около 2:00 часа тази нощ. Момичето е било отведено в болница в Стара Загора в критично състояние. Към момента ситуацията е овладяна и жената е без опасност за живота. Предстои да й бъде извършена операция на пострадалата, тъй като две срязани сухожилия.\r\nПробите за алкохол и упойващи вещества на нападателя са отрицателни. Не е криминално проявен. В момента той се намира в психиатричната болница в Раднево.   ", "date": "2019.11.24", "title": "Прободеното във влак момиче извадило нож на нападателя, притеснявал я"}
{"url": "https://www.actualno.com/america/oficialno-majkyl-blumbyrg-se-vpuska-v-nadprevarata-za-belija-dom-news_1409314.html", "text": "      Милиардерът Майкъл Блумбърг обяви официално, че ще се кандидатира за президент на предстоящите догодина избори в Съединените щати, информира „Ройтерс”. 77-годишният бивш кмет на Ню Йорк е кандидат на Демократичната партия, на която стана член миналата година.      Във „Фейсбук” страницата си Блумбърг написа: „Включвам се в надпреварата, за да победя Доналд Тръмп и да възстановя Америка. Вярвам, че уникалният ми набор от опит в бизнеса, политиката и филантропията ще ми позволят да спечеля и да ръководя”.   Американските медии съобщиха, че Блумбърг влиза в надпреварата за Белия дом с рекламна кампания на стойност 30 млн. долара, предаде bTV. Тази седмица политикът и бизнесмен подаде документи във Федералната избирателна комисия на САЩ за учредяване на комитет за кампания за президентски избори. Бившият вицепрезидент Джо Байдън води надпреварата пред левичарите Елизабет Уорън и Бърни Сандърс, според националните проучвания. ", "date": "2019.11.24", "title": "Официално: Майкъл Блумбърг се впуска в надпреварата за Белия дом"}
{"url": "https://www.actualno.com/europe/andrej-lugovoj-razkritijata-za-gru-i-otravjaneto-na-gebrev-sa-absurdni-news_1409228.html", "text": "      Абсурдна, но координирана информационна акция за дискредитиране на руските спецслужби - така определи публикацията на разследващите сайтове „Белингкат“ и „Инсайдър“ заедно с германското издание „Шпигел руският депутат Андрей Луговой, член на парламентарната комисия по сигурност, пише БГНЕС.      В публикуваното през уикенда съвместно разследване се казва, че 8 служители на Главно управление на Генщаба на Русия са участвали в отравянето на българския бизнесмен Емилиян Гебрев през април 2015 г. Те били част от секретно звено на ГРУ, за което наскоро писа и „Ню Йорк таймс“. В публикацията се посочват имената на предполагаемите агенти и как са били разкрити. Един от тях е Денис Сергеев, известен като Сергей Федотов.   „Това е абсурдна, но координирана акция и пореден опит да се компрометира дейността на руските спецслужби на фона на впечатляващите им резултати в борбата с международния тероризъм, в частност в Сирия“, заяви пред агенция Интерфакс Луговой, съобщава БНР. „Не може да се смятат за случайни опитите за шпионски скандал в Сърбия преди визитата на сръбския президент в Русия. По-рано бе Черна гора, сега България“, каза още Луговой. ", "date": "2019.11.24", "title": "Андрей Луговой: Разкритията за ГРУ и отравянето на Гебрев са абсурдни"}
{"url": "https://www.actualno.com/society/sindikatite-njama-da-dopusnem-orjazvane-na-pravata-na-raboteshtite-news_1409234.html", "text": "      Ръководствата на КНСБ и КТ \"Подкрепа\" категорично заявяват, че няма да допуснат, с цената на всички допустими от закона средства, да се орязват правата на работниците и служителите, когато техните работодатели не са изпълнили задължението си по закон да внесат дължимите осигурителни вноски и данъци. Това се посочва в позиция на двата синдиката, изпратена до медиите от пресцентъра на КНСБ.      Синдикатите декларират това във връзка с продължаващото напрежение и споровете около плащането на първите три дни от временната неработоспособност на работещите, както и в контекста на появяващите се нови и все по-обхватни предложения на работодателските организации, в които се засягат правата на работещите, се отбелязва в позицията. Макар че експертите на двата синдиката не допускат тази идея да се възприеме от страна на правителството или на Народното събрание, тъй като подобна практика няма никъде, все пак алармират за позицията си по този конкретен въпрос, допълва пресцентърът.   Ползването на аргументи, произтичащи от задълженията на т.н. самоосигуряващи се лица, са не само непрофесионални, но и крайно алогични, тъй като при тях става дума за личен ангажимент, ясно описан в КСО, тъй като те нямат работодател. И в този случай практиката по света е еднозначна - самонаетите/ самоосигуряващи се лица изпълняват всички задължения по собственото си осигуряване и сами внасят за себе си съответните осигурителни вноски, дължими по закон. Поради това, неизпълнението на задълженията за внасяне на осигурителните вноски при самоосигуряващите се влече санкция за самите тях. А нарушенията по отношение на задълженията, свързани с осигуряването на работниците и служителите, пораждат санкции за работодателите им, посочват от синдикатите.\r\nВ контекста на тази динамична обстановка, и като взеха предвид внесените между първо и второ четене на ЗБДОО предложения за спешен анализ на ситуацията с болничните листове и ползването на обезщетения, КНСБ и КТ \"Подкрепа\" сформираха обща експертна работна група, която започва работа още от понеделник, за да направи собствено изследване и анализ на информацията и данните по темата в НОИ, НАП и НЗОК, и да излезе със собствени заключения и препоръки по достъпа до обезщетения, документацията и контрола за установяване на истинността на настъпването на риска \"временна неработоспособност\", се посочва в позицията.   ", "date": "2019.11.24", "title": "Синдикатите: Няма да допуснем орязване на правата на работещите"}
{"url": "https://www.actualno.com/america/sasht-obmisljat-sankcii-za-zapadni-kompanii-uchastvashti-v-severen-potok-2-news_1409312.html", "text": "      Санкции срещу руския газопровод \"Северен поток 2\" предвижда конгресът на САЩ в законопроекта за бюджетните кредити и политики на Министерството на отбраната през 2020 г., предава изданието Defense News.соm, цитирайки председателя на комитета на сената на САЩ по външните работи Джим Риш. Според изданието това може да се окаже начинът за спиране на проекта на руския президент Владимир Путин на стойност 11 млрд. долара, който планира нови газови доставки до Германия по дъното на Балтийско море, уточнява Сега.      Макар че евентуални санкции срещу западни компании, които се включат в проекта за газопровода, ще бъдат силен сигнал, все още не е постигнато крайно споразумение по законопроекта. \"Причината за тази стъпка е в това, че прозорецът за предприемането й се затваря. По-голямата част от \"Северен поток 2\" вече е построена\", коментира Риш. Според него налагането на санкции ще струва скъпо на строителните компании, участващи в строежа на газопровода и ще бъдат принудени да спрат работа по него. Това ще принуди Русия да търси алтернативни начини за реализацията на проекта си.   Очакванията са санкциите на САЩ да засегнат компаниите, които са специализирани в полагането на тръби по морското дъно и които работят по \"Северен поток 2\" и другия руски газопровод \"Турски поток\" по дъното на Черно море. В момента собственик на компанията, реализираща \"Северен поток 2\" е руската \"Газпром\", като плановете бяха половината от капитала после да бъде поделен по равно между пет западноевропейски компании. САЩ категорично се противопоставят на новия руски газопровод до Европа. Според редица руски, а дори и западни експерти, причината за това са опитите на Вашингтон да наложи своите доставки на втечнен газ на европейски пазар, коментира руското издание ТАСС. ", "date": "2019.11.24", "title": "САЩ обмислят санкции за западни компании, участващи в \"Северен поток 2\""}
{"url": "https://www.actualno.com/balkani/gyrcija-s-programa-za-zashtita-na-nepridrujeni-maloletni-migranti-news_1409304.html", "text": "      Гръцкият премиер Кириакос Мицотакис обяви нова схема за защита на непридружени малолетни лица мигранти, влезли нелегално на територията на страната, съобщава АФП. Това става само два дни, след като остро разкритикува останалите държави от Евросъюза за липсата им на солидарност при справяне с проблема с бежанците, припомня БГНЕС.      Офисът на премиера ще поеме ръководната функция за програмата „Без самотни деца“, чиято цел е да защити непридружените малолетни от „експлоатацията и престъпността“. По отношение на необходимостта от защита на непридружените деца мигранти, пристигащи в Гърция, Мицотакис посочи в изявление: „Има огромна рана в мигрантската криза, която можем и сами да излекуваме. Нашата цивилизованост, нашата хуманност, нашата чувствителност и традиции изискват от нас да направим това.“   Мицотакис пое ангажимента да осигури по-добри условия на живот на 4 000 деца, мизерстващи в претъпканите мигрантски лагери на егейските острови на места, където „те ще могат да живеят и да се хранят по начин, който им диктува възрастта.“\r\nВчера той заяви пред министри от кабинета си,ч е не е успял да убеди останалите държави от ЕС да приемат около 3000 непридружени малолетни. „Опитахме се да постигнем споразумение с останалите държави от ЕС, заявявайки „За Бога, говорим за 3000 деца… не могат ли те да бъдат разпределени сред 27 държави, така че Европа да поакже солидарност?“, заяви Мицотакис. „За нещастие, съжалявам че го казвам, но отговорът не беше положителен и няма нищо общо с европейското правосъдие“, допълни той.   ", "date": "2019.11.24", "title": "Гърция с програма за защита на непридружени малолетни мигранти "}
{"url": "https://www.actualno.com/africa/naj-malko-23-dushi-zaginaha-pri-samoletna-katastrofa-v-kongo-news_1409251.html", "text": "      Десетки загинаха при катастрофа на малък самолет в град Гома, в източната част на Демократична Република Конго. До момента са открити телата на 23-ма пътници, но спасителните работи продължават.      Самолетът се разбил тази сутрин при излитане. Той се е блъснал в най-малко една къща от жилищен квартал близо до летището, пише Дарик. Според Асошиейтед прес, която се позовава на властите, самолетът на авиокомпания \"Бизи Бий\" е пътувал за град Бени, на около 350 км северно от Гома, и в него е имало 17 пътници.    ", "date": "2019.11.24", "title": "Най-малко 23 души загинаха при самолетна катастрофа в Конго"}
{"url": "https://www.actualno.com/society/nad-70-smyrtonosni-otsechki-v-stranata-magistralite-naj-opasni-news_1409249.html", "text": "      Над 70 са смъртоносните отсечки в страната, показват нови данни на Агенцията за пътна безопасност. С най-много катастрофи са магистралите и първокласните пътища, сочат данните на пътната полиция за 2019 г.      Високата скорост е основната причина за стотиците инциденти по аутобаните. Катастрофите по първокласните пътища са най-вече заради неправилно изпреварване. Трите магистрали – „Тракия”, „Хемус” и „Струма” в участъка от Перник до Кулата са трасетата с най-много пътни инциденти от началото на 2019-та година до момента.   Най-много са катастрофите на „Тракия” – над 82 021 загинали и 230 ранени, по данни на пътната полиция, цитирани от bTV. На второ място по аварийност е „Хемус” с близо 400 катастрофи, 11 загинали и 82 ранени. Стотици инциденти са регистрирани и по първокласните пътища като най-смъртоносен е път Е 79 – от Видин до Кулата. Над 540 са катастрофите в тази отсечка, 21 са загиналите и над 200 ранените. В черната статистика е и пътят Русе – Велико Търново – Маказа с 455 катастрофи с 21 загинали и над 200 ранени.\r\n\"Анализът за възникналите ПТП на магистралите основно е несъобразената скорост, неспазване на дистанция и неправилно изпреварване. Това са трите основни причини за произшествията там. По първокласните пътища – един от основните показатели, който може да се изведе и напоследък се наблюдава все по-често, това е навлизане в насрещната лента от водачи на МПС, при които възниква челен, страничен удар и там щетите са сериозни”, обясни Петър Соколов, от отдел „Пътна полиция”, ГДНП.  От пътната полиция предупреждават шофьорите да подготвят автомобилите си за зимата с подходящи гуми, да си проверят фаровете, чистачките и спирачките. А на пътя да внимават много заради рискове от аквапланинг и черен лед – фактори, които правят колата неуправляема. ", "date": "2019.11.24", "title": "Над 70 смъртоносни отсечки в страната, магистралите най-опасни"}
{"url": "https://www.actualno.com/showbusiness/gunsnroses-se-zavyrnaha-s-grym-i-trjasyk-aksel-rouz-i-slash-se-sybraha-news_1409257.html", "text": "      Турнето \"Not in This Lifetime\" на Guns’n’Roses е донесло 584 милиона долара приходи за три години, съобщи Контактмюзик. То започна с концерт в Западен Холивуд, Калифорния, на 1 април 2016 г. и завърши с шоу в Лас Вегас по-рано този месец.      Турнето събра вокалиста Аксел Роуз, китариста Слаш и басиста Дъф Маккагън, които заедно не бяха изнасяли концерт от 1993 г. Слаш наскоро потвърди, че Guns’n’Roses възнамерява да издаде нов албум, вместо няколко отделни сингъла.   Отдавна е известно, че музикантите работят над нови композиции, но легендарният китарист увери, че всъщност целта на бандата е да издаде албум. \"Възможно е първоначално да работим над милион неща, за да се стигне до запис - каза той. - В края на краищата обаче всички искат да бъде записан албум. Не смятам, че това действително променя кой знае колко нещата\", допълни китаристът. ", "date": "2019.11.24", "title": "Guns’n’Roses се завърнаха с гръм и трясък, Аксел Роуз и Слаш се събраха"}
{"url": "https://www.actualno.com/healthy/vyvejdat-potrebitelska-taksa-za-deca-pri-lichnija-lekar-news_1409188.html", "text": "      „Потребителска такса е въведена в почти всички европейски страни. Нейната задача е да финансира съответното лечебно заведение и да се преустанови свръхдостъпността. Не всеки, който си мисли, че е болен, е такъв”. Така в ефира на „Събуди се” заместник-председателят на БЛС Николай Брънзалов коментира предложението на Лекарския съюз да плащаме по един лев за детските прегледи при личния лекар. Такава ще е таксата и за пенсионерите.      „Смятам, че България е на първо място по достъп до медицинска помощ в целия ЕС. В някои държави се чака с месеци за преглед”, каза още Брънзалов. Според председателя на Националната пациентска организация д-р Станимир Хасърджиев обаче, българското здравеопазване не е достатъчно достъпно. „Броят на лекарите по цял свят тепърва ще намалява. Медиците полагат всички усилия, за да спасят някого, но не винаги имат условията това да се случва по най-добрия утвърден световен начин. Вероятно никога няма да се установи какво точно се е случило с починалото 3-годишно дете. Няма електронна система, която да отчита кога е направено дадено изследване или процедура”, поясни той.   „Не се учудвам, че анестезиолозите от педиатрията, в която почина 3-годишно дете са напуснали. Този натиск, който се упражнява върху лекарското съсловие, оказа влияние. Не съм съгласен с д-р Хасърджиев. ", "date": "2019.11.24", "title": "Въвеждат потребителска такса за деца при личния лекар?"}
{"url": "https://www.actualno.com/balkani/zapochna-vtorijat-tur-na-prezidentskite-izbori-v-rumynija-news_1409176.html", "text": "      Избирателните секции за втория тур на президентските избори в Румъния отвориха врати, съобщава ТАСС. Един срещу друг се изправят действащият президент на страната Клаус Йоханис, номиниран от Националлибералната партия и кандидатът на Социалдемократическата партия Виорика Дънчила, съобщава БГНЕС.       Гласуването се извършва в близо 19 000 избирателни секции в страната и 835 в чужбина. В самата Румъния са регистрирани повече от 18,2 милиона избиратели, а в чужбина румънците, имащи право на глас, са 4 милиона души. Вотът трябва да приключи в 21:00 българско време. Реда и сигурността в изборния ден се осигурява от близо 20 хиляди полицаи и жандармеристи.Президентът на Румъния се избира за срок от пет години.   На първия тур на 10 ноември нито един от 14-те кандидати не получи мнозинство от гласовете на регистрираните избиратели. Фаворит на вота днес е Йоханис, който води според последните социологически проучвания и освен това завоюва около 15 процента преднина пред своя опонент преди две седмици. ", "date": "2019.11.24", "title": "Започна вторият тур на президентските избори в Румъния"}
{"url": "https://www.actualno.com/crime/jena-postrada-pri-verijna-katastrofa-s-pet-avtomobila-kraj-kazanlyk-news_1409258.html", "text": "      Верижна катастрофа с пет автомобила е станала на пътя Казанлък – Стара Загора. Сигналът за пътното произшествие е подаден около 12.30 часа в неделя, съобщиха от МВР, предаде \"Фокус\".      Има данни само за една леко пострадала жена. За кратко е бил затворен пътят, като е имало обходен маршрут през село Пряпорец.    ", "date": "2019.11.24", "title": "Жена пострада при верижна катастрофа с пет автомобила край Казанлък"}
{"url": "https://www.actualno.com/society/uchastyk-ot-magistrala-struma-ostava-zatvoren-zaradi-remont-news_1409191.html", "text": "      Интензивен е трафикът за товарни автомобили на изход на Граничните пунктове „Капитан Андреево“, „Лесово“ и „Дунав мост 2“, съобщават от „Гранична полиция“. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.      Движението по 14-километров участък от автомагистрала \"Струма\" в посока Дупница е спряно до 29 ноември, припомнят от агенция \"Пътна инфраструктура\". Ограничението е за отсечката от пътен възел \"Долна Диканя\" до пътен възел \"Дупница – Север\", а затварянето е заради ремонт на фуга на съоръжение при 46-и километър. Трафикът за Дупница от пътен възел \"Долна Диканя\" се насочва по стария път Е-79.   До 14 декември движението по пътя Драгичево – Рударци се ограничава за всички превозни средства поради ремонт на канализацията. Обходният маршрут е през уличната мрежа на Драгичево. ", "date": "2019.11.24", "title": "Участък от магистрала \"Струма\" остава затворен заради ремонт"}
{"url": "https://www.actualno.com/showbusiness/28-godini-ot-smyrtta-na-fredi-merkuri-news_1409192.html", "text": "      Днес се навършват 28 години от смъртта на един от най-великите певци в историята на музиката – Фреди Меркюри. Талантливият изпълнител умира през 1991 година на 45 години след усложнения от СПИН.      Фреди, който е роден с името Фарук Булсара в Занзибар, създава легендарната рок група  Queen през 1970 година заедно с Брайън Мей и Роджър Тейлър. Фреди Меркюри е блестящ пианист и държанието му на сцената заразява всички. Провокативните му визия и държание впечатляват феновете по цял свят и славата бързо завладява музикантите.   Само ден преди смъртта си гениалният музикант потвърждава в съобщение до медиите, че е болен от СПИН. Последните кадри на Фреди са увековечени в клипа към „These are the days of our lives\" - песента, с която знаменитият вокалист казва сбогом на света.\r\nПрез 1992 г. Меркюри е награден посмъртно за изключителен принос към британската музика, а на стадион \"Уембли\" в Лондон се провежда почетен концерт. Той е въведен в Залата на славата на рокендрола през 2001 г., Залата на славата за автори на песни през 2003 г. и британската музикална зала на славата през 2004 г. През 2002 г. е поставен под номер 58 в анкетата на Би Би Си на 100-те най-велики британци.  Фреди Меркюри е избран за най-добър певец на всички времена в анкета от 2005 г., организирана от Blender и MTV2. 18-и е в списъка на сп. Rolling Stone за 100-те най-велики певци на всички времена и е описан от AllMusic като „един от най-великите рок изпълнители“. ", "date": "2019.11.24", "title": "28 години от смъртта на Фреди Меркюри"}
{"url": "https://www.actualno.com/curious/5-te-zodii-koito-plachat-za-vsichko-news_1408809.html", "text": "      В живота на всеки човек могат да настъпят моменти, в които сълзите в очите сякаш набъбват. Има зодии, които могат да показват емоциите си по-често от другите. Кои са представителите на тези пет съзвездия, които плачат по-често от останалите, предлагаме ви да научите сега:       Рак    Представителите на това съзвездие могат да плачат, заради всяко поражение или неуспех. Сълзите, за които просто нямат причина, може да са най-честото нещо за тях. Раците са много чувствителни натури, които имат способността да възпроизведат всичко, чрез собствените си емоции. Те могат да се обидят лесно. Раците, обаче плачат дълго време. Ако тези хора започнат да проливат сълзи, не бързайте веднага да ги успокоите. Трябва да ги оставите да плачат на воля. Близнаци   Тези хора се опитват да запазят всичко в себе си, често могат да се изолират и да не показват собствените си емоции на останалите. В живота на Близнаците има моменти, когато е просто необходимо да плачат, особено когато става дума за любов. Близнаците могат да играят на нечие чудо и по този начин да постигнат своите цели. В този случай просто трябва да пренебрегнат сълзите, като се опитват да манипулират останалите. Риба    Когато Рибите станат тъжни, са притиснати от истинска депресия. Те започват да плачат, почти без прекъсване. Тези хора възприемат всичко, което се случва около тях, близо до сърцето им. Поради тази причина, често могат да се разстройват. Рибата реве, докато гледа мелодрами. В същото време се опитва да не показват сълзите си пред другите. Поради тази причина изживява трудните моменти сама.     Козирог Хората от този зодиакален знак обичат да плачат над собствените си нещастия. В същото време смятат, че всичко наоколо изобщо не се случва по начина, по който всъщност трябва да е. Сълзите в очите им се появяват доста често, понякога, дори от нулата. Дори мъжът Козирог може да пролее малко сълзи. Това явление трябва да се възприема като най-често срещания вариант на натрупани емоции. Представителите на тази зодия, невинаги са в състояние да покажат своите оплаквания, докато вътрешно преживеят нещо силно. Телец    Любезен, нежен и привързан Телецът може да плаче от мъка, радост, щастие и нежност. Често просто харесва това състояние. Представителите на тази зодия, могат лесно да организират шоута на публично място. Те не се смущават от прояви на собственото си емоционално състояние. Освен това, много често се разстройват и започват да плачат заради нещастна любов, която в случая може да мине, без толкова сълзи. ", "date": "2019.11.24", "title": "5-те зодии, които плачат за всичко"}
{"url": "https://www.actualno.com/society/nsi-vsjaka-godina-se-rajdat-mejdu-1000-i-2000-po-malko-bebeta-v-bylgarija-news_1409186.html", "text": "      Между 105 и 108 момчета се раждат на 100 момичета. Това показва статистиката на ражданията у нас. Този феномен обаче не е само в България, а и по света. Това заяви в интервю за БГНЕС директорът на Дирекция „Демографска и социална статистика“ в Националния статистически институт Магдалена Костова.      „Като цяло откакто имаме статистика от 1880 г. винаги са се раждали повече момченца, отколкото момиченца. Няма научно обосновано изследване, което да е дало причини за този феномен“, заявява Костова.   Според доц. Елица Димитрова от Института за изследване на населението и човека при Българската академия на науките тази закономерност въвежда един естествен баланс между двата пола. „В първата година на живота имаме по-висока детска смъртност при момчетата, вследствие на което се балансира съотношението между половете. До 40-45 годишна възраст няма големи разлики в преживяемостта на двата пола. След тези години обаче се наблюдава увеличение на смъртността при мъжете и появата на един феномен, известен като мъжка свръх смъртност. Тя е в резултат на сърдечно-съдови заболявания“, обяснява Димитрова и добавя, че именно на това се дължи и различието в продължителност на живота при мъжете и жените.\r\n„Имаме около 7 години разлика в продължителността на живота при мъжете и жените. Т.е. жените живеят седем години по-дълго от мъжете. България е една от страните, в които имаме най-големите разлики в преживяемостта между двата пола“, коментира още тя. Това се потвърждава и от данните на НСИ, според които жените живеят средно 78.4 г., а мъжете 71.4 г.  Доц. Елица Димитрова посочва, че през 2018 г. са се родили общо 62 576 деца като 32 346 са момчетата, а 30 230 са момичетата. „358 са децата, починали до една година. От тях 200 момчета и 158 момичета“, изнася данните Димитрова и добавя, че независимо от факта, че през последните години у нас се наблюдава намаляване на детската смъртност, България продължава да е една от страните с най-висока смъртност при децата в ЕС и единствено Румъния е с по-високи стойности от нас. \r\nНа този фон в България всяка година се раждат между 1000 и 2000 бебета по-малко всяка година, уточнява Магдалена Костова от НСИ и припомня, че в годините между 2003 и 2008 г. е имало увеличение на живородените, но тогава се е наблюдавал икономически растеж. И въпреки това се оказва, че стойността на общия показател за раждаемостта в България е малко под средната за Европа. У нас тя е 8.9, а в Европа 9.8.   „Другият показател за средния брой деца, който една жена може да роди, е 1.56 миналата година. Проблемът тук е, че имаме емиграционни процеси. Всяка година напускат страната много млади хора. 50% от тях са на възраст между 20 и 39 години“, коментира Костова и уточнява, че в периода от 2012 до 2018 г. 66 000 души са напуснали страната ни, като това прави по близо 15 000 всяка година. Само през миналата година 33 225 са напуснали България като близо 16 000 от тях са на възраст 20-39 г.    „Ниската раждаемост е обусловена от това, че жените, които остават и раждат у нас са малко. 1.56 не е достатъчно за възпроизвеждане. Трябват 2.1 деца, т.е. всеки двама родители трябва да родят над 2 деца, за да може нормално да се възпроизвежда населението“, подчертава Костова и добавя, че в големите градове като София, Пловдив, Варна и в някои области като Сливен тези показатели са много близки до европейските, но в Северозападна България и Родопите, по граничните райони те са много влошени. Именно този дисбаланс извежда стойности, които са много под средното за другите страни. Наред с това населението ни е намаляло с над 350 000 души през последните 7 години. ", "date": "2019.11.24", "title": "НСИ: Всяка година се раждат между 1000 и 2000 по-малко бебета в България"}
{"url": "https://www.actualno.com/society/loshi-sa-uslovijata-za-turizym-v-planinite-news_1409226.html", "text": "      Лоши са условията за туризъм в планините, предупреждават от Планинска спасителна служба към Българския червен кръст. Оттам уточниха, че над 1 600 метра има минимална снежна покривка, хлъзгаво е и е неприятно за ходене.      Във високите части на планината има мъгла. В Стара планина има гъста мъгла, на някои места превалява дъжд. Духат умерени ветрове. Лифтовите съоръжения не работят. Няма регистрирани инциденти.   Гражданите могат да намерят информация за обстановката в планините на сайта на спасителната служба в интернет. Телефоните на ПСС са: 02/ 9632000 и 088 1470. ", "date": "2019.11.24", "title": "Лоши са условията за туризъм в планините"}
{"url": "https://www.actualno.com/crime/namushkaha-s-noj-mlado-momiche-v-noshtnija-vlak-varna-plovdiv-news_1409216.html", "text": "      Момиче на 21 години е било намушкано с нож в нощния влак Варна - Пловдив. За тежкия инцидент съобщи БНТ.      Ранената е настанена в болница в тежко състояние. Нападателят е задържан. Инцидентът е станал снощи край Стара Загора. Повече от два часа влакът е престоял на гарата в града по разпореждане на полицията.   По неофициална информация инцидентът е станал след спор. ", "date": "2019.11.24", "title": "Намушкаха с нож младо момиче в нощния влак Варна - Пловдив "}
{"url": "https://www.actualno.com/crime/pregaziha-myj-lejal-na-pytja-v-selo-smiljan-news_1409229.html", "text": "      46-годишен мъж е бил прегазен от автомобил в смолянското село Смилян. Пострадалият Е. Д. е в кома и е с опасност за живота. Има тежки поражения по главата и ребрата, пише marica.bg.      Той е бил блъснат от лек автомобил \"Фиат\", управляван от 62-годишния С. В. на улицата в Смилян. Инцидентът станал при разминаване на два автомобила. Доганджиев е бил на пътя и не е видян от шофьора. Предполага се, че или е заспал на пътното платно, или е паднал вследствие на изпития алкохол.   Водачът е тестван за алкохол, като пробата е отрицателна. По случая е образувано досъдебно производство и причините за катастрофата се изясняват. ", "date": "2019.11.24", "title": "Прегазиха мъж, лежал на пътя в село Смилян"}
{"url": "https://www.actualno.com/europe/oshte-edin-s-obvinenie-zaradi-kamiona-kovcheg-v-eseks-news_1409240.html", "text": "      Британските власти повдигнаха обвинения в трафик на хора срещу 23-годишен мъж, заподозрян в смъртта на 39-те виетнамски граждани, чийто тела бяха открити в хладилен камион в Есекс, съобщава БГНЕС.      Кристофър Кенеди, от Северна Ирландия, трябва да се изправи пред съда в понеделник. Той е обвинен в заговор за уреждане на пътуването на хора с цел експлоатация и нарушаване на британсдкия закон за имиграцията. Младият мъж е бил задържан на магистрала западно от Лондон в петък.   Телата на жертвите - 31 мъже и осем жени - бяха открити на 23 октомври. Шофьорът на камиона, северноирландски гражданин, също е задържан. Той е обвинен в 39 непредумишлени убийства, трафик на хора и пране на пари. Същите обвинения бяха повдигнати на още един мъж и британските власти опитват да го екстрадират от Дъблин. Във Виетнам по случая бяха задържани други 10 души. ", "date": "2019.11.24", "title": "Още един с обвинение заради камиона-ковчег в Есекс"}
{"url": "https://www.actualno.com/asia/novi-jertvi-po-vreme-na-protestite-v-irak-news_1409267.html", "text": "      Общо шестима души загинаха след сблъсъци с полицията по време на протестите в Ирак, предава агенция „Фокус“. Още 50 души са били ранени при разпръскването на тълпата от полицията близо до пристанището Ум Касър.      Според информацията, полицията е стреляла с бойни патрони срещу протестиращите, чиято цел е била да блокират достъпа до ключовото пристанище. Протестите в Ирак започнаха на 1 октомври, като са насочени срещу широкоразпространената корупция и липсата на работни места, както и лошото качество на живот в страната. По неофициални данни до този момент в демонстрациите са загинали общо около 350 души.    ", "date": "2019.11.24", "title": "Нови жертви по време на протестите в Ирак"}
{"url": "https://www.actualno.com/health/myj-pochina-ot-opasna-bakterija-sled-celuvka-ot-kucheto-si-news_1409185.html", "text": "      63-годишен мъж почина, след като се заразил с патогенни бактерии, съдържащи се в слюнката на домашното му куче, съобщава БГНЕС. Случаят е регистриран в германския град Бремен.      Пациентът е бил приет в болницата с грипоподобни симптоми. Той е развил сепсис, след което бъбреците и черният му дроб отказали. 16 дни след постъпването в болницата, състоянието му станало критично и човекът починал.   След аутопсията се установило, че причина за смъртта му е откритата в организма на починалия бактерия Capnocytophaga Canimorsus, която се намира в слюнката на кучета и може да навлезе в човешкото тяло след ухапване или в случай на близък контакт със заразено животно. Според експерти домашният любимец на човека го е заразил, след като е облизал лицето на собственика си. ", "date": "2019.11.24", "title": "Мъж почина от опасна бактерия след целувка от кучето си"}
{"url": "https://www.actualno.com/europe/jyltite-jiletki-otnovo-izlizat-na-protest-v-parij-news_1409181.html", "text": "      Засилени мерки за сигурност са въведени в Париж, съобщава Ройтерс. Причината – планираният за събота протест на движението „жълти жилетки“, пише БГНЕС.      Районът около площад „Конкорд“ и емблематичния булевард „Шанз-Елизе” са отцепени с полицейски кордон. Достъпът на протестиращи в тази зона е напълно забранен. Властите въведоха и други ограничения – протестиращите не могат да носят у себе си лесно възпламеними предмети и не могат да закриват лицата си. Единствената разрешена демонстрация ще се състои на площад „Естиен д’Орв“ и то при засилено полицейско присъствие.   Мащабните протести на „жълтите жилетки” започнаха преди година във Франция с искане да не се повишават данъците и цените на бензина. Участниците в тях облякоха светлоотразителни жилетки, които шофьорите задължително трябва да притежават. Съботните протестни акции бързо се превърнаха в традиционни и често са придружени от безредици и сблъсъци с полицията. По информация на правителството, за една година заради протестите на „жълтите жилетки” Франция е загубила 2,5 милиарда евро. ", "date": "2019.11.24", "title": "\"Жълтите жилетки\" отново излизат на протест в Париж"}
{"url": "https://www.actualno.com/politics/borisov-zaminava-na-oficialno-poseshtenie-v-sasht-sreshta-se-s-trymp-news_1409180.html", "text": "      Министър-председателят Бойко Борисов заминава днес на официално посещение в Съединените американски щати, където на 25 ноември ще се срещне с президента на САЩ Доналд Тръмп. В ръководената от премиера Борисов официална делегация във Вашингтон ще участват вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.      Очаква се Борисов и Тръмп да обсъдят стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ. Акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство, върху енергийната диверсификация, както и върху други актуални теми.   Това е първа визита на премиера по покана на президента Тръмп. През 2012 г. Борисов се срещна в Овалния кабинет с Барак Обама. ", "date": "2019.11.24", "title": "Борисов заминава на официално посещение в САЩ, среща се с Тръмп"}
{"url": "https://www.actualno.com/society/prognoza-za-vremeto-24-noemvri-nedelja-news_1409124.html", "text": "      Днес облачността в по-голямата част от страната ще се задържи значителна, с временни разкъсвания над Югозападна България. На отделни места в източната половина от страната и в планините все още ще превалява.      Ще духа слаб североизточен, в Югозападна България - югоизточен вятър. Максимални температури: в Северна България между 4° и 8°, в Южна – предимно между 8° и 13°, София около 11°.\r\nТова съобщи за Агенция \"Фокус\" дежурният синоптик Виктория Клещанова от Националния институт по метеорология и хидрология (НИМХ).\r\nПрез нощта над страната облачността ще е значителна, с временни разкъсвания над Югозападна България. Превалявания от дъжд ще има на отделни места в източната половина от страната и в планините.  Ще духа слаб североизточен вятър, в Югозападна България - югоизточен. Минималните температури в Северна България ще са между 0° и 4°, в Южна - между 3° и 8°, в София около 3°. Атмосферното налягане слабо ще се понижи и ще е близко до средното за месеца.\r\nПо Черноморието ще е облачно и на места ще превалява дъжд. Ще духа слаб североизточен вятър. Максималните температури на въздуха ще са между 12° и 14°. Температура на морската вода е около 16°. Вълнението на морето ще бъде 3-4 бала.\r\nНад планините облачността ще е значителна, с временни разкъсвания над Югозападна България. На места ще има слаби превалявания от дъжд. Ще духа слаб до умерен юг-югозападен вятър. Максимална температура на височина 1200 метра около 8°, на 2000 метра – около 2°.    В понеделник и вторник ще преобладава облачно време. От югозапад ще започнат валежи, които постепенно ще обхванат страната. Сутрешните температури ще се повишат и минималните във вторник ще бъдат между 5° и 10°, максимални – между 8° и 13°. Вятърът ще бъде предимно от изток, умерен, в източните райони временно силен.\r\nВ сряда ще отслабне и ще се ориентира от югозапад. Вероятността за валежи е малка. Облачността ще се разкъса и ще намалее. Температурите ще се повишат. ", "date": "2019.11.24", "title": "Прогноза за времето – 24 ноември (неделя)"}
{"url": "https://www.actualno.com/chronicles/rodena-e-fransis-hodjsyn-byrnet-news_1409079.html", "text": "      Франсис Бърнет е британско-американска писателка.       Биография и творчество    Баща ѝ, търговец по професия, умира, когато тя е на 4 години, и за семейството настават трудни години. С надежди за по-добър живот майка ѝ отвежда нея и двете ѝ сестри от Великобритания в Тенеси, САЩ, в периода след Гражданската война. Младата жена опитва да изкара прехраната си по различни начини, включително с писане. Усилията ѝ са възнаградени и през юни 1868 г. нейният първи разказ е отпечатан.\r\nПрез 1870 г. майката на писателката почива. 2 години по-късно Франсис се завръща в родината си. През 1873 г. сключва брак със Суон Бърнет, с когото впоследствие се местят във Франция, където с писателската си дейност тя издържа и него. Първият им син умира от туберкулоза. По-късно тя се развежда с мъжа си. Вторият ѝ брак също не е особено успешен.  За сметка на това кариерата и славата на Бърнет вървят стремглаво нагоре. Писателката става истински известна след публикуването на първия си детски роман „Малкият лорд Фаунтлерой“ през 1886 година. Голям успех има и следващият роман „Малката принцеса“. Така или иначе най-широка популярност от творбите ѝ достига „Тайната градина“ (1911). ", "date": "2019.11.24", "title": "Родена е Франсис Ходжсън Бърнет"}
{"url": "https://www.actualno.com/europe/spasiha-stotici-migranti-ot-korab-kraj-bregovete-na-italija-news_1409173.html", "text": "      Претъпкан кораб с мигранти потъна в Средиземно море, близо до остров Лампедуза, съобщи италианската брегова охрана, която спаси 143 от пътуващите на кораба, пише . Има опасения, че двама души са изчезнали.      В неизвестност са съпругите на либиец и етиопец. В спасяването на бедстващите са участвали четири моторници. Спасителната операция е започнала, след като местен жител съобщил, че 10-метров кораб потъва в морето на по-малко от 2 км от острова. В нея са участвали и хеликоптер и самолет на бреговата охрана. Няколко моторници издирват изчезналите жени.    ", "date": "2019.11.24", "title": "Спасиха стотици мигранти от кораб край бреговете на Италия"}
{"url": "https://www.actualno.com/curious/misteriozno-ogneno-kylbo-padna-v-shtata-oregon-news_1409177.html", "text": "      Мистериозно огнено кълбо падна в щата Орегон, пише БГНЕС. Към момента не е ясно какъв точно е бил обекта, наблюдаван от местни жители.  Огнената следа в небето е забелязана от местен жител в четвъртък вечерта и първоначално е била докладвана на Службата на шерифа на окръг Полк като падащ самолет. Местните власти не са открили нищо подозрително и към момента основната версия е, че това е малък метеорит.      Федералната авиационна администрация не съобщава за самолетни катастрофи в района, а от НАСА също не са коментирали възможния произход на странния обект.    ", "date": "2019.11.24", "title": "Мистериозно огнено кълбо падна в щата Орегон"}
{"url": "https://www.actualno.com/celebrate/pochitame-sv-velikomychenica-ekaterina-news_1409080.html", "text": "      Св. великомъченица Екатерина - от Александрия, дъщеря на Конста, бивш цар. Майка й - християнка, я запознала с един пустинник, който я въвел във вярата. Изучила елинската мъдрост, но над всичко обикнала Божествената мъдрост.      На 18 години, като безстрашна изобличителка на езичеството, за вярата Христова я хвърлили в тъмница. Извикали я на спор с най-първите 50 мъдреци в Египет, но не могли да я отклонят от Христовата вяра и те самите повярвали и били осъдени и изгорени живи. Бита с волски жили, обезобразена, хвърлена в тъмница, Екатерина търпяла глад, страдала и накрая я посекли с меч в 305 година. Ангел Божи отнесъл тялото й на планина Синай, дето по-сетне е построен манастир.   На същия ден: Царицата - Августа, жена на цар Максимин, успяла да види Екатерина, да беседва с нея и повярвала. Узнала за чудесата, станали по време на нейните мъчения, вън от двореца гръмко изобличила царя за жестокостта му и тя била посечена с меч. Порфирий с 200 войници погребали с почести царицата, и като изповядвали, че и те са християни, били посечени с меч.    ", "date": "2019.11.24", "title": "Почитаме Св. великомъченица Екатерина"}
