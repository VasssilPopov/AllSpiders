{"url": "https://www.actualno.com/asia/nad-70-samoleta-sa-uchastvali-v-turskata-operacija-v-sirijskija-grad-afrin-news_655404.html", "text": "  Най-малко 72 самолета на турските военновъздушни сили взеха участие в операцията \"Маслинова клонка\" в сирийския град Африн в събота, съобщава в. \"Хюриет\", цитирайки съобщение на Генералния щаб на турските въоръжени сили.  Самолетите са нанесли удари удари по 108 цели в седем точки на град Африн, в Северна Сирия, който се намира близо до турската граница, след което успешно са се завърнали във въздушната база, предаде БГНЕС. Генералният щаб на турските въоръжени сили съобщи в събота стартирането на операция \"Маслинова клонка\" срещу \"Отрядите за народна защита\" на сирийските кюрди, които турските власти разглеждат като терористична групировка.   ", "date": "2018.01.20", "title": "Над 70 самолета са участвали в турската операция в сирийския град Африн"}
{"url": "https://www.actualno.com/europe/v-budapeshta-protestiraha-za-po-dobro-obrazovanie-news_655373.html", "text": "  Хиляди ученици и студенти протестираха днес пред парламента в Будапеща с настояване за реформа в образователната система, която според тях не може да ги подготви за живота в XXI век, съобщи bTV.  Според учащите системата е прекалено съсредоточена върху механичното и сляпо наизустяване на факти и не насърчава критичното мислене и креативността. Под мразовития дъжд ученици и студенти издигаха транспаранти с надписи като „Усещам, че онемявам”, „Мозъкът ми се смалява” или „Демократично и модерно образование за всички”. В листовки, раздавани по време на протеста, се настояваше за свободен избор на учебници и за съкращаване на задължителните учебни часове. Критици на дясното правителство на премиера Виктор Орбан казват, че то не е реформирало държавните системи за образование и здравеопазване, които страдат от голямо „изтичане на мозъци” на Запад.", "date": "2018.01.20", "title": "В Будапеща протестираха за по-добро образование"}
{"url": "https://www.actualno.com/asia/11-dushi-zaginaha-pri-katastrofa-v-turcija-news_655386.html", "text": "  11 души са загинали, а 44 са ранени при катастрофа на автобус, превозващ ученици, в Турция.  Катастрофата е станала в провинция Ескишехир, съобщи bTV. Превозното средство, пътуващо от Анкара за Бурса, излетяло от шосето и се ударило в крайпътни дървета. Предполага се, че водачът е загубил контрол над автобуса.\r\nПодробностите все още се изясняват.     ", "date": "2018.01.20", "title": "11 души загинаха при катастрофа в Турция"}
{"url": "https://www.actualno.com/politics/angela-merkel-ochakvame-mnogo-ot-bylgarskoto-predsedatelstvo-news_655370.html", "text": "  Очакваме много от българското председателство. То е отлично подготвено от българското правителство. Мотото „Съединението прави силата“ е мотото, от което имаме нужда в Европейския съюз.  Това заяви федералният канцлер Ангела Меркел на съвместна пресконференция с министър-председателя Бойко Борисов. „България може да направи много за своите добросъседски отношения. Говорихме за добросъседските отношения и по-конкретно засегнахме темата за срещата ЕС-Западни Балкани. Можем да разчитаме на управлението в България, напълно споделяме целите на българското председателство“, каза Меркел. Тя подчерта, че трябва да улесним процеса на свързаност, да дадем възможност на хората да се свържат с пътища и железници, допълни БГНЕС.\r\nПо време на разговорите е засегната темата Турция. „Благодарим на България за това, как тя пази нашата обща граница, особено българо-турската граница“, каза Меркел.   „ “, заяви федералният канцлер.\r\nТя приветства идеята за изграждането на газов хъб във Варна, за да се диверсифицират доставките на природен газ в Европа.\r\nНа въпрос за членството на България в Шенген, Меркел отговори:      ", "date": "2018.01.20", "title": "Ангела Меркел: Очакваме много от българското председателство"}
{"url": "https://www.actualno.com/asia/sirijski-bejanci-zaginaha-na-granicata-s-livan-news_655372.html", "text": "  15 сирийски бежанци – някои от тях деца – са били открити измръзнали до смърт, докато се опитвали да прекосят планинската граница с Ливан.  13 от телата били открити в петък, а още две в събота. В района се развихри сериозна снежна буря. Служители на ливанската гражданска защита открили телата, след като им било казано, че група бежанци се намира в беда в района на Маснаа. Според местни източници бежанците били зарязани в безизходица от контрабандисти, предаде БГНЕС. Има информация за двама арестувани контрабандисти.\r\nНяколко бежанци са били спасени. Сред тях е и малко момче, което било открито да се скита самичко.   Групата поела по пътя, по който стотици хиляди сирийци са преминали в опит да избягат от конфликта в родната им страна.\r\nЛиван, чието население е 4 млн. души, е приютил близо 1 млн. сирийци от началото на войната през 2011 г.  ", "date": "2018.01.20", "title": "Сирийски бежанци загинаха на границата с Ливан"}
{"url": "https://www.actualno.com/politics/borisov-po-vyzduh-i-voda-njama-nikakyv-problem-bylgarija-da-vleze-v-shengen-i-dnes-news_655376.html", "text": "  \"По въздух и вода няма никакъв проблем България да влезе в Шенген и днес.\"  Това каза премиерът Бойко Борисов след срещата с канцлера на Германия Ангела Меркел. \"Що се касае за Шенген много разчитам на посещението на холандския премиер Марк Рюте на 6 февруари. Мисля, че по въздух и вода няма никакъв проблем България да влезе в Шенген и сега, и днес. А пък и понеже Холандия най-гласно изрази несъгласието си България и Румъния да са в Шенген, да има възможност неговите експерти да обиколят цялата граница, всички пунктове, където искат\", заяви Бойко Борисов и допълни, че ще им бъде осигурен пълен достъп до където пожелаят да отидат по избор. \"След като проведа разговора с него, както Ангела каза, тогава ще водя и разговори с нея\", каза още премиерът.\r\nОтносно настояването му в Страсбург за изготвяне на пътна карта за интеграцията на Западните Балкани в ЕС и кои трябва да са основните точки, Борисов заяви:  \"Не случайно няколко пъти го повтарям. Те са два такта – единият е чисто политически, в който ЕК, европейските държави работят по затваряне на главите, по процедурата, която има ЕС за приемане на страни-членки. Амбициите на елитите на тези балкански държави трябва да бъдат да покриват колкото могат по-бързо критериите.\" \"За да покажем на тези народи, че Европа идва, че това не е процес някога, някъде, ще дойде време да станете членове - през европейски фондове, през европейски заеми трябва да строим инфраструктурата, която ще ги приближи максимум до страните в ЕС и ще повиши тяхната конкурентоспособност. Този план канцлерът на Германия го прие и счита, че парите, които ще са необходими в рамките на 10-15 години докато се проектира, строи – никак няма да са накуп и много\", допълни още той.\r\nНай-щастлив съм от това, че ЕС води мирна, добросъседска политика, посочи премиерът.  \"С нетърпение всички очакваме по-скорошното създаване на правителство в Германия, която е мотор за Европа. За доброто на всички е колкото може по-бързо да има правителство“, коментира Борисов. Българският премиер благодари за подкрепата относно газовия хъб \"Балкан\".\r\n\"Благодаря за подкрепата за опазването на границата. Благодаря за тези 160 млн. евро, които в Братислава ЕС отпусна за границата. Благодаря и за полицаите и ФРОНТЕКС, които съвместно с нас охраняват Шенгенската външна граница на ЕС\", каза Борисов. \"Нищо повече за Западните Балкани в случая не подхожда от Берлинския процес, той за радост е започнал 3-4 години преди това\", обясни премиерът и допълни, че финансирането на магистрали, жп линии, пристанища ще спомогнат за свързаността на Балканите, да дойдат инвеститори, да се развие туризма, да останат младите хора.\r\n\"За един процес финансирането гарантира успеха му. В случая имаме сериозно ангажиране на ЕС и в лицето на немския канцлер\", каза още той.\r\nПо думите му е важно да бъде продължена работата на Естонското председателство.\r\n\"Дигиталната икономика, киберсигурността, общата европейска отбрана – това са все процеси, които са много важни. Поставяме си за цел да работим активно по бюджета, по селскостопанската политика, която е изключително важно. Така да направим, че темата за Западните Балкани да продължи и след това. Най-щастлив съм от това, че ЕС води мирна, добросъседска политика и ще направим всичко възможно да нормализираме отношенията с големите ни съседи. Европа има нужда от мир, от спокойствие, тогава тя е най-доброто място за живеене\", поясни премиерът Борисов и благодари на канцлера Ангела Меркел за посещението.  ", "date": "2018.01.20", "title": "Борисов: По въздух и вода няма никакъв проблем България да влезе в Шенген и днес"}
{"url": "https://www.actualno.com/politics/moskovici-ima-kriterii-za-evrozonata-i-te-trjabva-da-bydat-izpylneni-news_655368.html", "text": "  \"Одобряваме ентусиазма за въвеждането на еврото, но за да бъде успешно присъединяването към еврозоната, има критерии и те трябва да бъдат изпълнени. Това е в интерес и на България, и на целия Европейски съюз\".  Това заяви в интервю за БНР еврокомисарят по икономическите и финансови въпроси Пиер Московици. Той коментира Какво ще се случи, ако българското правителство изпълни намеренията си и подаде молба за членство в ЕРМ 2 до края на Българското председателство. \"Трябва да бъдем сигурни, че усилията за увеличаване на продуктивността и инвестициите, за преодоляване на неравенствата, се усещат чрез постигнатите дълготрайни резултати. Става дума за мониторинг, за обмяна на информация и за диалог. Нещата ще се следят много отблизо\", увери Московици. Запитан сега ли е времето за разширяване на еврозоната, когато й предстоят ключови реформи, Пиер Московици отбеляза:\r\n\"Ние може да се разширяваме и реформираме едновременно. Трябва да задълбочим нашия монетарен съюз. Еврото е невероятен успех, който ни донесе стабилност и продуктивност, от която толкова много се нуждаем. /…/ Европейският икономически и монетарен съюз не е само въпрос за страните от еврозоната, но и за цяла Европа\".   Според Московици най-големият риск пред еврозоната тази година е политическият.\r\nЗа да се стигне до реформи, трябва да се преодолее най-големия риск за страните, въвели еврото, допълни еврокомисарят. Нека го наречем \"управленски риск\". Ясно е, че ако няма правителство в Германия и проевропейско правителство в Италия, а в Испания продължава да има правителство без мнозинство, решенията на европейско ниво ще бъдат по-трудни. И все пак - това не е първият случай, в който имаме политическа криза тук или там. Убеден съм, че ще се справим, заяви Московици.\r\nПиер Московици анализира и ситуацията около трансформирането на стабилизационния механизъм в Европейски валутен фонд и се спря на необходимостта от пост финансов министър на еврозоната, който остава спорен: \"Ние се сблъскахме с няколко кризисни ситуации от 2008 година насам. Няколко държави получиха подкрепа. За спасителните програми обаче ние трябваше да разчитаме на Международния валутен фонд. Създадохме също така Европейският стабилизационен механизъм, но той е с ограничени възможности. Мисля, че е време да трансформираме този механизъм в Европейски валутен фонд. Нека подчертая, че това е работно име, защото може да предизвика известно неразбиране. Важна обаче е същността на промяната. Това е продължение на стабилизационния механизъм, чрез което ще сме готови да посрещнем евентуална нова криза. Сумата тук трябва да бъде удвоена. И второ - трябва да се осигурят 60 милиарда евро в общия гаранционен фонд, който вече съществува. Така ще може да се окаже парична подкрепа, ако някоя системна за еврозоната банка е изправена пред фалит. Ако говорим за финансовия министър на еврозоната, аз отдавна настоявам за създаването на този пост. Мисля, че това трябва да е комисарят, който ще наследи моя ресор\", подчерта Московици и допълни:   \"Също така финансовият министър на еврозоната трябва да ръководи и Еврогрупата. По този начин той ще контролира нещата. Те никога не се случват добре, ако са решени зад затворени врати. Със сигурност това също ще допринесе за повече демокрация”.", "date": "2018.01.20", "title": "Московици: Има критерии за Еврозоната и те трябва да бъдат изпълнени"}
{"url": "https://www.actualno.com/asia/sirija-reklamira-alepo-kato-turisticheska-destinacija-news_655366.html", "text": "  Измина повече от година, откакто режимът на Башар Асад, с помощта на руски въздушни удари и бомби-варели, удари бунтовниците източно от Алепо.  Сградите бяха сравнени със земята, хората, които оцеляха,са тероризирани, гладни и изпълнени с отчаяние, а миризмата на разлагащи се трупове се издигна от развалините, докато семействата търсят близките си, припомня БГНЕС.\r\nСега, след като в голяма степен унищожи града, който искаше да контролира, режимът на Асад иска от света да посети останалото от него: като туристическа дестинация.   Това е първият път, когато Сирия присъства на търговския панаир от 2011 г. , когато избухна войната.  Заедно с руините на Алепо Дамаск също така насърчава хората да посещават древните останки от римската епоха в Палмира, археологически обект, включен в списъка на ЮНЕСКО, който два пъти попада под контрола на „Ислямска държава“ (ИД).\r\nЕкстремистите от ИД разбиха някои от храмовете и погребалните кули, преди да бъдат принудени от сирийските правителствени сили и техните руски поддръжници да се изтеглят от града за последен път миналата година. \"Тази година е моментът да възстановим Сирия и нашата икономика\", заяви за АФП Басам Барсик, директор по маркетинга в сирийското министерство на туризма.  Барсик заяви, че 1,3 милиона чуждестранни посетители са пътували в Сирия миналата година, въпреки че тази цифра включва тези, които идват от съседен Ливан само за един ден.\r\n\"Тази година искаме да постигнем два милиона посетители\", каза той.\r\nТой твърди, че религиозните дестинации, като историческия християнски град Маалула, едно от последните места на земята, където все още се говори на арамейски, все още са привлекателни за туристите. Дамаск, Тартус, Латакия и историческият крепостен замък Крак де Шевалие близо до границата с Ливан, макар и повредени от бомбардировки, са други възможни атракции.\r\n\"През 2017 г. армията контролира голяма част от страната и това е голяма помощ за популяризирането на Сирия в чужбина и привличането на туристически групи отново\", каза Барсик.\r\nПовечето държави съветват гражданите си да не пътуват до Сирия.\r\nВойната е разселила милиони хора и се предполага, че е отнела живота на най-малко 340 000 души от 2011 г.  ", "date": "2018.01.20", "title": "Сирия рекламира Алепо като туристическа дестинация"}
{"url": "https://www.actualno.com/varna/observatorijata-vyv-varna-shte-organizira-nabludatelni-ekspedicii-news_655377.html", "text": "  Обсерваторията във Варна ще организира наблюдателни експедиции за повечето от астрономическите явления, които ще бъдат видими през годината. Това каза в интервю за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. На 27 юли ще има пълно лунно затъмнение. Освен това през този ден Марс ще е най-близо до Земята и ще се вижда най-ясно.  \"В 7.00 часа Марс ще се намира на най-близко разстояние от Земята за последните 15-17 години. В астрономията това явление се нарича велико противостояние“, обясни Свежина Димитрова. На 12 и 13 август ще бъде пикът на Персеидите. Луната ще бъде тънка и няма да пречи на наблюденията, като след полунощ ще могат да се наблюдават по 60 падащи звезди на час. „17 август ще бъде денят на източната елонгация на Венера – планетата ще се вижда ясно след залез Слънце\", каза още Свежина Димитрова. \"На 8 октомври ще бъде пикът на метеорния поток Дракониди – този поток се отличава с това, че се вижда най-добре около час след залез. Вечерта между 21 и 22 октомври ще е пикът на метеорния поток Ориониди, като ще могат да се наблюдават около 15-20 метеора на час. Между 13 и 14 декември ще бъде наблюдаван метеорният поток Джеминиди, който ще оставя своите разноцветни проблясъци и опашки в нощното небе. Луната няма да е много голяма и няма да пречи на звездното шоу\", допълни Свежина Димитрова.   ", "date": "2018.01.20", "title": "Обсерваторията във Варна ще организира наблюдателни експедиции"}
{"url": "https://www.actualno.com/africa/osvobodiha-chetirima-zalojnici-v-nigerija-news_655379.html", "text": "  Двама американци и двама канадци, които бяха отвлечени миналата седмица в Нигерия, са били освободени, съобщи полицията.  Четиримата бяха отвлечени във вторник вечерта в северния щат Кадуна,припомня БГНЕС. \"Те бяха спасени благодарение на усилията на полицията\", каза шефът на полицията в щата Кадуна Муктар Алию. Той допълни че всичките бивши заложници са в добро здравословно състояние.   ", "date": "2018.01.20", "title": "Освободиха четирима заложници в Нигерия"}
{"url": "https://www.actualno.com/balkani/srybskijat-prezident-prizova-syrbite-da-ne-napuskat-kosovo-news_655380.html", "text": "  Сръбският президент Александър Вучич призова сърбите в Косово да не напускат земята, на която живеят от векове. Той заяви това по време на посещение в манастира Банска в Косово.  „Моето послание към сърбите в Косово и Метохия се състои в това, че те трябва да се справят с трудностите и да останат по своите родни домове“, каза Вучич. „Сръбската държава е помагала и ще продължи да помага още повече в бъдеще. Няма да изоставим нашите земи, където сме живели винаги“, добави сръбският президент, предаде БГНЕС. Вучич отбеляза, че сръбското правителство подкрепя 170 проекта в 42 църкви и манастири в Косово. „Продължаваме да помагаме на нашите сънародници в Косово и Метохия да увеличат техния брой и да запазят своето имущество и собственост там. Искам да благодаря на всички сърби в Косово и Метохия за тяхната смелост, упоритост и воля да пазят своята родина Сърбия и своите семейства“, подчерта той. Двудневната визита на Вучич в Косово преминава на фона на убийството в Косовска Митровица на сръбския политик Оливер Иванович. През първата половина на днешния ден той посети манастира Банска в северната част на Косово, след което ще замине за Косовска Митровица, където ще се срещне с жители на града. Вучич възнамерява да положи венец на мястото, където беше убит Иванович.\r\nТази вечер сръбският президент ще пристигне в околностите на Прищина, където ще посети манастира Грачаница. Около него има сръбски анклав, в който живеят 835 сърби.   Вторият ден от визитата ще бъде закрит за медиите.\r\nКосово обяви своята независимост през февруари 2008 г. Тя е призната от повечето страни-членки на ЕС и САЩ. Едно от основните условия за приемането на Сърбия в ЕС е признаването на независимостта на Косово от Белград и уреждането на спорните въпроси.  ", "date": "2018.01.20", "title": "Сръбският президент призова сърбите да не напускат Косово"}
{"url": "https://www.actualno.com/cosmos/eto-koga-shte-byde-vtorata-sinja-luna-za-godinata-news_655382.html", "text": "  Синя Луна е названието на второто пълнолуние в рамките на един календарен месец. Явлението ще е интересно с това, че докато през март 2018 година ще има две пълнолуния, през февруари няма да има нито едно. На 31 март ще бъде втората Синя Луна за годината. Това каза в интервю за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна.  Преди това – на 4 март, Меркурий и Венера ще бъдат на много близко разстояние една до друга, на около 1,1 градус, а на 15 март Меркурий ще бъде в своята максимална източна елонгация. Това е вторият ден в годината, когато най-близката до слънцето планета може да се види лесно и ярко на небето малко след залез. \"Вечерта между 22 и 23 април ще бъде максимумът на метеорния поток Лириди. След полунощ луната ще е залязла и няма да пречи на наблюдението на падащите звезди. Ще могат да бъдат наблюдавани около 20 метеора на час\", каза още Свежина Димитрова. На 6 и 7 май ще бъде максимумът на звездния поток Ета-Аквариди. Ще се наблюдават между 20 и 40 метеора на час, които ще се характеризират с дългите си огнени опашки. Заради сравнително ярката луна по това време вероятно ще бъдат наблюдавани само по 2-3 метеора на час. На 9 май Юпитер ще бъде най-близо до Земята и ще се вижда много ясно.", "date": "2018.01.20", "title": "Ето кога ще бъде втората Синя Луна за годината"}
{"url": "https://www.actualno.com/crime/nerazreshena-manevra-e-prichina-za-derajliraneto-na-cisternata-s-gaz-news_655385.html", "text": "  Неразрешена маневра е причина за излизането на цистерна с газ от коловоза на гара Бяла.  Припомняме, че тази сутрин в 09.25 ч., в гара Бяла, маневрен състав на Булмаркет извършва маневра, без да е получил разрешение за извършването ѝ и вследствие на това, извън релсите с първата талига излиза един от вагоните, пълен с пропан-бутан. В 12.30 часа вагонът е върнат на релсите. Това съобщиха от пресцентъра на Национална компания \"Железопътна инфраструктура\" (НКЖИ). Няма прекъсване на движението на влаковете в участъка. Няма изтичане на газ от вагона. Няма и не е имало опасност за населението. На място са органите на МВР, Гражданска защита, авариен екип и възстановителни средства на НКЖИ. Назначена е комисия за установяване на причините за инцидента.   ", "date": "2018.01.20", "title": "Неразрешена маневра е причина за дерайлирането на цистерната с газ "}
{"url": "https://www.actualno.com/crime/zadyrjaha-myja-kojto-ubi-chovek-v-katastrofa-na-chepinsko-shose-news_655389.html", "text": "  Тази сутрин е бил задържан мъжът, който уби човек в катастрофа на Чепинско шосе.  Задържаният е на 24 години от София и ще остане в ареста за 72 часа с прокурорско постановление, съобщиха от МВР. Безжизненото тяло на жертвата беше открито на 19 януари сутринта.   ", "date": "2018.01.20", "title": "Задържаха мъжа, който уби човек в катастрофа на Чепинско шосе"}
{"url": "https://www.actualno.com/asia/erdogan-objavi-starta-na-voennata-operacija-v-sirija-news_655383.html", "text": "  Президентът на Турция Реджеп Ердоган обяви началото на антитерористичната операция в сирийския Африн и отправи остри нападки към САЩ.  \"Операцията в Африн фактически започна, тя ще бъде последвана от нова операция в Манбиж. Вече не ни интересува кой какво говори за нас и щом обещанията, дадени пред нас, не са изпълнени, никой няма правото да се произнася.\" Това е заявил турският президент Ердоган пред регионалната конференция на управляващата партия в провинция Кютахия, предаде БГНЕС. Той осъди остро действията на САЩ в Сирия, определи ги като измамна политика с цел лични игри и интереси, и посочи, че Анкара не вярва в смяната на името на престъпната организация ПКК.\r\n\"Въобразяват си, че ни показват мускули, като сменят името на терористичната организация и играят игрички в Сирия. Както и да се нарича тази организация, в нашите очи тя е терористична. То не бяха Сирийски демократични сили, Гранична полиция, Гранична защита, вътрешна сигурност, вие кого мамите? Тази организация е ПКК, това са нейният сирийски клон PYD /Партия на демократичното единство/ и въоръжените й отряди, и новото име няма да ги откаже от тероризма. И в Америка, и в Европейския съюз ПКК фигурира в списъците на терористичните организации\", заяви държавният глава пред партийния форум. Той подчерта, че Западът е длъжен да се съобразява и да си сътрудничи с Турция в региона, тъй като тя е съюзник.   Ердоган призова западните държави да преразгледат политиките си в Сирия и да прекратят сътрудничеството си кюрдските терористи от ПКК, включени в списъците на терористичните структури както в САЩ, така и в Европа.\r\n\"За сътрудничеството с ПКК прекрасно са информирани на Запад, където правят всичко възможно, за да вкарат в заблуждение Турция и световната общественост. Впоследствие на онези, които подкрепят терористите, им се налага да правят противоречиви изявления. Ту говорят за сформиране на някаква армия в северната част на Сирия, ту сами се опровергават\", посочи турският лидер.\r\nБоец от кюрдските отряди в Сирия, който се е предал на турските военни на границата, е разкрил плана на ПКК, според който местното население ще бъде използвано като жив щит срещу антитерористичната операция, съобщава Анадолската агенция днес. За тази цел в населените места са прокопани тунели, като някои от тях водят пряко в жилищата. Боецът разказал, че се е присъединил към терористите в Африн преди 4 години, а преди две седмици решил да пресече сирийско-турската граница в района на провинция Килис и да се предаде на турските военни.   Той разкрил, че кюрдските отряди са струпали оръжия и боеприпаси в огромни складове в квартал Махмудие в град Африн, в село Бурч и в град Тал-Рифат. Основната част от отрядите са дислоцирани в Африн, Тал-Рифат, Кастелджиндо, Бафлуни, Басуфани, Тънъп и Кеферджани, зенитна батарея и няколко танкове са установени по възвишението до крайграничното село Булбул, обяснил сирийският дезертьор. Според него местните младежи отказват да постъпят в редиците на въоръжените отряди на ПКК и поради това нови бойци се търсят в други райони на Сирия.", "date": "2018.01.20", "title": "Ердоган обяви старта на военната операция в Сирия"}
{"url": "https://www.actualno.com/curious/dneven-horoskop-za-21-januari-news_655394.html", "text": "     Тази неделя всичко, което правите ще бъде правилно. Дори в някой момент и да промените решението си, никой няма да го повдигне на въпрос. Бъдете предпазливи към предложение от страна на жена, която познавате от скоро.  През този ден успехите ви в личен план няма да изискват никакви усилия от ваша страна. Вероятно и околните ще ви помогнат много. Здравето ви няма да ви притеснява, но помислете кога да си запишете час за профилактичен преглед, който отлагате отдавна.   През този ден ще ви се наложи да се изправите пред възможността да избирате между две напълно противоположни неща. Няма да имате възможност да се измъкнете с обичайното „някъде по средата, така че мислете хубаво преди да изберете. Тази неделя от вас ще се искат светкавични рефлекси и готовност да помогнете, без изобщо да се замисляте. Помогнете днес на другите, за да ви помогнат те на вас утре. Вие обаче ще го направите и от добро сърце, затова ще бъдете възнаградени още повече и то в съвсем близко бъдеще.   Изпълнени сте със сили и денят обещава да бъде много добър в личен план. Ако до сега не сте се осмелявали вече може да помислите да направите онова сериозно предложение на половинката ви. Днес в резултат на някои ваши, не дотам правилни действия, може да настъпят някои изключително интересни събития. Не се опитвайте да ги предотвратите, за да не се лишите от разнообразието и забавлението, които те ще донесат.  Тази неделя бъдете много внимателни, защото съществува опасност да нарушите, както  душевното си, така и физическото си здраве. В никакъв случай не обвинявайте другите. Помислете за кратка почивка през седмицата. Тази неделя вие ще сте човекът, който ще трябва да успокоява околните и да им бърше сълзите. Не е лошо да сте състрадателни. Ако имате лични въпроси за решаване намерете време и за тях. Вечерта се обадете на родителите ви.  Днес се доверете на въображението си и е напълно възможно, то да не ви подведе и да успеете да създадете нещо наистина уникално. Ако то в днешния ден не е такова, каквото очаквате, ще ви се наложи да се справяте с рутинните задачи. През този ден обстоятелствата няма да са това, което очаквате. В никакъв случай обаче не падайте духом и не позволявайте на отчаянието да ви задуши. Вечерта ще получите обаждане или новина, която ще върне надеждата ви в доброто. Само имайте търпение до тогава.  Тази неделя хоризонтът пред вас ще се проясни и ще разберете, че всичките ви тревоги са били напразни. Отдайте се на задълженията си и престанете да се тормозите с някакви напразни страхове.  Не търсете под вола теле и ще разберете, че половината ви проблеми са напълно въображаеми. Тази неделя си мерете приказките. Рискувате да кажете неща, за които съвсем скоро ще съжалявате. Излезте на разходка преди да реагирате, на каквото и да било.  ", "date": "2018.01.20", "title": "Дневен хороскоп за 21 януари"}
{"url": "https://www.actualno.com/asia/sasht-i-rusija-s-reakcii-sled-nachaloto-na-turskata-voenna-operacija-v-sirija-news_655397.html", "text": "  САЩ призовава страните да избягват ескалация на конфликта в сирийския район Африн във връзка със съобщенията, че Турция е започнала мащабна наземна и въздушна операция против кюрдите в Северозападна Сирия. Това съобщи пред кореспондент на ТАСС официалният представител на министерството на отбраната на САЩ Ерик Пахън.  \"Призоваваме всички страни да избягват ескалация и да се съсредоточат в по-важната задача за разгромяване на „Ислямска държава\", заяви Пахън, предаде агенция Фокус. Междувременно руското министерство на отбраната е на мнение, че доставките от Пентагона на модерни оръжия на проамериканските групировки в Сирия, са довели до провеждането на „Маслинена клонка“ в Сирия. \"Безконтролните доставки от Пентагона на съвременни оръжия за проамериканските формирования в северна Сирия, в това число и противозенитни ракетни комплекси, доведе до бързата ескалация на напрежението в региона и до провеждането на специална операция от турските войски\", гласи съобщението на руското министерство. Според ведомството с тези си действия Вашингтон проваля процеса за мирно урегулиране на кризата и възпрепятства международните преговори по въпроса.\r\nСъщевременно командването на предимно кюрдската коалиция „Сили на демократична Сирия“ (СДС) обеща да дадат отпор на турската армия, която напредва в района на Африн. Позицията им беше огласена от кюрдската агенция „Фират“.   \"Нахлуването на Турция цели да бъдат спасени остатъците от разгромената групировка „Ислямска държава\", се подчертава в комюникето.\r\nСпоред последната информация за операцията, бомбардировачи от Военновъздушните сили на Турция са започнали да нанасят удари по позициите на сирийските кюрди от „Отрядите за народна самоотбрана“ и партията „Демократически съюз“ в района на Африн в Сирия, предаде БГНЕС.\r\nПо-късно от Anadolu Agency информираха, че части на сирийската опозиционна „Свободна сирийска армия“, с която Турция координира своите действия в Сирия, също са започнали да настъпват срещу кюрдите.     ", "date": "2018.01.20", "title": "САЩ и Русия с реакции след началото на турската военна операция в Сирия"}
{"url": "https://www.actualno.com/asia/teroristi-atakuvaha-luksozen-hotel-v-kabul-news_655402.html", "text": "  Четирима въоръжени с автоматично оръжие мъже са проникнали в луксозния хотел „Интерконтинентал“ в Кабул и са открили огън по гостите.  Това съобщил служител на афганистанското шпионско ведомство на репортер на АФП. Престрелката се водела на четвъртия етаж, съобщил служителят на националната дирекция за сигурност. Намиращите се в хотела хора търсели убежище на втория етаж на сградата, предаде БГНЕС. Един от гостите, който се крие в стаята си, казал, че стрелбата се чува ясно: \"Не зная дали нападателите са в хотела, но чувам стрелбата някъде наблизо, на първия етаж. Крием се в стаите си. Помолих силите за сигурност да ни спасят колкото се може по-скоро.\" \r\nХотел „Интерконтинентал“ беше атакуван през юни 2011 г., когато атентатор-камикадзе уби 21 души, от които десет цивилни.     ", "date": "2018.01.20", "title": "Терористи атакуваха луксозен хотел в Кабул"}
{"url": "https://www.actualno.com/politics/novinite-naj-vajnoto-za-denja-20-januari-news_655400.html", "text": "      \"Що се касае за Шенген много разчитам на посещението на холандския премиер Марк Рюте на 6 февруари. Мисля, че по въздух и вода няма никакъв проблем България да влезе в Шенген и сега, и днес\", каза днес премиерът след срещата си с Ангела Меркел. От своя страна и заяви, че от българското председателство.  САЩ призовава страните да избягват ескалация на конфликта в сирийския район Африн във връзка със съобщенията, че Турция е започнала мащабна наземна и въздушна операция против кюрдите в северозападна Сирия.   Тази сутрин в 09.25 ч., в гара Бяла, маневрен състав на Булмаркет извършва маневра, без да е получил разрешение за извършването ѝ и вследствие на това, извън релсите с първата талига излиза един от вагоните, пълен с пропан-бутан.   Директорът на НЗОК е категоричен, че има много хора в държавата, които се съпротивляват срещу реформата в здравеопазването. Това е първият път, когато Сирия присъства на търговския панаир от 2011 г., когато избухна войната. Ципрас е направил изказването в интервю за вестник „Етнос“, цитирано от портала „Нюз 24/7“. Интервюто на Ципрас ще бъде публикувано на 21 януари. Бизнесменът, който развъртял този бизнес, отрича, че е направил „бардак с кукли за секс“, а казва, че дава възможност на любопитни клиенти да изпробват стоката.\r\nЕто какво ще бъде и   ", "date": "2018.01.20", "title": "Новините: Най-важното за деня, 20 януари"}
{"url": "https://www.actualno.com/politics/logichnata-vizita-na-angela-merkel-v-sofija-news_655308.html", "text": "  Днес, 20 януари, германският канцлер Ангела Меркел ще посети София. Визитата е по покана на българския премиер Бойко Борисов.   На 17 януари заместник-говорителят на федералното правителство в Берлин Улрике Демер съобщи, че Ангела Меркел ще пътува на 19 януари за Париж, където ще разговаря с френския президент Еманюел Макрон. В центъра на срещата ще бъдат двустранните отношения, между които и 55-та годишнина от подписването на Елисейския договор, както и въпроси на европейската и международната политика. След срещата двамата лидери ще дадат пресконференция. Прочутият Елисейски договор е сключен на 22 януари 1963 г. от френския президент Шарл дьо Гол и германския канцлер Конрад Аденауер. Той поставя нова основа на взаимоотношенията между Франция и Германия, които са смъртни врагове в две световни войни. Този документ има огромно значение и за европейския проект, чийто мотор стават Берлин и Париж.\r\nНа същия брифинг от канцлерството обявиха също така, че на следващата сутрин, 20 януари, канцлерката Меркел пътува за София и там ще се срещне с българския министър-председател Борисов. На тази среща ще се обсъди преди всичко българското председателство на Съвета на ЕС.   Посещението на Меркел у нас е изненадващо, логично и важно.\r\nИзненадващо е, защото бе обявено сякаш в последната минута /на 17 януари/. Това се обяснява с факта, че Меркел е в тежки коалиционни преговори със социалдемократите за съставяне на голяма коалиция. Германия през последните месеци е затворена в себе си и визитите на канцлерката в чужбина са концентрирани до най-необходимите.  Логично е, защото Германия има нужда да даде знак към Европа, председателстващата ЕС България и региона. Освен това очевидно Меркел иска публично да потвърди добрите си отношения със София. Берлин трябва и със сигурност ще използва посещението в България, за да артикулира европейската си политика, независимо от критичната ситуация по съставянето на управляващата коалиция.\r\nВажно е за България да получи потвърждение от Германия за балканската си политика и приоритетите на председателството. В този аспект е важно какво ще чуе Борисов от Меркел за поне три главни въпроса – отношенията с Турция, бежанската политика, Западните Балкани и новите отношения на България и Република Македония, пише БГНЕС. По отношение на нелегалната миграция има очевидна промяна в позицията на Германия. Това стана видно особено след срещата на Меркел с австрийския канцлер Себастиян Курц, на която стана ясно, че двете страни ще работят за „по-силни граници“. А границата на ЕС е… България!!!  Посещение на кмета на Столичната община, Бойко Борисов, в Берлин за разговори с федералния канцлер, г-жа Ангела Меркел  Посещение на министър-председателя Бойко Борисов в Германия по покана на федералния канцлер д-р Ангела Меркел, придружаван от министъра на вътрешните работи Цветан Цветанов, министъра на икономиката и енергетиката Трайчо Трайков и министъра на регионалното развитие и благоустройството Росен Плевнелиев Посещение на федералния канцлер д-р Ангела Меркел по покана на министър-председателя Бойко Борисов  Посещение на министър-председателя на България Бойко Борисов при федералния канцлер Ангела Меркел с министъра на вътрешните работи Цветан Цветанов и министъра на икономиката Трайчо Трайков Министър-председателят Бойко Борисов на работно посещение при федералния канцлер Ангела Меркел, срещи и с председателя на Бундестага Норберт Ламерт, с представители на парламентарната група на ХДС/ХСС, както и с председателя на фондация „Конрад Аденауер” Ханс-Герт Пьотеринг.  ", "date": "2018.01.20", "title": "Логичната визита на Ангела Меркел в София"}
{"url": "https://www.actualno.com/society/uslovijata-za-turizym-sa-dobri-v-niskite-chasti-na-planinite-news_655329.html", "text": "  Сравнително добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. Духа умерен до силен вятър по билата. Сутрешните са от 0 до минус 4-5 градуса. Ски центровете и курортите работят, съобразни метеорологичните условия. Няма регистрирани инциденти с туристи през изминалото денонощие.  Информация за обстановката в планините може да намерите на в интернет. Телефоните на ПСС са: 02/ 9632000 и 088 1470   ", "date": "2018.01.20", "title": "Условията за туризъм са добри в ниските части на планините"}
{"url": "https://www.actualno.com/society/pytishtata-sa-predimno-suhi-news_655331.html", "text": "  Пътните настилки са предимно сухи, на места – частично мокри, заледени и обработени, съобщават от Агенция Пътна инфраструктура.  Тази сутрин температурите бяха в интервала от – 8° до + 6°. Времето над цялата страната е ясно. Слаб до умерен вятър духа в област Добрич, Варна, Смолян и Разград. Няма ограничения за движение по автомагистралите на страната.  ", "date": "2018.01.20", "title": "Пътищата са предимно сухи"}
{"url": "https://www.actualno.com/sofia/gradskijat-transport-do-vitosha-ne-e-efektiven-news_655360.html", "text": "  Жителите на София не са доволни от градския транспорт до Витоша. Оказва се, че автобусната линия номер 63 едва побира желаещите да стигнат до планината през уикенда.  Причината е големият интервал на движение от около 40 минути, съобщи bTV. Голяма част от пътниците са възрастни хора, които нямат друга алтернатива за придвижване. Според редовно возещи се с автобуса пътуването е мъчение и би отказало хората от планината.\r\nЗам.-кметът на София по транспорта Евгени Крусев увери, че ще се вземат съответните мерки за това пътуването да стане по-комфортно.   „Към момента извършваме постоянни наблюдения и когато се констатира завишен пътникопоток, се пускат резервни автобуси в рамките буквално на минути”, подчерта той.", "date": "2018.01.20", "title": "Градският транспорт до Витоша не е ефективен"}
{"url": "https://www.actualno.com/plovdiv/ot-april-poskypva-sinjata-zona-v-plovdiv-news_655356.html", "text": "  Местната власт в Пловдив предвижда поскъпване на престоя в Синята зона с около 30%. Новото увеличение трябва да влезе в сила от първи април.  След като преди година и половина билета за час престой в „Синята зона” поскъпна от лев на 1,50 лв., сега следва нова изненада. От 1 април цената ще стане 2 лв. Основният аргумент е, че по този начин ще бъде съкратено автомобилното движение и вредните емисии във въздуха ще са по-малко, съобщи bTV. „Това е наложително, тъй като броят на свободните места в „Синя зона” е много малък и едно търсене на свободно място отнема време, което създава предпоставки за едно по-продължително движение на автомобилите”, поясни Златин Велев, зам.-кмет по транспорта в Пловдив.\r\nПловдивчани обаче не са ентусиазирани.   Опозицията в местния парламент няма да подкрепи предложението с аргумента, че не е финансово обосновано.\r\nОт общината се надяват поскъпването на „Синята зона” да промени картината, според която Пловдив е сред градовете с най-мръсен въздух в България. Дали това ще се случи – предстои да разберем.  ", "date": "2018.01.20", "title": "От април поскъпва Синята зона в Пловдив"}
{"url": "https://www.actualno.com/crime/chetirima-postradaha-pri-katastrofa-kraj-bansko-news_655333.html", "text": "  Четирима граждани на Македония са пострадали и са настанени в болница след катастрофа тази нощ на пътя Добринище-Банско, предаде БГНЕС.  Сигналът за пътно-транспортното произшествие е подаден в 23.50 ч. на 19 януари. В района на храм „Св. Георги Победоносец” лек автомобил с македонска регистрация излиза от пътя и се преобръща няколко пъти. Две линейки от Банско и Разлог пристигнат на местопроизшествието, пожарникари са рязали купето на автомобила, за да извадят водача и тримата му спътници. Четиримата пострадали са настанени в МБАЛ-Разлог, няма опасност за живота им.\r\nТе са трима мъже на по 48 години и една жена на 41 г. Те са с различни наранявания-контузии на гръден кош, глава, съмнения за фрактури на прешлени, както охлузвания и контузии на тялото и крайниците.   Има съмнения за употреба на алкохол от страна на водача, взета му е кръвна проба.   ", "date": "2018.01.20", "title": "Четирима пострадаха при катастрофа край Банско"}
{"url": "https://www.actualno.com/curious/publichen-dom-za-seks-s-kukli-zaraboti-vyv-velikobritanija-news_655345.html", "text": "  По принципа „Пробвай, преди да купиш“ в Гейтсхед, Нортъмбърланд е заработил публичен дом, в който клиентите срещу 50 паунда пробват роботизирани кукли за секс.  Бизнесменът, който развъртял този бизнес, отрича, че е направил „бардак с кукли за секс“, а казва, че дава възможност на любопитни клиенти да изпробват стоката. След това, ако останат доволни, могат спокойно да си купят „новата партньорка в леглото“. Бизнесът се завъртял миналия месец, казва Греъм пред ВВС, и вече няколко клиенти минали през пробите, предаде БГНЕС. \"Целта не е просто използването на услугата“. За половин час потенциалните клиенти можели да пробват куклите, които са „с кожа, подобна на живите хора и реалистични полови органи“. Който иска да изпробва стоката, установява контакт с компанията, плащат предварително, пристигат, получават код за влизане и влизат в малка стая, в която има легло, върху което е куклата по бельо. Греъм призна, че самият той е проверил кукли. Той каза: \"Би било лудост да не го направя.“\r\nВъв Великобритания няма известни публични домове с кукли за секс, въпреки че през последните години такива вече са налице в Испания и Германия, уточнява в. „Сън“.   Наблюдава се истински бум в продажбите на глобалния пазар на кукли за секс, който е около 10 милиарда лири годишно.", "date": "2018.01.20", "title": "Публичен дом за секс с кукли заработи във Великобритания"}
{"url": "https://www.actualno.com/asia/turcija-ne-iska-partniorstvo-s-es-a-chlenstvo-news_655339.html", "text": "  Турция ще отхвърли всякакво предложение за партньорство с Европейския съюз, освен пълноправно членство, заяви Йомер Челик, турският министър по европейските въпроси. Той предупреди, че настоящата безизходица в преговорите не дава на Турция никаква причина да поддържа сделката си за мигрантите в блока.  С тези си думи Челик отговаря на последните коментари на френския президент Еманюел Макрон, който спомена възможността за партньорство, а не пълно членство в ЕС. Развитието на събитията в Турция не даде възможност за прогрес в дългогодишния й натиск за присъединяване към блока, каза Макрон. \"Не взимаме на сериозно нито едно от нещата като привилегировано партньорство или подобни подходи. На Турция не може да се предложи такова нещо \", каза Челик.\r\n\"Както и да се нарича, привилегировано партньорство или сътрудничество срещу тероризма, такова предложение дори няма да бъде взето предвид от Турция\".   ЕС изрази загриженост по отношение на мерките, предприемани от Турция срещу заподозрени поддръжници на опита за преврат през 2016 г., които се прилагат при обявеното извънредно положение. Около 50 000 души бяха арестувани в очакване на процеси срещу тях и 150 000 души, включително учители, журналисти и съдии бяха уволнени или отстранени от работа. Президентът Реджеп Тайип Ердоган заяви, че мерките са необходими за противодействие на множеството заплахи за сигурността, пред които е изправена Турция.\r\nТурция заяви, че иска да има по-добри връзки с Германия през 2018 г., допълва БГНЕС.\r\nВъпреки това, преговорите на Европа с Анкара останаха замразени от декември 2016 г.   \"Технически няма причина Турция да поддържа тази сделка\", каза Челик по отношение на сделката за мигрантите, ограничила бежанската вълна към Европа. Споразумението за мигрантите включваше и визови облекчения за турците. Изпълнението му обаче е застрашено поради несъгласие относно законите за борба с тероризма в Турция, които според Европа са твърде широки и трябва да бъдат стеснени, за да отговарят на европейските стандарти.\r\n\"Турското предложение за либерализиране на визовия режим е до голяма степен пълно и ще бъде представено на ЕС след одобрение от президента и премиера\", каза Челик. \"Но измененията в него, ако има такива, няма да променят основната перспектива за нашата борба срещу тероризма или няма да го отслабят по никакъв начин\".  ", "date": "2018.01.20", "title": "Турция не иска партньорство с ЕС, а членство "}
{"url": "https://www.actualno.com/society/sedmichna-prognoza-za-vremeto-22-28-januari-news_655347.html", "text": "  През нощта срещу валежите ще се усилят и ще продължат и в понеделник, като най-голяма е вероятността за значителни валежи в Предбалкана и и Родопската област. От североизток, по-късно от северозапад и север, с усилване на вятъра, ще нахлува още студен въздух и в понеделник вече навсякъде ще вали сняг, ще се образува снежна покривка. Има вероятност поради снеговалежите и силния вятър, особено в Източна България и по планинските проходи, да се създаде сложна обстановка - намалена видимост, навявания и преспи, съобщи агенция Фокус по информация на НИМХ.  Във ще е доста студено - минималните температури ще са между минус 12° и минус 7°, дневните в повечето райони също ще са отрицателни. В Източна България ще е все още и ветровито. Облачността ще се разкъса. Снежната покривка ще се задържи. В над цялата страна ще бъде предимно слънчево с минимални температури до минус 11 градуса и максимални плюс 6 градуса. В времето ще остане без промяна. Валежи не се очакват. Максималните температури ще се понижат и няма да превишават плюс 5 градуса.\r\nВ над цялата страна времето ще бъде предимно слънчево. Температурите остават без промяна.   В над страната ще има променлива облачност, но без валежи. Минималните температури ще бъдат между минус 9 и минус 4 градуса, а максималните между 2 и 8 градуса.", "date": "2018.01.20", "title": "Седмична прогноза за времето 22-28 януари"}
{"url": "https://www.actualno.com/crime/zadyrjaha-16-godishen-za-telefonna-izmama-news_655344.html", "text": "  На 19 януари 2018 г. в град Търговище, след съвместни действия на служители на ГДНП, ОДМВР-Търговище и ОДМВР-Велико Търново, е задържан участник в телефонна измама, осъществена по популярната схема за необходимост граждани да окажат съдействие на полицейски служители, провеждащи операция по задържането на извършители на измами. Това съобщиха от ОДМВР-Търговище.  През същия ден 66-годишна жена от града е получила обаждане на стационарния телефон в службата си от мъж, представил се за полицейски служител, който я е въвел в заблуждение че, предоставяйки наличните си пари на извършители на измами, които вероятно ще й позвънят, ще помогне на полицията да ги задържи, а веднага след това парите ще й бъдат върнати. Жената е изтеглила от сметката си в банка сумата от 76 000 лева, поставила ги в найлонов плик и ги оставила на указаното й по телефона място - в непосредствена близост до кошче за смет на детска площадка в междублоково пространство в централната част на гр. Търговище. Около 15.00 часа служители от сектор „Противодействие на криминалната престъпност“ в ОДМВР-Търговище са задържали непосредствено след прибиране на плика с упоменатата сума младеж, който се е опитал да избяга. Установено е, че той е 16-годишен, от Търговище. Същият е задържан за срок до 24 часа на основание чл. 72, ал. 1, т. 1 от Закона за МВР. По случая е образувано досъдебно производство по чл. 209 от Наказателния кодекс. Работата по документиране на престъплението продължава под ръководството на прокурор от Районна прокуратура-Търговище. Проверява се съпричастността на задържания към още една измама, осъществена в града, при която в началото на месеца по съшия сценарий е била въведена в заблуждение 77-годишна самотноживееща жена от града. Тогава тя хвърлила през терасата на жилището си сумата от 1 600 лв. с идеята, че по този начин подпомага полицейска операция.   ", "date": "2018.01.20", "title": "Задържаха 16-годишен за телефонна измама"}
{"url": "https://www.actualno.com/crime/razkriha-narkooranjerija-v-shumen-news_655349.html", "text": "  Оранжерия за отглеждане и обработка на канабис разкриха служители на сектор „Криминална полиция“ в РУ - Шумен. Акцията е проведена под надзор на прокурор от окръжната прокуратура в областния град.  В хода на реализацията, на 19 януари по обяд, в имот на 58-годишния Д.И. от Шумен полицаи открили три помещения за отглеждане на марихуана, като в две от тях системите за осветление, отопление, поливане и вентилиране били в работен режим. Открити са общо 223 растения, засадени в пластмасови саксии. В намерените в една от стаите 78 саксии растенията били в различен стадий на растеж - с височина между 100 и 130 сантиметра. Съседно помещение било пригодено за отглеждане на марихуана, обзаведено по същия начин с високотехнологично оборудване – лампи за нагряване, вентилация и химикали, които подпомагали растежа на насажденията. Там са намерени 145 саксии с разсад с различна големина. При претърсването са намерени и иззети и 101 къса саморъчно свити цигари и около 100 грама суха листна тревна маса, наподобяваща тютюн, която предстои да бъде лабораторно изследвана. Цялото оборудване за отглеждане на дрогата - климатични системи, съоръжения за контрол на температурата и влажността на въздуха в помещенията, системите за напояване, колектори, осветление и наличната дрога са иззети. За срок до 24 часа в РУ - Шумен е задържан 58-годишният Д.И. Образувано е досъдебно производство по чл. 354 А, ал. 1, т. 4 от НК. Работата по документиране на престъплението продължава под ръководството на наблюдаващ прокурор от Окръжна прокуратура - Шумен.", "date": "2018.01.20", "title": "Разкриха наркооранжерия в Шумен"}
{"url": "https://www.actualno.com/blagoevgrad/naprejenie-v-razlog-zaradi-smyrtta-na-dete-news_655351.html", "text": "  Болницата в Разлог е под напрежение след смъртта на 4-годишно дете от ромски произход, предаде БГНЕС.  Късно снощи в детско отделение на МБАЛ-Разлог е починал 4-годишният И.Д. По неофициална информация детето е прието с астма, след няколко пристъпа са му направени няколко инжекции с „Урбазон”. Въпреки това детето, което е трето в семейството, е починало. През нощта тялото на починалото е транспортирано за аутопсия от съдебен лекар в „Съдебна медицина” в благоевградската болница. Близки на детето се събират пред МБАЛ-Разлог, обвинявайки дежурните лекари за смъртта на момчето.\r\nЗасега до сблъсъци не се е стигнало, официална позиция на лечебното заведение няма.     ", "date": "2018.01.20", "title": "Напрежение в Разлог заради смъртта на дете"}
{"url": "https://www.actualno.com/asia/pekin-obvini-amerikanski-voenen-korab-v-narushavane-na-suvereniteta-na-kitaj-news_655348.html", "text": "  Китайското външно министерство обвини американски военен кораб в нарушаване на суверенитета на страната, предава Reuters.  Според Пекин, американският ескадрен миноносец „Хоппър“ е нарушил морските граници на Китай край остров Хуан тън в Южнокитайско море. Все още няма официална реакция от страна на Белия дом, допълва агенция \"Фокус\". Остров Хуан тън е територия, за която претендират едновременно Китай и Филипините.  ", "date": "2018.01.20", "title": "Пекин обвини американски военен кораб в нарушаване на суверенитета на Китай"}
{"url": "https://www.actualno.com/crime/derajliralata-cisterna-v-bjala-e-na-firmata-sobstvenik-na-cisternite-v-hitrino-news_655350.html", "text": "  Дерайлиралата по-рано през деня цистерна на гара Бяла е собственост на същата фирма, чиито цистерни доведоха до инцидента в село Хитрино, съобщи bTV по информация на свои източници.  Тогава, отново заради излизане от релсите, стана експлозия и причини смъртта на седем души, а 29 бяха ранени. 50 сгради от селото бяха унищожени от взривната вълна. Полицията разследва инцидента в Бяла. Разследващите предполагат, че в случая композицията не се е движела с превишена скорост, какъвто беше случаят в Хитрино. По-вероятно е неизправност на цистерната да е причина за излизането от релсите.\r\nПроверява се дали дефектът е в полуоските на авариралата в Бяла цистерна.   Собственик на цистерните в Хитрино е фирмата „Булмаркет”.   ", "date": "2018.01.20", "title": "Дерайлиралата цистерна в Бяла е на фирмата собственик на цистерните в Хитрино"}
{"url": "https://www.actualno.com/balkani/aleksis-cipras-makedonska-nacija-nikoga-ne-e-syshtestvuvala-news_655354.html", "text": "  Гръцкият премиер Алексис Ципрас е заявил, че македонската нация не е съществувала.  Ципрас е направил изказването в интервю за вестник „Етнос“, цитирано от портала „Нюз 24/7“. Интервюто на Ципрас ще бъде публикувано на 21 януари. В него той подборно се спира на спора за името с Република Македония, възможните решения, посочва какво име би приело гръцкото правителство и подчертава значението на въпроса за иредентизма, предаде БГНЕС. Порталът „Нюз 24/7“, който публикува откъси от интервюто на Ципрас, е част от медийната група на „Етнос“.\r\nВъв връзка с диаметрално противоположната позицията на неговия коалиционен партньор партията „Независими гърци“ по въпроса с името, Ципрас заявява следното: „Панос Каменос няма да стане Андонис Самарас“, с което подчертава, че лидерът на „Независими гърци“ няма да създаде проблем за правителството.   Андонис Самарас беше външен министър в правителството на Константинос Мицотакис /1990-1993 г./ Именно тогава избухна спора за името между Атина и Скопие. Самарас зае крайна позиция и не беше съгласен с Мицотакис. Той напусна управляващата тогава „Нова демокрация“ и създаде своя дясна партия „Политическа пролет“. Това беше една от причините за падането от власт на любимия премиер на гърците Мицотакис през октомври 1993 г. и връщането във властта на Анедреас Папандреу и ПАСОК.\r\nВпоследствие Самарас се завърна в редиците на „Нова демокрация“, която оглави и стана премиер. Неотдавна той напусна лидерския пост, отстъпвайки го на Кирякос Мицотакис, който е син на покойния Константинос Мицотакис и брат на бившата външна министърка Дора Бакояни.  ", "date": "2018.01.20", "title": "Алексис Ципрас: Македонска нация никога не е съществувала"}
{"url": "https://www.actualno.com/america/sasht-shte-platjat-chastichno-chast-ot-novata-voenna-pomosht-za-ukrajna-news_655324.html", "text": "  САЩ ще платят частично част от новата военна помощ за Украйна, която включва противотанкови ракетни комплекси Javelin, заяви служител от Държавния департамент пред ТАСС.  Той припомнил, че през декември САЩ обявиха плановете си да разширят военната помощ за Киев и да доставят на Украйна различни въоръжения, включително Javelin. “Ние имаме намерение да предоставим на Украйна отбранителни противотанкови средства, включително ракетната система Javelin. Пренасочваме ви към правителството на Украйна за по-натъшните детайли, засягащи неговите оперативни планове и намерения за покупка на военно оборудване“. По думите на американския дипломат новата помощ включва „въоръжения и боеприпаси“. Вашингтон твърди, че тези оръжия „са изцяло отбранителни“. Те щели да бъдат частично финансирани с американски средства, предназначени за оказване на съдействие [на други страни] в сферата на сигурността. Общата сума на американската помощ в тази сфера, оказана на Украйна от 2014 г. досега, възлиза на 750 млн. долара“, допълва БГНЕС. До момента палитрата от американски оръжейни средства, доставени на Киев, включва радари, радиостанции, бронирани „Хъмви“-та, медицинско оборудване и прибори за нощно виждане.\r\nВ същото време американският дипломат обвинил Русия д подготовката и въоръжаването на опълченците в Донбас.   Украйна ще получи противотанкови ракетни системи Javelin на стойност 47 млн. долара. Едно такова устройство струва около 250 000 долара.", "date": "2018.01.20", "title": "САЩ ще платят частично част от новата военна помощ за Украйна"}
{"url": "https://www.actualno.com/politics/borisov-posreshtna-germanskija-kancler-merkel-v-sofija-news_655355.html", "text": "  Премиерът Бойко Борисов посрещна германския канцлер Ангела Меркел в София. Меркел е на работно посещение в България по покана на министър-председателя Борисов.  При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми. Меркел пристигна в София от Париж, където се срещна с френския президент Еманюел Макрон.   ", "date": "2018.01.20", "title": " Борисов посрещна германския канцлер Меркел в София"}
{"url": "https://www.actualno.com/healthy/nedostig-na-akusherki-ima-v-cjalata-strana-news_655325.html", "text": "  Има недостиг на акушерки в цялата страна. Това каза за Радио „Фокус“ – Велико Търново Тони Калушкова, зам.-председател на Алианса на българските акушерки. По думите й професията е изключително непривлекателна. Причини за това са ниското заплащане и липса на възможност за професионално развитие и израстване, както и за самостоятелна практика. „Има липса на кадри. Интересът към професията не е такъв, какъвто ни се иска, поради тези причини“, посочи Тони Калушкова.  Тя допълни, че голяма част от тези, които завършат образoванието си, напускат страната, защото в чужбина има по-добри възможности за акушерска практика. По данни на НСИ в края на 2016 година медицинските специалисти по здравни грижи в страната са били 46 930, от които 30 976 медицински сестри и 3254 акушерки.   ", "date": "2018.01.20", "title": "Недостиг на акушерки има в цялата страна"}
{"url": "https://www.actualno.com/music/objaviha-datata-na-pogrebenieto-na-dolores-oriyrdyn-news_655318.html", "text": "  Погребението на вокалистката на рок групата The Cranberries Долорес О'Риърдън ще се състои на 23 януари в Ирландия, съобщи ирландската национална телевизия RTE. Според информацията Долорес О'Риърдън ще бъде погребана в родното ѝ село Балибрикън в графство Лимерик, югозападна Ирландия. На траурната церемония ще присъстват роднини и приятели на певицата. Поклонението ще се състои в неделя в църквата „Св. Йосиф“ в град Лимерик, в едноименното графство.  Припомняме, че на 15 януари 2018 г. Долорес О’Риърдън почина внезапно в Лондон на 46-годишна възраст. Тя е била в британската столица, за да прави записи, съобщиха от нейния екип. По информация на тв канала \"Скай нюз\", тя е планирала във вторник да записва нова версия на песента „Зомби“, заедно с рок групата Bad Wolves. Долорес О’Риърдън бе вокалистка на популярната ирландска група The Cranberries от 1990 г. През 1994 групата записва парчето \"Зомби\", с което печели следващата година наградата MTV Europe Music Awards в категорията за „най-добра песен“. Долорес О'Риърдън започва и солова кариера през 2007 г. The Cranberries се събраха отново през 2009 г. след шестгодишна пауза, а на 28 април 2017 г. излезе най-новият им албум \"Something Else\".   ", "date": "2018.01.20", "title": "Обявиха датата на погребението на Долорес О'Риърдън"}
{"url": "https://www.actualno.com/viewpoint/zashto-merkel-otiva-v-sofija-news_655319.html", "text": "     От началото на годината България пое председателството на Евросъюза, тъй че германската канцлерка закономерно отива в българската столица, за да научи от първа ръка какви са приоритетите на това председателство и как правителството на Бойко Борисов смята да играе извънредно трудната си роля на координатор и посредник в един много напрегнат момент за ЕС. Така, приблизително, звучи официалното обяснение за кратката визита. Тя е по покана на Борисов, за когото появата на Ангела Меркел несъмнено е от голямо значение като жест лично към него и към страната. Меркел отива в София непосредствено след срещата си с френския премиер Еманюел Макрон и в самия апогей на опитите да се сформира широка коалиция в Берлин. С други думи, в момента тя си има достатъчно работа, да не кажем, че е затънала до гуша в проблеми. Тоест, посещението ѝ едва ли е само протоколно отскачане до столицата на поредния европредседател. И едва ли е единствено акт на любезност към най-големия ѝ почитател в Източна Европа. Има го и това, разбира се, но в пътната чанта на канцлерката най-голямо място заемат европейските проблеми. Меркел реши да остане на политическата сцена най-вече, за да помогне на ЕС да се справи с тежките кризи, които го разтърсват вече години. И няма нужда да си пророк, за да се досетиш, че в София тя ще разговаря с българските си домакини именно за тях: за Брекзита, за мигрантите и бежанците, за борбата срещу тероризма, за разлома между Западна и Източна Европа, за изтънелия бюджет на ЕС.  Но в дневния ѝ ред със сигурност присъства и още една точка: балканските съседи на България. При това не само Западните Балкани, чието сближаване с ЕС българското председателство обяви за своя ключова цел. В сряда от дипломатически източници изтече новината, че в София може да бъде организирана среща на високо равнище между ЕС и Турция. Еврокомисията с половин уста опроверга тази новина, което навярно означава, че усилено се работи за такава среща и за подобряване на отношенията. А София е много подходяща като място и като посредник. В момента в отношенията между Германия и Турция, които бяха достигнали почти до точката на замръзване, се забелязва известно раздвижване и затопляне. От Берлин, от Анкара, но и от Брюксел отново идват положителни сигнали, че е възможно да бъде спряно и преосмислено „разминаването на галактиките\" ЕС и Турция.   Едва ли е нужно да се повтаря, че европейците и турците в момента имат голяма нужда едни от други. ЕС разчита на Турция по проблема с бежанците и мигрантите, на Турция пък икономическите връзки с Европа са ѝ жизнено необходими. Да не говорим, че и едната, и другата страна искат да си сътрудничат в борбата срещу тероризма – както срещу остатъците от т. нар. „Ислямска държава” в Близкия изток, така и срещу джихадизма в Европа. Освен това, според непотвърдени информации, на Ердоган никак не се е харесал фактът, че като европредседател България ще насърчава Западните Балкани, но не се ангажира с европейското бъдеще на Турция. На този фон е логично именно преди публикуването на поредните доклади за напредъка на страните-кандидатки за ЕС след около два месеца да се умува над възможните варианти за разговор между ЕС и цяла група балкански държави, в която влиза и Турция. Дали България може да се окаже в центъра на един такъв процес? Много е вероятно в София Ангела Меркел да има едно наум по въпроса. Това, впрочем, е уникален шанс за България името ѝ да влезе с добро в новата история на Европа. Ако на една „Софийска среща\" се вземат наистина основополагащи решения по отношенията с Турция и със Западните Балкани, за миграционната политика и разширяването на ЕС в Югоизточна Европа, София ще остане като нарицателно в аналите – подобно на Лисабон, Копенхаген или Шенген.    ", "date": "2018.01.20", "title": "Защо Меркел отива в София"}
{"url": "https://www.actualno.com/crime/cisterna-s-gaz-derajlira-v-rusensko-news_655346.html", "text": "  Цистерна пълна с газ е дерайлирала на гарата в Бяла, Русенско. При инцидента няма пострадали, съобщи БГНЕС.  Сигналът за него е подаден около 10.00 часа днес. Предполага се, че цистерната е излязла по време на маневриране. На мястото на инцидента е изпратена полиция и спасителни екипи.     ", "date": "2018.01.20", "title": "Цистерна с газ дерайлира в Русенско"}
{"url": "https://www.actualno.com/celebrate/pochitame-pametta-na-sv-patriarh-evtimij-tyrnovski-news_655327.html", "text": "  Православната църква днес почита паметта на Св. патриарх Евтимий Търновски.  Най-сияйната личност всред светите предстоятели на Българската православна църква – архиепископи и патриарси – е несъмнено св. патриарх Евтимий Търновски. Свети Евтимий е роден около 1327 г. в Търново – столица на тогавашна България. Израснал в благовъзпитана семейна среда, надарен щедро от Бога с богати заложби, още твърде млад Евтимий се издигнал високо със своите знания, мъдрост и чист духовен живот. Славата на св. Евтимий като голям молитвеник, строг аскет, просветен и вдъхновен проповедник го довела до патриаршеския престол през 1375 година. Той станал патриарх по всенародно желание в една от най-бурните и страшни епохи в историята ни. Проявил се като истински пастир. Служил на Бога и народа без отдих и почивка. Когато в столицата нахлули турците и започнали да безчинстват, Евтимий смело се изправил срещу техния предводител и го накарал да спре ужасната сеч. Сред писъците, бодър и силен с пророческата си осанка, той издигнал глас: \"Не бой се, народе-мъченик, вярвай в Божията правда и милост! След Голгота иде Възкресение!\" Със заповед на султана патриархът бил изпратен на заточение някъде в Родопите. Къде точно е бил заточен великият патриарх на осиротяла България не се знае. Предполага се, че е издъхнал през 1401 – 1402 година.   ", "date": "2018.01.20", "title": "Почитаме паметта на Св. патриарх Евтимий Търновски"}
{"url": "https://www.actualno.com/europe/makron-dopusna-vyzmojnost-za-specialna-sdelka-brexit-news_655343.html", "text": "  Френският президент Еманюел Макрон допуска възможността за специална сделка за търговията между Великобритания и ЕС заради Brexit.  Той обаче предупреди Лондон, че няма да има пълен достъп до свободния пазар, ако не приеме неговите правила. В същото време френският президент подчерта, че Великобритания няма да може „да избира“ само това, което ѝ харесва. Споразумението може да попадне някъде между единния пазар и търговското споразумение, каза той. Макрон направи първото си посещение в Обединеното кралство, откакто стана френски президент, където разговаря с премиера Тереза Мей. В интервюто, което ще бъде излъчено в неделя, лидерът каза, че Обединеното кралство не трябва да получава достъп до единния пазар, без да приема \"предварителните условия\", които включват свободата на движение в целия ЕС, бюджетните вноски и юрисдикцията на Европейския съд. \"Не може да има избиране на предпочитаното в единния пазар, защото това е разрушаване на единния пазар\", каза той. \"Важното е да не накарате хората да вярват, че е възможно [да имате торта и да ядете]\".\r\nТой каза, че Великобритания може да има \"по-дълбоки отношения\" с ЕС, отколкото други страни, но изключи пълния достъп до единния пазар, тъй като \"сте решили да напуснете\".   Макрон също така заяви, че достъпът до ЕС за сектора на финансовите услуги в Обединеното кралство е \"невъзможен\", ако Обединеното кралство не приеме задълженията на единния пазар, допълва БГНЕС.\r\nНо той настоя, че не иска да \"изключи\" Лондонското Сити от ЕС, като добави: \"Това няма смисъл, защото е част от цялото финансиране на нашия Европейски съюз\".\r\nТой каза, че не е късно за Великобритания да промени решението си да остане и определи референдума от 2016 г. като \"грешка\". „Грешка е когато питаш само „да“ или „не“, когато не питаш хората как да се оправи ситуацията и да обясниш как да бъде оправена.“     ", "date": "2018.01.20", "title": "Макрон допусна възможност за \"специална сделка\" Brexit"}
{"url": "https://www.actualno.com/healthy/prof-kamen-plochev-zdravnata-sistema-generira-imenno-tezi-rezultati-news_655342.html", "text": "  \"Системата е зле конструирана. Тази система генерира именно тези резултати – хроничен недоимък и това е поради две причини. Първо, парите за здраве са много малко и второ – трябва да се реши законодателно как да се използват тези пари.\"  Това заяви в студиото на bTV директорът на НЗОК проф. Камен Плочев.\r\n\"Ще избутаме още година-две и системата на здравеопазването ще се срине. Парите няма да стигнат, политическата обстановка няма да позволи отново да се преразгледа бюджета на НЗОК\", допълни още той. Той е категоричен, че има много хора в държавата, които се съпротивляват срещу реформата в здравеопазването. По думите му именно те са причината все още да нямаме електронно здравеопазване, защото ако имаме \"всичко се вижда\".    \"Има два варианта. Единият е да оставим нещата на естествената финансова еволюция. Който не може да се справи – фалира и излиза от пазара. Другият е да продължим по стария начин – плащане, плащане, плащане, без терапевтичен ефект\", каза още Плочев.\r\n По думите му вторият вариант по никакъв начин не дисциплинира управителите на лечебните заведения. \", допълни Плочев.  Той е категоричен, че ако сега беше премиер, щеше да подготви програма за вдигане на здравната вноска.  Миналата седмица Върховният административен съд определи, че окончателното решение за въвеждането на бюджетни лимити на болниците през 2015 г. е нищожно.\r\n„ВАС не са отменяли лимити. Не е надзора органа, който да взима решение колко пари да се дават в болницата и колко да остават в резерв”, категоричен е Плочев.  От своя страна д-р Галя Кондева заяви:\r\n\"Обсъждани са мерки за оптимизиране на разход. Вярно е, че чисто нормативно е разписано, че за определени лекарствени продукти ще има проследяване на ефект. Това е за първи път по решение на Националния съвет.\"\r\nПо думите ѝ за миналата година има преразход за онкологични лекарства и са заплатени 327 млн. лв.\r\nКондева допълни, че парите в бюджета винаги са били малко и се използват всички механизми, за да се справят с положението.  ", "date": "2018.01.20", "title": "Проф. Камен Плочев: Здравната система генерира именно тези резултати"}
{"url": "https://www.actualno.com/society/prognoza-za-vremeto-20-januari-sybota-news_655317.html", "text": "  Днес ще е предимно облачно. Около обяд от северозапад ще започнат валежи от дъжд, които до вечерта ще обхванат цялата страна. Отначало в Дунавската равнина, а до края на деня в по-голямата част от страната, вятърът ще се ориентира от северозапад и ще започне застудяване, с което до вечерта в Северна и високите полета на Западна България, дъждът ще преминава в сняг. Не се очаква образуване на съществена снежна покривка. В югоизточните райони през по-голямата част от деня вятърът ще се задържи от юг, температурите ще останат сравнително високи и там валежите ще са от дъжд. Минималните температури ще са предимно между минус 3° и 2°, максималните – от 4° до 9°, в югоизточните райони – малко по-високи.  Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова. Атмосферното налягане е по-ниско от средното за месеца - ще се повишава. По Черноморието ще бъде предимно облачно. След обяд и привечер на места ще превали дъжд, който в северните райони ще се примесва със сняг. Ще духа умерен вятър от югозапад, който след обяд ще започне да се ориентира от северозапад. Максималните температури ще са 8°-12°. Температурата на морската вода е около 8°. Вълнението на морето ще е 2-3 бала.\r\nВ планините ще бъде предимно облачно и ветровито, със силен и бурен вятър от западната четвърт. На много места ще има валежи от сняг, в Странджа и Сакар – от дъжд. Максималната температура на височина 1200 метра ще е около 5°, на 2000 метра – около минус 2°.   През нощта срещу неделя от запад на изток валежите от дъжд и сняг ще спрат, от запад облачността временно ще се разкъса и намалее до ясно. В неделя северозападният вятър ще се смени с югоизточен. Бързо ще се заоблачи и по-късно отново ще завали, в планинските райони на Западна България и в планините - сняг, в останалата част от страната - дъжд. През нощта срещу понеделник валежите ще се усилят и ще продължат и в понеделник, като най-голяма е вероятността за значителни валежи в Предбалкана и и Родопската област. От североизток, по-късно от северозапад и север, с усилване на вятъра, ще нахлува още студен въздух и в понеделник вече навсякъде ще вали сняг, ще се образува снежна покривка. Има вероятност поради снеговалежите и силния вятър, особено в Източна България и по планинските проходи, да се създаде сложна обстановка - намалена видимост, навявания и преспи. Във вторник ще е доста студено - минималните температури ще са между минус 12° и минус 7°, дневните в повечето райони също ще са отрицателни. В Източна България ще е все още и ветровито. Облачността ще се разкъса. Снежната покривка ще се задържи.", "date": "2018.01.20", "title": "Прогноза за времето - 20 януари (събота)"}
{"url": "https://www.actualno.com/chronicles/nacistite-provejdat-vanzejska-konferencija-na-kojato-izgotvjat-plan-za-likvidiraneto-na-evreite-news_655266.html", "text": "  Ванзейска конференция е съвещание на представители на министерствата и   други властови структури на нацистка Германия, проведено в Берлин на  20  януари 1942 г. край езерото Ванзее във вила Марлир. На тази  конференция  е прието решение за начините и способите за привеждане в  ход на  „Окончателното решение на еврейския въпрос“ — програма за  геноцид над  еврейското население на Европа, за която понастоящем се  използва термина  „Холокост“.  Геноцидът над евреите започва още преди Ванзейската конференция. След   нахлуването на Германия в СССР на окупираните територии са задействани   специални подразделения „Айнзацгрупен“ (на немски: Einzatzgruppen),   чиято главна задача е идентифицирането и изтребването на еврейското   население. Тези подразделения са подчинени на Министерството по   сигурността на Райха, оглавявано от Райнхард Хайдрих. На 31 юли 1941 г.   Херман Гьоринг подписва заповед за назначаването на Хайдрих за  отговорен  за „окончателното решаване на еврейския въпрос“. На 29 ноември 1941 г. Хайдрих разпраща покани за конференция, на   която да бъдат обсъдени най-ефективните и икономични пътища за решаване   на задачата по унищожаване на милиони евреи в Европа. Сред поканените  са  ръководители на СС, високопоставени членове на НСДАП и представители  на  различни министерства в нацистка Германия. Първоначалната дата за   провеждане на конференцията е 9 декември 1941 г., но е отложена за 20   януари 1942 г. За място на конференцията Хайдрих избира уютната и   живописна берлинска вила Марлир, намираща се на брега на езерото Ванзее.   Гостите са поканени на закуска в 9:00 ч., а заседанието е предвидено  за  12:00 ч. В дневния ред на конференцията са залегнали множество въпроси,   основно от технически характер, на които е трябвало да отговорят   представителите на изпълнителната власт на Райха, а принципното решение   на еврейския въпрос вече е било прието от Хитлер. Един от най-горещо   дискутираните въпроси е бил проблемът със смесените еврейско-арийски   бракове — да се считат ли за евреи хора, на които един от родителите е   евреин а другият немец, и как да се постъпва с тези които имат еврейска   баба или дядо. Решение по този въпрос така и не е прието и е отложено  за  някое от следващите заседания.\r\nАдолф Айхман, който води протокола на конференцията, съобщава на   присъстващите, че в съответствие с получената по-рано заповед на Хитлер,   трябва да се пристъпи незабавно към изселване на евреите в Източна   Европа (на територията на окупираната Полша, където впоследствие са   построени множество концлагери). В протокола не се говори в прав текст   за газови камери и крематориуми, а за „каторжен труд, при който, да се   надяваме, повечето ще измрат“, както и за това, че трябва да има   оцелели, доколкото те могат да се превърнат в ядро за възраждане на   евреите.  Стенографираният от Айхман протокол е преработван по-късно   многократно от Мюлер и Хайдрих. Отпечатани са около 30 екземпляра,   обозначени с гриф „Държавна тайна“ и са изпратени на участниците в   конференцията, или съответно на техните работни места. Пред края на   войната участниците в конференцията унищожават своите копия, но едно все   пак е намерено през 1947 г. в архива на Министерството на външните   работи. Това е екземпляр № 16, принадлежал на Мартин Лутер. В протокола ясно са отбелязани целите на конференцията —   разработването на ясен план за реализиране на „окончателното решение на   еврейския въпрос“ и съгласуването на действията на различните  ведомства.  Главен отговорник за изпълняването на плана е Химлер.\r\nХайдрих накратко излага пред присъстващите главните „достижения“ на   нацистката расова политика до момента. Сред тях са Нюрнбергските расови   закони и принуждаването им към емигриране. Същевременно се отбелязва,  че  първоначалната политика за принуждаване на евреите да емигрират не   оправдава надеждите. Главна причина е отказът на всички потенциални   страни да приемат еврейски бежанци и липсата у бежанците на средства за   емиграция. Освен това се отбелязва, че в началото на войната Химлер   забранява еврейската емиграция, считайки я за опасна.  Предложено е ново решение на еврейския въпрос: „Изселване на евреите   на изток“ (кодово наименование на плана за изтребване на евреите в   концлагери на територията на Полша). На вниманието на присъстващите е   представен списък — статистическа оценка на еврейското население във   всяка от европейските страни, всичко 11 милиона евреи. В този списък   особено внимание заслужава броя на евреите в Албания — 200 души. Това   свидетелства за мащабите на замисленото „окончателното решения на   еврейския въпрос“, което трябва да засегне всички евреи — до последния.   Нито един от тези 11 милиона не е трябвало да остане жив.\r\nНа 31 януари 1942 г. Адолф Айхман изпраща срочни заповеди до   командния състав на полицията, тайните служби за сигурност и   ръководителите на СД, съдържащи подробни указания за подготовката за   депортиране на евреите от Германия, Австрия и Чехия. От този момент   започва систематичният и щателно разработен геноцид. Преди войната съществуващите концентрационни лагери са използвани от   нацистите за задържане на противниците на режима. След като войната   започва, са построени множество нови концлагери. Само на територията на   Полша нацистите създават 300 лагера изключително за евреите.   Концлагеристите са използвани за каторжен труд в нечовешки условия, за   да се използва работната сила на тези, които все още могат да работят.   Малко преди конференцията вече е построен и първият лагер на смъртта,   предназначен основно за масово, промишлено унищожаване на хора, а след   него са изградени още пет лагера, всички те на територията на Полша.\r\nИзточник: Уикипедия  ", "date": "2018.01.20", "title": "Нацистите провеждат Ванзейска конференция, на която изготвят план за ликвидирането на евреите"}
