{"url": "https://www.actualno.com/scene/grandiozno-shou-na-7-te-359-hip-hop-awards-2019-news_720943.html", "text": "  Седмата церемония на 359 Hip Hop Awards 2019 бе най-мащабната и бляскава до сега. Зала EFE на хотел Маринела се оказа тясна за стотиците звезди и фенове на българската хип хоп култура. 100 Kila стана \"Рапър на годината\" за 6-ти път, СкандаУ се прибраха с втора поредна статуетка за \"Най-добра група\", Тото спечели категорично вота за \"Песен на годината\", а българската трап музика определено даде заявка да се превърне в основна движеща сила в музикалния бизнес у нас.     Облечени в Antony Langountin, “Най-добър рапър” за 2017 Dim4ou и съпругата му Веси бяха водещи на седмата церемония на хип хоп наградите. На сцената се качиха и много изпълнители и танцьори, които нажежиха обстановката в залата и подклаждаха страстите докато публиката очакваше имената на победителите в категориите. След избухващото  откриване с Реми Тоин и Academy360 crew 100 Kila, NDOE, Dim4ou, Venzy, MurdaBoyz, Боби Ваклинов, Angell, DJ GEORGE и секси мацките от BiterZzz Twerk се погрижиха за доброто настроение.\r\nАко не успяхте да проследите бляскавата церемония в Instagram профила на 359HipHop, скоро ще можете да я видите в целия ѝ блясък по VivacomArena. Очаквайте и ексклузивните интервюта на звездните репортери на Code Fashion TV Елица и Златина с победителите и гостите първо във Vbox 7 и после в официалните канали на медията.\r\nОсвен със статуетки, победителите си тръгнаха и с много награди от спонсорите на събитието. От сцената едни от най-любимите топ артисти на България отправиха и по няколко искрени думи към публиката и всички свои колеги.  „За хубав, печеливш клип не ви трябват мацки, не ви трябват коли, трябва ви една силна идея. Пожелавам на всички силни идеи през 2019та година.“ „Направени сме за по-големи неща. Време е да покажем, че това, което е в момента тук е най-доброто от най-доброто и досега не е имало толкова добро, като това, което е в момента“     \"Прибирам това бебче за шести път вкъщи, хора!\"  Абсолютен прецедент бе, че в категория \"Албум на годината\" имаше двама категорични победители - NDOE и 100 Kila. 5-кратния носител на титлата \"Най-добър рапър\" 100 Kila пък се прибра и с шеста статуетка в същата категория. За финал на церемонията той се качи на сцената в компанията на най-лудите си фенове си и със светкавична реакция на Dj George изпя \"Аз съм 6\" и вдигна цялата зала на крака. СкандаУ спечелиха за втора поредна година в категория \"Група на годината\", а Тото спечели и като самостоятелен артист за песента си \"Чужди усмивки\".   Най-добър рапър – Песен на годината – Най-добър албум – Най-добър албум - Най-добра група – Най-добър R’N’B артист - Най-добро MC - Най-добър бийтмейкър /мейнстрийм/ - Най-добър бийтмейкър /ъндърграунд/ - Най-добър видеоклип на годината /ъндърграунд/ - Най-добър видеоклип на годината /мейнстрийм/ - Най-добър режисьор Най-добра хип хоп колаборация – Най-добро хип хоп турне / фестивал на годината – Дебют на годината – Най-добър трап артист/група Артисти „От улицата“ – Ето и, кои са носителите на специалните награди:\r\nНаграда за влияние и развитие на хип хоп културата – Награда за влияние и развитие на хип хоп културата – Най-бързо развиващ се лейбъл в подкрепа на хип хоп културата – Хитмейкър на годината – Развитие на българската бийтмейкърска и продуцентска сцена Развитие на международната бийтмейкърска и продуцентска сцена Любим DJ Selector /мъж/ - Любим DJ Selector / жена / - Моден идол /мъж/ - Моден идол /жена/ - Залата беше препълнена на макс, а гостите бяха посрещнати с шотове в прекрасна атмосфера, декорирана от Цветомира Танчева. Много известни ВИП личности и артисти дойдоха да подкрепят номинираните и бяха заложили на модерен стайлинг. Победителят във ВИП Брадър Атанас Колев, дойде с Тото и Лъчо от СкандаУ, Дюк и Джоана подкрепиха 100 Kila, инфлуенсърката и певица Биляна Лазарова дойде с момчетата от Murda Boyz, видяхме и  топ моделът Моника Валериева, Христо Сираков и Любен Дилов - син, Димитър Динев младши, Веси Бонева, диджеите Cass и Big Bo и Marti G бяха една от най-шумните компании. Мария Драгнева беше супер елегантна за своята първа номинация в категория R&B артист на годината.\r\nГенерални партньори на 359 Hip Hop Awards 2019 са Hotel Marinela, бутикови парфюми Martinez, Vivacom Arena, наградите се подкрепят и от JTI, българският спортен бранд Flair, BG Security, Бонанза-Бачорски. За класните напитки се погрижиха MH Wines, Cloudem, Coca-Cola, Jägermeister и RedBull.", "date": "2019.02.08", "title": "Грандиозно шоу на 7-те 359 HIP HOP AWARDS 2019"}
{"url": "https://www.actualno.com/showbusiness/desi-banova-plevnelieva-pretyrpja-katastrofa-news_720911.html", "text": "  Деси Банова-Плевнелиева катастрофира в София. Инцидентът е станал на булевард \"Цариградско шосе“ в посока „Младост”.     Тя е шофирала джип и е била блъсната отзад от микробус. Сигналът за инцидента е подаден малко след 14.30 часа. На място е извикана и линейка, която е откарала Банова за преглед във ВМА.   \"Добре съм. Нищо ми няма. Благодаря на институциите и ВМА, че си свършиха професионално работата.\", каза Деси Банова-Плевнелиева за \"Нова телевизия\".", "date": "2019.02.08", "title": "Деси Банова-Плевнелиева претърпя катастрофа"}
{"url": "https://www.actualno.com/burgas/deca-ot-burgaski-uchilishta-se-uchat-da-opazvat-prirodata-news_720915.html", "text": "  По-големите ученици от ОУ „Антон Страшимиров“, ПГЧЕ „Васил Левски“, ПГХТ „Акад.Зелинский“ се включиха в открити уроци на екологични теми. Те научиха за ролята на влажните зони, тяхното значение за птиците, които зимуват в тях и за растителните видове от експерти в инспекцията. Децата участваха в дискусии по глобалния проблем за климатичните проблеми.      Малчуганите от детските градини „Моряче“ и „Звездица-Зорница“ засадиха минзухари и разбраха кои са най-важните правила при грижата за пролетните растения.  Различните проекти на учениците от ОУ „А. Г. Коджакафалията“ за езеро „Вая“, получиха оценки от експертите по биоразнообразие на РИОСВ- Бургас. Поводът за инициативата на РИОСВ-Бургас е Световният ден на влажните зони и мотото на кампанията за 2019 година, което е „Влажни зони и климатични промени“.    ", "date": "2019.02.08", "title": "Деца от бургаски училища се учат да опазват природата"}
{"url": "https://www.actualno.com/society/blizo-4-mln-lv-shte-struva-remontyt-na-hram-pametnika-sv-aleksandyr-nevski-news_720912.html", "text": "   Това съобщиха от пресцентъра на Св.Синод на БПЦ-БП.     Комисията, която бе създадена през 2016 г. по инициатива на Св. Синод на БПЦ-БП и по разпореждане на министър-председателя Бойко Борисов, със задача да извърши всички необходими подготвителни дейстия и да предложи нужните решения за стартиране на ремонтно-реставрационни работи по Катедралата, е председателствана от Негово Високопреосвещнество Ловчанския митрополит Гавриил, а нейни членове са представители на БПЦ-БП, Министерство на културата, Министерството на регионалното развитие и благоустройството, Министерство на финансите, Дирекция \"Вероизповедания\" към МС и Столична община.   По предложение на комисията и благодарение на отпуснати от правителството средства, в края на 2017 г. беше възложено изготвянето на \"Техническа експертиза за оценка на състоянието на Патриаршеския храм-паметник\" на Университета за архитектура, строителство и геодезия.\r\nНа днешното заседание, готовата експертиза, както и препоръките за необходимите мерки за възстановяване и ремонт бяха представени лично от проф. д-р Иван Марков, ректор на университета. В продължение на повече от осем месеца екип от високо квалифицираните експерти на университета, професори, ръководители на катедри и др., е извършил най-прецизното до сега обследване на състоянието на храма, като са използвани съвременните научни и технически методи.   Храмът е проектиран преди сто години от руския архитект проф. Померанцев, изчисленията по статика са правени в Германия, а стоманената конструкция използвана за него е произведена във Великобритания от най-висококачествена английска стомана. Катедралата \"Св. Алекснадър Невски\" е изпълнена преди сто години с такъв професионализъм, такова чувство за отговорност, и такова качество на влаганите материали, че времето е оставило само някои повърхностни белези, пукнатини, течове и др., които не влияят на основното състояние на сградата, което е много добро.         , което в пъти по-малко от сумите, за които се говореше и за които циркулираха слухове в публичното пространство.\r\nКомисията изрази благодарност на проф. Марков и единодушно реши, че следващият етап от реализирането на цялостния проект - ремонт на Патриаршеската катедрала \"Св. Александър Невски\" - проектиране на ремонтите дейности, би следвало отново да бъде възложено на УАСГ, поради показаните от тях изключителен професионализъм, чувство за отговорност и пиатет към тази национална светиня.\r\nСъщевременно комисията се обръна с молба към Министерство на културата в скоро време да предложи начина, по който да бъде извършена втората необходима експертиза, а именно тази на стенописите, защото веднага след извършването на ремонтните дейности ще трябва да се пристъпи към тяхното възстановяване, за да засия катедралата с пълния си блясък, достоен за прослава на Бога.\r\nВ края на заседанието лично Негово Светейшество Българският патриарх Неофит оказа внимание на комисията, като поздрави участниците в срещата и помоли проф. Иван Марков да изпрати неговото благословение и благодарност към членовете на екипа осъществил този високоотговорен проект.\r\nС резултатите от експертизата ще бъде запознат Министър-председателя Бойко Борисов, благодарение на когото стартира инициативата за реставриране на този най-главен български православен храм, като ще бъде потърсено съдействието на правителството за реализиране на следващите етапи от проекта.      ", "date": "2019.02.08", "title": "Близо 4 млн. лв. ще струва ремонтът на храм-паметника \"Св. Александър Невски\""}
{"url": "https://www.actualno.com/america/13-zaginaha-pri-policejska-operacija-v-brazilija-news_720916.html", "text": "  Операцията на военната полиция на Рио де Жанейро доведе до смъртта на 13 души мъртви в гъсто населената фавела в центъра на града, предава AFP, като се позовава на информация от бразилските власти, цитирани от \"Фокус\".     По данни на медиците в болница са докарани 14 души, всичките от които – с огнестрелни рани. Един от тях е в тежко състояние, останалите са загинали. Операцията е проведена в квартал Санта Тереза, която е сред най-популярните туристически атракции в Рио де Жанейро.   ", "date": "2019.02.08", "title": "13 загинаха при полицейска операция в Бразилия"}
{"url": "https://www.actualno.com/society/kremyl-za-bylgarskija-novichok-nito-znaem-koj-go-kazva-nito-dali-e-istina-news_720919.html", "text": "  Кремъл постави под съмнение достоверността на новите публикации за трето лице по случая „Скрипал“. Така говорителят на руското президентство Дмитрий Песков коментира докладите на журналистическите мрежи „Белингкет“ и „Индайдър“, съгласно които трети човек, свързан с отразяването на Сергей Скрипал и дъщеря му Юлия, може да е замесен в сходен инцидент в България от 2015 г., предава TACC, цитирани от \"Фокус\".     „Видяхме съобщенията за това. Има само един въпрос: как през 2015 г. може да остане незабелязано използването на някакво бойно отровно вещество в Европа, защо едва сега разбираме за това?“, попита Песков.   „Не знам доколко това отговаря на действителността, не знаем на какво се основават съставителите на тази информация, не знам доколко са компетентни, кои изобщо са те и дали това е истина“, допълни говорителят на Кремъл.\r\nСтава дума за все още будещата много въпроси информация, че е бил отровен с \"Новичок\" преди години у нас.  Твърди се, че на 24 април 2014 година Сергей Федотов (трето лице, заподозряно в употребата на смъртоносното вещество) е пристигнал с полет от Москва в Бургас. Той е имал билет за връщане за 30 април, но вечерта на 28-ми се оказал в Истанбул, където срочно закупил билет за Москва. По-рано в този ден Гебрев е хоспитализиран спешно, след като губи съзнание по време на прием, който организирал в София.", "date": "2019.02.08", "title": "Кремъл за \"българския Новичок\": Нито знаем кой го казва, нито дали е истина"}
{"url": "https://www.actualno.com/society/nad-200-uchastnici-se-kachiha-na-mechi-kal-news_720920.html", "text": "  Над 200 бяха участниците, които се качиха на връх Мечи чал, за да отбележат Зимния олимпийски ден, който се провежда в чест на олимпийската ни шампионка Екатерина Дафовска.     70 премериха сили в състезанията по сноуборд и алпийски ски. За децата от V до XII клас от училищата в Община Чепеларе бяха организирани забавни игри и надпревари. Всеки желаещ можеше да стреля с въздушно оръжие и да изпробва точността си.\r\nНай-малките жители на Общината, както и учениците до IV клас отбелязаха празника в детските градини и училищата с атрактивни игри и занимания.  ", "date": "2019.02.08", "title": "Над 200 участници се качиха на Мечи кал"}
{"url": "https://www.actualno.com/crime/chetiri-godini-zatvor-za-huligana-na-levski-ranil-policajka-s-bombichka-news_720909.html", "text": "  Софийският градски съд осъди на четири години хулигана на футболния клуб \"Левски\" Йордан Исаев, предаде БГНЕС.     Прокуратурата поиска 6 години затвор, но  Исаев призна вината си и за това получи присъда, намалена с една трета.   Инцидентът стана по време на мач между \"Левски\" и ЦСКА през април миналата година.  Фенът на \"сините\" хвърли бомбичка от трибуните, при което пострадаха двама униформени - мъж и жена,\r\nПострадалата служителка на реда едва не загуби зрението си. Гергана Зашева предяви иск за 100 000 лева, а колегата й - за 5000.  Съдът сметна, че младежът е проявил грубо незачитане на обществените правила, причинил е тежка телесна повреда на полицайката, която вече вижда само силуети с едното си око. Тя получи обезщетение в размер на 60 хил. лева.\r\n\"Тя има повече от 60% слепота на окото и вижда само силуети. Не е ясно дали ще се възстанови нейното зрение. Със сигурност и предстоят бъдещи операции за възстановяване на окото.   Присъдата е съобразена с доказателствата по делото, но може и да обжалваме. Предполагам и, че самият подсъдим ще обжалва, защото има четири години ефективна присъда. Законът за футболното хулиганство не е достатъчно ефективен\", завърши адвокатът на пострадалата  Емануил Йорданов.    ", "date": "2019.02.08", "title": "Четири години затвор за хулигана на \"Левски\", ранил полицайка с бомбичка "}
{"url": "https://www.actualno.com/tennis/lazarov-i-donski-prikluchiha-uchastieto-si-na-turnira-v-sofija-news_720913.html", "text": "  Българската двойка Александър Лазаров и Александър Донски остъпи на индийския тандем Рохан Бопана и Дивиж Шаран в два сета – 6-3, 6-1.     Двамата по никакъв начин не можаха да се противопоставят на третите в основната схема на надпреварата в София, които продължават към фазата на полуфиналите.   Лазаров и Донски постигнаха успех на старта на двойковия турнир, след като Николоз Басилашвили и Матю Ебдън не излязоха за двубоя им от осминафиналите.\r\nВ спор за място на финала Бопана и Шаран ще се изправят срещу двойката Чън-Пън Хсие-Кристофър Рункат.  В другия полуфинал един срещу друг се изправят тандемите на Йеван Недунчежиян-Пурав Раджа и Никола Мектич-Юрген Мелцер.", "date": "2019.02.08", "title": "Лазаров и Донски приключиха участието си на турнира в София "}
{"url": "https://www.actualno.com/analysis/the-washington-post-imat-li-amerikanskite-voenni-bydeshte-v-irak-news_720869.html", "text": "   От момента, в който САЩ вкараха войски в Ирак, минаха 16 години, но и досега в близкоизточната страна има около 5,2 хиляди . Когато държавният глава на САЩ Доналд Тръмп ги посети през декември - първото му пътуване до зона на конфликта като главнокомандващ, предприето малко след неочакваното му обявяване на плана за изтегляне на войските от Сирия - мнозина възприеха тази стъпка като знак за засилване на . По-късно лидерът на Вашингтон потвърди, че в близко бъдеще няма да има изтегляне на американски войски от Ирак. Какво обаче е бъдещето им там? Отговор на този въпрос търси Адам Тейлър в статия за авторитетното издание , цитирана от агенция \"Фокус\".      „Всъщност можем да използваме Ирак като база, ако поискаме да предприеме нещо в Сирия\", заяви Тръмп по време на посещението си през декември. Но, въпреки че Тръмп и неговите съветници по националната сигурност може да искат военните им да останат там, думите и действията им, изглежда, лишават иракското ръководство от желанието да толерират американски военни на своята земя.   Въпреки че от 2003 г. насам в Ирак има многочислен контингент американски военнослужещи, (техният брой достигна 170 000 през 2007 г.), администрацията на Обама изведе американските военни, след като САЩ и Ирак не успяха да постигнат споразумение, което да определи действията на военнослужещите на Вашингтон в тази страна. Последните американски сили напуснаха Ирак през декември 2011 г.\r\nСлед подема на „Ислямската държава“ в Сирия и Ирак през 2014 г., Багдад се обърна към САЩ за помощ. се завърнаха, но само за да се борят с терористите - и американските власти признаха това. „Нашата военна мисия в Ирак е съсредоточена около причините, поради които правителството на тази страна ни помоли да отидем там\", поясни генерал Джоузеф Вотел, ръководител на Централното командване на САЩ, в рамките на заседание на сенатската комисия за отбрана по-рано тази седмица.  САЩ и Ирак не подписаха ново споразумение за статута на войските, което да поясни условията за оставането на американските военни. Това означава, че те са в Ирак само по искане на Багдад.\r\nОт гледна точка на Тръмп, американските бази в Ирак са доста логично място, от което да се наблюдава или да се противопоставя на Иран. В крайна сметка, политиката на американската администрация спрямо Иран се свежда до сдържане на страната, която е „източник на потенциална опасност и конфликт\". Но изчисленията на иракското правителство са много по-сложни.   Като цяло, новото правителство на Ирак се опита да не се поставя между Вашингтон и Техеран - неговия много по-силен съсед. Смята се, че новият премиер в Багдад Абдел Махди се стреми да намери компромис, за което може да разчита на подкрепата на шиитските политици, водени от популисткия и духовен лидер Муктада ал Садр, критик на Иран и САЩ.    Ако Ирак откаже да толерира американските военни, как ще реагира Тръмп? Би било хубаво да се мисли, че не би направил нищо. Тръмп отдавна критикува това, което той описва като „безкрайни войни\" и военните кампании на американските военни в чужбина.\r\nИзглежда обаче, че сега администрацията на Тръмп постепенно осъзнава - , че многобройните му външнополитически задачи в Близкия изток - намаляване на американското военно присъствие в чужбина, борба с „Ислямска държава“, сдържане на Иран, често пъти са несъвместими.", "date": "2019.02.08", "title": "The Washington Post: Имат ли американските военни бъдеще в Ирак?"}
{"url": "https://www.actualno.com/burgas/humanitarna-pomosht-za-morjacite-ot-koraba-lady-bo-news_720903.html", "text": "  Eкипажът на кораба LADY BO все още е в Бургас. Плавателният съд е закотвен на пристанището от месеци, а самият кораб е в много лошо техническо състояние. Както писа, проблемът не е хуманитарен, а финансов.     „Той е между собственика на кораба и екипажа и става дума за неизплатени заплати“. Тава каза Христина Стойчева, и.д. на дирекция “Връзки с обществеността“ към Министерството на транспорта. Въпреки това, от месеци моряците са далеч от семействата си. Преди месец екипажът изпрати имейли до медиите, че на борда няма храна и вода и че се хранят благодарение на свои колеги от другите кораби на кея.    Това е причината Генералният консул на Република Турция в Бургас Нурай Иньонтепе, представители на БЧК и Червеният полумесец да направят дарение за екипажа. Те занесоха на борда хранителни продукти и хигиенни пакети за моряците. Задълженията на притежателя на плавателния съд са много, смята Нурай Иньонтепе. Корабът LADY BO плава под флага на Панама. Моряците са от различни националности, има украинци, турци, индийци. Ако напуснат плавателният съд има опасност да не получат възнагражденията си.   “Портът захранва за своя сметка, кораба LADY BO с ток и вода. Това е една хуманитарна дейност, която извършваме, когато моряци имат проблеми на територията на пристанището“, каза  Катя Николова, „Връзки с обществеността“ на Пристанище Бургас.   ", "date": "2019.02.08", "title": "Хуманитарна помощ за моряците от кораба LADY BO"}
{"url": "https://www.actualno.com/america/maduro-njama-da-prosja-falshivata-pomosht-na-sasht-news_720925.html", "text": "  Президентът на Венецуела Николас Мадуро обеща да не допуска „фалшива\" хуманитарна помощ от САЩ, поискана от опозиционния лидер Хуан Гуайдо, и която се складира на границата с Колумбия, предава AFP, цитирана от \"Фокус\".     „Венецуела няма да допусне спектакъла с фалшивата хуманитарна помощ, защото никой тук не е просяк\", подчерта Мадуро на пресконференция в Каракас.   По-рано тази седмица държавният глава на латиноамериканската страна блокира магистралата към границата с Колумбия с цел да предотврати хуманитарните доставки.  ", "date": "2019.02.08", "title": "Мадуро: Няма да прося фалшивата помощ на САЩ"}
{"url": "https://www.actualno.com/europe/putin-uvolni-njakolko-generali-news_720906.html", "text": "  Девет генерала от различни органи и федерални служби бяха освободени от своите длъжности. Съответният указ бе подписан от руския президент Владимир Путин, а документът е публикуван в официалния интернет портал за правна информация, предаде БГНЕС.     От своите длъжности са освободени генерал-майорът от полицията Рафаил Гилманов, който бе заместник-министър на вътрешните работи на Татарстан; генерал-лейтенантът от вътрешните служби Сергей Диденко, служител в Министерството на извънредните ситуации; генерал-майор Ирина Зейберт, старши асистент на председателя на Следствената комисия; генерал-майор от вътрешните служби Александър Кузнецов, заместник-началник на Централния съвет на Красноярск към Министерството на вътрешните работи; генерал-майор от вътрешните служби Владимир Никитеев, оглавяващ управление ФСИН за Кировска област; генерал-лейтенантот правосъдието Павел Николаев, ръководител на управлението на СК за Татарстан; генерал-полковниците от вътрешните служби Игор Одер и Игор Панин (и двамата от Министерството на извънредните ситуации); генерал-майор от полицията Сергей Солопов, началник на отдела за борба с корупцията в Централния съвет на МВР в Москва.   Със същия указ Путин направи няколко назначения: президентът назначи генерал-майор Олег Илийнич на поста началник на Главна дирекция на МВР за противодействие на екстремизма, а генерал-лейтенант Сергей Умнов, който оглавяваше петербургското управление към Министерството на вътрешните работи, назначи за помощник-министър на МВР. На неговия пост е назначен полковника от полицията, официалният представител на МВР Ирина Волк.\r\nПромени има и в Следствената комисия, Министерството на извънредните ситуации и прокуратурата.  ", "date": "2019.02.08", "title": "Путин уволни няколко генерали "}
{"url": "https://www.actualno.com/asia/lideryt-na-isljamska-dyrjava-oceljal-sled-prevrat-news_720924.html", "text": "  Лидерът на близкоизточната радикална групировка „Ислямска държава“ Абу Бакр ал-Багдади е оцелял при опит за преврат, извършен миналия месец от чуждестранни бойци в Източна Сирия, съобщава израелският вестник The Jerusalem Post, цитиран от \"Фокус\".     Според източници от разузнавателни служби, джихадистката организация е обещала голяма награда за всеки, който убие Абу Муат ал-Джазайри, съперник на Абу Бакр ал-Багдади, за който се смята, че стои зад опита за преврат срещу лидера на „Ислямска държава“. Обявяването на награда за „боен другар“ е необичайна за терористите, подчертава изданието.   Уточнява се, че предполагаемият пуч е трябвало да бъде извършен на 10 януари в малко населено място, което е едно от последните твърдини на терористите в Източна Сирия. При атаката са загинали двама души.\r\nНаличните данни за Абу Бакр ал-Багдади са оскъдни. Известно е, че той е роден в Ирак. Твърди се, че има докторска степен за изследвания върху Корана, получена от университет в Багдад. Припомня се, че той оглави групировката през 2010 г.  Многобройните доклади за смъртта на Абу Бакр ал-Багдади бяха обявени за фалшиви.", "date": "2019.02.08", "title": "Лидерът на Ислямска държава оцелял след преврат"}
{"url": "https://www.actualno.com/starazagora/pticeglavijat-korab-kraj-koprinka-chaka-podhodjashto-vreme-za-dovyrshvaneto-mu-news_720833.html", "text": "  Кораби като са строени на открито от суров материал и е изключено всякакво гниене на дъбовите греди. Така създателят на птицеглавия тракийски боен кораб инж. Георги Вълевски опроверга твърденията, че съдът е оставен да гние край язовир “Копринка”. Точно заради снеговете и дъждовете през зимата не е сложен долният ред на обшивката, т.нар. шпунтов пояс, за да не се появят проблеми с тази част на голямата лодка. За зимуването на съоръжението са взети необходимите предпазни мерки и на свръзките на дървените части е поставена специална смола.     В четвъртък в базата на казанлъшкия Морски клуб „Севт III”, където зимува корабът, гостува известният български мореплавател Дончо Папазов. Според него съдът е „вложение в областта на културата, което напомня за богатото ни историческо минало“ и се строи по всички правила. Неговите домакини Георги Вълевски и Атанас Димитров, автор и ръководител на проекта „Археосвят - по пътя на великите“, направиха редовния оглед на водното съоръжение.   За довършването му предстои още работа, но тя ще бъде подновена, когато метеорологичните условия го позволят. Според конструктора инж. Вълевски в технологично отношение корабът „Резос“ е вярно копие на оригинала от храма на Мединет Хабу, а в създаването му той е вложил личните си знания и богат опит в строеж на плавателни съдове. В София се отиват птичите глави и оръжията за носа и кърмата на кораба. По план съоръжението трябва да е готово за Празника на розата в началото на юни.", "date": "2019.02.08", "title": "Птицеглавият кораб край \"Копринка\" чака подходящо време за довършването му"}
{"url": "https://www.actualno.com/society/sedmicata-v-absurdi-4-8-fevruari-news_720208.html", "text": "              Кандидатурата на Банева се издига от инициативен комитет. Банева е представена като \"владееща перфектно английски и френски език, майка на три деца, бизнес дама, притежаваща всички качества на европейски ангажирана личност\". : Много ниска топка - защо не минимум папеса?!      Става въпрос за случай, при който 54-годишен мъж заплашва жена заради неправилно според него паркиране. : Хора, много е тъпо вече - има един куп кандидати за мишени извън обикновени граждани.   От 1 април всяка бензиностанция е задължена да издава касови бележки, в които да е видно каква част от платената сума е за акциз и ДДС и каква е стойността на горивото без тях. Освен това търговците трябва да посочат и на каква цена са купили горивото от доставчика си. На бележките трябва да бъде отпечатан и QR код, който при сканиране със смартфон дава информация на потребителя дали покупката му е отчетена в НАП.   : Чакаме да видим ще има ли новина, че цената на горивата пада заради някоя държавна политика!  Защо АПИ сключва договори с външна фирма-посредник (например \"Интелигентни системи\"), за да свързва системата на държавната структура например с бензиностанции и дава 7% комисионна на посредник само за електронно свързване? Заради електронно свързване. : А обяснението ще да е интересно, след като баш експертът на ТОЛ звеното казва твърди цени, но след това отиват на проценти при променлив приход - нали не продават един и същ брой винетки всяка година?  Неграмотен прочит – така Кирилов коментира твърдението на Нинова и призна, че депутатът от ГЕРБ Анна Александрова внесла предложенията заради \"негово настояване\" и Кирилов \"застава зад тях\". Не се ограничава правото на обжалване на решение за избирателните комисии, добави народният представител, по думите на който . Освен това, съдебни обжалвания само пред окръжен съд всъщност щели да облекчат процеса, а не да се протакало със съдебен процес в съд, който всъщност не правораздава в съответния район.  , . : Данаил Кирилов е достоен гербаджия! Колкото и да увърташе в сложни думички, пак си стана ясно - промени, които ПАК не са първо надлежно написани и публикувани официално, за да може да се вадят изводи!   Предложенията на опозицията бяха свързани с за отговорността на държавата и общините за причинени вреди. Чрез измененията от БСП предлагаха да се разшири обхватът, като се допълва, че държавата и общините носят отговорност и за вреди, причинени от действието на отменени или обявени за нищожни подзаконови нормативни актове. : С една дума - диктатура! Пише си някоя община незаконна наредба, дерибейства си и след като съдът каже, че е незаконно, няма отговорност - може да си напише следващата незаконна наредба!  При делата от групата \"Kirilova and Others v. Bulgaria\" (по повод неприключилите процедури за обезщетяване с жилища след отчуждаване по ЗТСУ (отм.) се установява, че българските власти (Столична община най-често, но и административните съдилища) не са променили подхода си, въпреки множеството осъдителни решения от 2005 г. до настоящия момент.\r\nВторото място по брой решения си поделят два текста от Конвенцията – чл. 3 (забрана за унизително и нечовешко третиране и изтезания), по който са постановени 8 решения по 29 жалби и чл. 8 (право на неприкосновеност на личния и семеен живот и кореспонденцията). : И най-готиното е, че може да се заведе съдебен иск конкретно срещу определен \"държавник\", който е отговорен за загубено дело. Например Цветан Цветанов доста отговорности носи по това перо!  Участъкът между Кресна и Сандански има изградена техническа инфраструктура за интелигентна транспортна система (станции за броене на превозни средства, управление на трафика, видеонаблюдение, информационни табла, измерване на превозните средства и метеорологично наблюдение), но няма общ център за управление на трафика. Или с други думи – има билбордове, но няма как да им се подава релевантна информация за трафика, защото все още не е осигурена необходимата опция. : По-простичко - защото АПИ е трагедия и си мисли, че може да заблуди някой!   Според Дончо Атанасов, и при действаща система нямало как да се предвиди четири километра преди участък с мъгла да се покаже на информационно табло, че има участък с мъгла, защото приложената камера към съответното табло преди мъгливия участък не обхващала толкова голямо разстояние. Атанасов обаче не успя да обясни нормално защо ако има координационен център, в който има оператор-човек, гледащ камерите, не може като види на едно място мъгла, да пусне надпис по други табла, близки до този участък, но не в него – за да може шофьорите да видят. : Че как ще може бе - то нещата си вървят още на пишеща машина, не знаете ли?  Роденият в Мичиган Малпас, който има научна степен по физика, е завършил икономика в университета \"Джордж Вашингтон\" в американската столица. След това той е заемал няколко длъжности в Министерството на финансите на САЩ при бившите президенти - републиканци Роналд Рейгън и Джордж Х.В. Буш. После дълго време работи в Bear Stearns - инвестиционна банка, която се срина в началото на финансовата криза през 2008 година - включително шест години е неин главен икономист. През 2007 година, в навечерието на финансовата криза, пред The Wall Street Journal Малпас призовава читателите да не се \"паникьосват\", защото \"жилищните и дълговите пазари не са толкова голяма част от американската икономика\". : Добре че е Тръмп, да не си мислим, че само ние сме уникални!  Ромските организации трябва да бъдат закрити, защото няма нужда от тях. Няма нито една еврейска или арменска организация, защото те отдавна са се интегрирали. Това каза депутатът от \"Обединените патриоти\" Александър Сиди. : Политическата заработвация - да се закрият заплатите им, да остане само тояга!  Съгласно разпоредбите на Изборния кодекс, е допустимо сегашният състав на ЦИК да продължи да осъществява правомощията си и след изтичане на мандата. Това каза пред журналисти говорителят на Централната избирателна комисия (ЦИК) Камелия Нейкова. : Благо си е, определено!  \"Империята на най-силните вещици\" от Руската федерация проведе специален обреден ритуал за благоденствие на руския народ и най-вече на стопанина на Кремъл Владимир Путин. Окултната организация взела решение, че президентът се нуждаел от силна магическа подкрепа затова и обредът бе воден от потомствената вещица и основател на организацията Альона Полин. : При всички изпитания с ракети, до това ли опря, Вова?!  В случая става въпрос за лекарството „Атозибан“. То е инхибитор на хормоните окситоцин и вазопресин. Прилага се интравенозно за спиране на контакциите на матката. Изчислено е, че след около 10 минути контракциите на матката намаляват значително. : Че как, г-н министър - вЕрваме Ви, че болниците не го щат това. А Вие дали си зададохте въпроса защо не го искат - да не излезе някой интересен отговор, в стил някои поръчки и търгове?   \"Даже се чудим как да гледаме децата във Франция, те сега са в един английски колеж. Луксозният живот на Николай и Евгения никога не е бил в такава степен, в каквото се тиражира. Те водят един напълно нормален живот. Тезите на прокуратурата се базират само на свидетелски показания. Аз жадувам да видя официален документ\", допълни още Мария Банева. : Ужас, ужас, сълзи капят, сърце се свива. Гаранция - Франция!  Наложени глоби или предстоящо налагане на глоби – това са мерките, които са приложени в рамките на правомощията на държавните институции, отговарящи за опазването на околната среда, страна ясно от думите на екоминистъра Нено Димов на парламентарен контрол. : Да пожелаем на г-н министъра държавата да открие кого да глобява!  Темата беше повдигната на днешния парламентарен контрол от депутата от БСП Георги Гьоков, който зададе въпрос на вицепремиера по демографската политика Марияна Николова (тя замести на поста Валери Симеонов) каква позиция ще заеме предвид предложения на работодателските организации (АОБР) за промени на Кодекса на труда - работодателят едностранно да прекратява трудовия договор по своя инициатива (срещу 4-месечно обезщетение), да няма обезщетения при прекратяване на договора на служител в пенсия, освен ако той не си тръгва по инициатива на работодателя, да има срочен трудов договор за период от 5 години, да се въведе т.нар. договор с нулеви часове, да няма натрупване на платен отпуск при отпуск за майчинство и отглеждане на дете. : Като страна в диалога на тези предложения репликата ни е само една: _!_ !!! ", "date": "2019.02.08", "title": "Седмицата в абсурди (4 - 8 февруари)"}
{"url": "https://www.actualno.com/society/dete-zagina-v-katastrofa-na-hemus-news_720935.html", "text": "  9-годишно дете е загинало при катастрофата на 2 км на автомагистрала „Хемус“. Това съобщиха от пресцентъра на МВР. Сигналът за инцидент на автомагистрала „Хемус“ е постъпил в полицията около 19.45 часа. Незабавно към участъка са насочени екипи на полицията и \"Спешна помощ\". Според първоначалната информация, след загуба на контрол над управлението, лек автомобил се е ударил в мантинелата и се е обърнал на платното за насрещно движение.     На мястото се извършва оглед, изясняват се причините за произшествието. Временно участъкът от магистралата при 2 км в посока София е затворен за движение. Екипи на \"Пътна полиция\" пренасочват трафика от пътен възел \"Яна\" през Горни Богоров в посока столицата.   ", "date": "2019.02.08", "title": "Дете загина в катастрофа на \"Хемус\""}
{"url": "https://www.actualno.com/america/maduro-njama-zashto-da-ima-prezidentski-izbori-news_720940.html", "text": "  Държавният глава на Венецуела Николас Мадуро не счита за необходимо провеждането на президентски избори в страната, предава TACC, цитирани от \"Фокус\".     „Какви са нуждите на народна на Венецуела днес? Провеждането на избори? Не мисля. Венецуелците се нуждаят от възстановяване на икономиката, мира и конституционната стабилност. За тази цел е необходимо преизбиране на Националното събрание. Единствената власт, която е под въпрос, е тази на парламента, но ние ще разрешим този проблем в скоро време“, увери Мадуро пред журналисти в Каракас.   Съгласно думите му, опозицията не иска провеждането на избори. „Ако кажем, че ще проведем избори след 30 дни, те ще започнат да си измислят причини, за да не излязат на тях“, коментира Мадуро.\r\nВенецуелският президент подчерта, че запазва контрол над страната и обяви, че вече са събрани около два милиона подписа срещу интервенция на САЩ.  Събирането на подписи срещу евентуална американска военна намеса започна в сряда и ще продължи до неделя, припомня агенцията.", "date": "2019.02.08", "title": "Мадуро: Няма защо да има президентски избори"}
{"url": "https://www.actualno.com/politics/sociolog-nito-gerb-nito-bsp-mogat-da-reformirat-stranata-news_720930.html", "text": "  До края на президентския мандат – тоест до 2022-ра година ще има няколко парламентарни избори. Това каза социолог Васил Тончев пред \"Фокус\".     „България ще премине през няколко избори, докато се измисли онова реформаторско мнозинство, което ще може да направи необходимите реформи в страната: да се направят нужните съкращения в администрацията, да се увеличат доходите в държавния сектор, но не за сметка на бюджета и на останалите икономически субекти, а за сметка на съкращения, на оптимизацията на работата. Това е необходимо във всички сфери, само че се изисква нужната подкрепа. До теоретичното изчерпване на мандата на президента, както и до изчерпването на мандата на този парламент, който ще приключи по-рано “, обясни директорът на „Сова Харис“.   Васил Тончев заяви, че нито една от партиите с по един милион гласа, а именно ГЕРБ и БСП, може сама проведе реформите, за да се стигне до по-добро икономическо и организационно положение.", "date": "2019.02.08", "title": "Социолог: Нито ГЕРБ, нито БСП могат да реформират страната"}
{"url": "https://www.actualno.com/scene/svet-radoslav-s-koncert-v-takoma-park-na-3-ti-mart-news_720938.html", "text": "  Светлин Радославов - Свет, който се прочу с успеха си в \"Америка търси талант\", ще изнесе концерт на трети март в \"Takoma Academy\".     Момчето, което е споделяло една и съща сцена със суперзвезди като Джей Зи, Бионсе, Джейми Фокс и Кани Уест, смесва различни стилове, включително класика и фолклор, и се превърна за няколко години в един от най-разпознаваемите български музиканти в Щатите. \r\nНа сцената с него по време на концерта ще бъда танцьорите от \"Salsa with Silva\", както и ансамбъл \"Пендари\". Цените за шоуто са 12 $ за деца и между 25 и 35 $ за възрастни. .  ", "date": "2019.02.08", "title": "Свет Радослав с концерт в \"Такома парк\" на 3-ти март"}
{"url": "https://www.actualno.com/business/nap-sybra-nad-1-milion-ot-vynshni-vziskateli-v-rajona-na-varna-news_720929.html", "text": "  Над 1 милион лева са събрани от териториална дирекция на Национална агенция за приходите през миналата година от външни взискатели, съобщи \"Фокус\".     Събираните просрочени задължения от митници, съдилища и други агенции през 2018година са с около 23 % повече от 2017 година. НАП е разработила и нова електронна услуга, която дава възможност и на външните взискатели да се възползват да предявяват просрочените актовете електронно.\r\nОт териториалната дирекция допълват, че продължава и мониторинга за фирмите с просрочени задължения над 50 000 лева и такива с охранителна дейност, търговци на горива, земеделски производители, складодържатели. От институцията казаха още, че над 1 900 са фирмите, които са включени в този мониторинг. В резултат на действията, салдото е намаляло с 6 милиона лева. От НАП Варна коментираха, че ще продължи третирането на задължени лица с т. нар меки способи- автоматични електронни съобщения и телефонни обаждания. Така се подсещат задължените лица, които са забравили, че е изтекъл срокът за плащане и имат желание да внесат задълженията си.\r\nОт институцията допълниха, че ефектът е много добър и с минимум средства се постига много добър резултат. В момента в НАП-Варна се разработва и оперативна стратегия. В бъдеще данъчно задължените лица ще се третират според размера на дълга, техния рисков профил и това дали са достатъчно коректни към администрацията.  ", "date": "2019.02.08", "title": "НАП събра над 1 милион от външни взискатели в района на Варна"}
{"url": "https://www.actualno.com/interest/ogromni-parcheta-se-otkysnaha-ot-tasmanskija-gletcher-video-news_720879.html", "text": "  Огромни парчета лед са се откъснали от Тасманския глетчер, който е най-големият в Нова Зеландия, съобщава ВВС. Те са успели да напълнят поне една на една четвърт езерото, което се намира в подножието на глетчера, съобщават от Националния парк Аораки.     Езерото е започнало да се формира през 70-те години на миналия век, когато ледовете са почнали да се оттеглят - феномен, който се смята, че се дължи на глобалното затопляне.   Един от водачите казва, че парчетата напомнят на огромни небостъргачи, които стоят полегнали във водата, допълва БГНЕС.\r\n\"Имаме айсберги с големината на небостъргачи, които плуват във водата”, казва Чарли Хобс, собственик на фирма за каякинг пред националното радио на Нова Зеландия. По-рано други двама водачи също предупредиха за случилото се  Падането на леда във водата е причинил „хаос” във водата, казва Антъни Харис, водач в Южните Алпи.    Приливната вълна стига 2 метра височина и преобръща две лодки, казва Харис.    \"Това е едно от най-зрелищните събития, на които съм присъствал в последните пет години в Тасмания”, казва Хийрър Пюрди - учен, изучаващ глетчерите.\r\nВ интерес на истината глетчера в Тасмания се отдръпва и става все по-малък в последните няколко години, което се дължи до голяма степен на глобалното затопляне, твърди Пюрди.", "date": "2019.02.08", "title": "Огромни парчета се откъснаха от Тасманския глетчер (ВИДЕО)"}
{"url": "https://www.actualno.com/vraza/novi-specialnosti-v-plan-priema-za-uchebnata-20192020-g-v-oblast-vraca-news_720857.html", "text": "  За първи път през учебната 2019/2020 г. в професионални паралелки ще обучават в СУ „Христо Ботев“–Враца, по професиите изпълнител на термални процедури и асистент на лекар по дентална медицина, ППМГ „Акад. Иван Ценов“–Враца по професия приложен програмист и Средно училище „Христо Ботев“–Галиче по професия техник-животновъд, пчеларство и бубарство. Това съобщи началника на РУО-Враца Галина Евденова днес на заседение на Постоянната комисия по заетост. На срещата бе утвърдено предложението за Държавен план-прием за учебната 2019/2020 г., в който са постигнати прогнозните целеви стойности за областта, зададени от МОН за 55,2 % ученици в STEM профили, технически и ИТ професии от общия брой ученици в профилирани и професионални паралелки в областта, както и прогнозните целеви стойности за областта за 67% ученици в професионални гимназии и паралелки от общия брой ученици.     Държавният план-прием беше детайлно представен от началника на РУО-Враца Галина Евденова. В област Враца през настоящата година седми клас завършват общо 1422 ученици, които през учебната 2019/2020 ще имат възможност да се обучават в 33 учебни заведения. Общият брой на паралелките за област Враца са 67, от които 47 са професионални“, подчерта Галина Евденова.   Предлаганите профилирани паралелки са добре балансирани и с добри възможности за избор от учениците, като в 50% от тях ще се изучават STEM профили и ИТ професии. Професионалните паралелки в област Враца обхващат 12 области на образование от Списъка на професиите за професионално образование и обучение, като водеща област на образование е „техника“ с 27 % от общия брой 47 професионални паралелки, следвана от „услуги за личността“ – 23 %.\r\n В дуална форма на обучение ще се приемат ученици в 10 специалности, в 8,5 паралелки. Новите професии, които се предлагат са по 25 специалности в 18 паралелки. Броят на паралелките със STEM профили е 10, а броят на техническите и ИТ паралелки е 25.  Все още не е преодолян стремежът на общините и училищата за предлагане на професии, които са приоритетно предпочитани от учениците, но с тяхното разкриване се получава пренасищане от кадри, които след завършване на средно образование трудно биха намерили реализация на територията на областта. Показателен в това отношение е предложеният прием по професия готвач в 7 от училищата в общините Бяла Слатина, Враца, Криводол, Мездра, Мизия, Роман и Хайредин. .\r\nУтвърденият от Комисията по заетост Държавен  план – прием за 2019/2020 г. ще бъде предоставен за окончателното му приемане в Министерство на образованието и науката.   ", "date": "2019.02.08", "title": "Нови специалности в план-приема за учебната 2019/2020 г. в Област Враца"}
{"url": "https://www.actualno.com/asia/izrignaha-dva-vulkana-v-indonezija-news_720885.html", "text": "  Двa вулканa в Индонезия изхвърлят лава по склоновете си. Мерапи на главния остров Ява изригна, а няколко часа по-рано, Карангетанг на остров Сиау в Сулавеси също изригна, което провокира подготовка за евакуация, съобщава New Indian Express:.     Властите разширяват опасната зона на около 4 километра от неговия кратер. Няма съобщения за жертви или щети. В Индонезия има 130 активни вулкана.\r\nИндонезийските власти обявиха извънредно положение на остров Сиау  евакуирани са на над 100 души, съобщават властите.   Лавата е препречила пътищата към селищата Батубулан и Беба, в северозападната част на острова, които понастоящем са достъпни само по море.  Активността на вулкана Карангетанг, висок 1974 метра, се увеличава от ноември, а изригванията се засилват през последните дни. Това е един от най-активните вулкани в Индонезия.\r\nПоследното голямо изригване на Мерапи е през 2010 г., загиват повече от 300 души и около 280 000 други да се евакуират.\r\nТова е най-мощното изригване на Мерапи от 1930 г., в което са загинали около 1300 души, а друго изригване през 1994 г. отнема 60 живота.    ", "date": "2019.02.08", "title": "Изригнаха два вулкана в Индонезия"}
{"url": "https://www.actualno.com/vraza/soleni-globi-ochakvat-drogiranite-shofiori-news_720867.html", "text": "  2000 лв. е глобата на водачи на МПС, които карат след употреба на наркотични вещества. Освен това на шофьорите, хванати с дрога, ще им бъде отнета и книжката за 2 години. За сериозните мерки на полицията алармира днес началникът на сектор „Пътна полиция” във Враца Янко Харалампиев, предаде кореспондентът на .     За първият месец на годината на територията на област Враца са станали 45 пътно-транспортни произшествия, които са с материални щети. Като основна причина за инцидентите е посочена превишената скорост на шофиране. Близо 2000 са произшествията, породени от несъобразената висока скорост на водачите на МПС.   Общо за януари нарушенията са повече от 3000, коментират още от „Пътна полиция”.", "date": "2019.02.08", "title": "Солени глоби очакват дрогираните шофьори"}
{"url": "https://www.actualno.com/society/ivan-bakalov-facebook-napravi-vseki-jurnalist-news_720855.html", "text": "  :Благодарение на Фейсбук всеки случаен човек вече е журналист, става свидетел на нещо, някъде, където няма телевизионни репортери. Пише го, снима го. Дали казва истината, е отделен въпрос.     Досегашната практика показва, че телевизии, големи медии се хързулват по някой статус на очевидец във Фейсбук и след 2 дни започва изясняване, че не е точно така.   Но преобладават нагласите, че медиите не казват истината.\r\nИ всеки, който разкрива във Фейсбук нещо ново и различно или клейми гръмко някого, става доблестен журналист.  Тези нагласи се засилват, особено когато медиите са обслужващи, каквито са българските мейнстрийм медии в момента\", журналистът Иван Бакалов. \r\n\"В общи линии недоверието е към „журналята”, а не към фейсбук-публицистите. И така се стига до заместване на медии с измислени новини от Фейсбук. Всеки вади някакви произволни факти, напише ги като цитат с картинка, портрет\", допълни той.   ", "date": "2019.02.08", "title": "Иван Бакалов: Facebook направи всеки журналист"}
{"url": "https://www.actualno.com/football/livyrpul-s-uspehi-ne-samo-na-terena-no-i-na-finansovija-front-news_720875.html", "text": "  Отборът на Ливърпул регистрира рекордни приходи от 455 млн. паунда за миналата година, показват последните счетоводни сметки на клуба.     Към 31 май 2018 от клуба отбелязват скок с 300% в пред-данъчните приходи – от 40 на 125 млн. паунда, въпреки рекордните за Ливърпул 190 млн. паунда, инвестирани в първия състав. Приходите от медийно излъчване се увеличиха от 66 на 220 млн. паунда, от реклами – от 17 до 154 млн. паунда, и от футболни мачове – от 7 до 81 млн. паунда.   Повечето от увеличените печалби са поради класирането на отбора за груповата фаза на Шампионската лига, както и достигането до финала на надпреварата. УЕФА оповести тогава, че клубът е отбелязал приходи от 72 млн. паунда заради участието си във финалния сблъсък.\r\nПриходите от реклами също регистрираха ръст, след като бяха подписани осем нови партньорства, включително петгодишна сделка с компания за финансови услуги, която се превърна в първия спонсор на ръкавите на фланелките в историята на клуба. В добавка, Ливърпул се изкачи с две позиции до седмата в класацията на Deloitte Football Money League.  Главният оперативен директор на мърсисайдци Алън Хюз сподели, че това, което се наблюдава е стабилно подобрение във финансовото състояние на клуба за последните години.\r\n,,Този растеж и увеличение ни позволява да инвестираме както в първия състав, така и във футболната оперативна инфраструктура на клуба. Финансовите резултати търпят промени и зависят от цените на купени и продадени играчи. Откакто е периодът на отчитане, който започна преди година, ние продължихме да инвестираме в първия състав. Освен това инвестираме и в тренировъчната база в Къркби, където ще бъдат подобрени тренировъчните игрища“, завърши Хюз.   Ливърпул генерира 137 млн. паунда от продажби, като всички от тях бяха ренинвестирани в клуба. Филипе Коутиньо, Мамаду Сако, Лукас Лейва и Кевин Стюарт напуснаха ,,червените“ до периода на финансов отчет – 31 май 2018, докато Мохамед Салах, Анди Робъртсън, Доминк Соланке и Алекс Окслейд-Чембърлейн пристигнаха на ,,Анфийлд“. Освен това Ливърпул привлече Върджил ван Дайк за сумата от 75 млн. паунда – рекордна в историята на футбола за защитник.    Клубът отбеляза и ръст по популярност в социалните мрежи, като в Инстаграм платформата си Ливърпул отбеляза подобрение от 71%, като има 3 млн. повече последователи, а като цяло бройката на последователи в социалните мрежи достигна 60 млн.\r\nТимът приема у дома Борнемут в събота в опит да се завърне временно на върха във Висшата лига, като действащият шампион Манчестър Сити играе в къщи с Челси в дербито на кръга в неделя.", "date": "2019.02.08", "title": "Ливърпул с успехи не само на терена, но и на финансовия фронт"}
{"url": "https://www.actualno.com/business/sigurni-digitalni-plashtanija-vyv-fokusa-na-vtorata-konferencija-security-of-digital-payments-na-6-mart-news_720874.html", "text": "  Дигитализация. Плащаме безконтактно, онлайн, през телефона сигурно и лесно. Темата става по-достъпна и разбираема на второто издание на конференцията на 6 март в Интер Експо Център. Най-новите дигитални решения влизат в телефона само с един клик.      Конференцията цели да направи картовите, онлайн и мобилните плащания по-сигурни и по-достъпни. Новата директива на ЕС за платежните услуги PSD2 ще стимулира банковия сектор да отвори своите системи, да улесни плащанията. Чрез него ще се улесни навлизането на нови играчи на пазара, които могат да се превърнат в конкуренти на банките.  Развитието на технологиите и конкуренцията раждат все по-удобни и сигурни решения за идентификация и дигитални плащания, които да са бързи и удобни за потребителя, но да с достатъчно високо ниво на сигурност. На конференцията ще бъдe представенa модерна система за идентификация, която ще се ползва от мобилно устройство без каквито и да било знания и умения у крайните потребители, което я прави изключително достъпна.   Ще може да плащате навсякъде и да получавате плащане през телефона чрез приложението Phyre, нови системи за електронна идентификация и решения за превенция на източването на милиони по сметките. се организира за втори път от Интер Експо Център. Партньори на събитието тази година са Асоциацията на сертифицираните експерти по разкриване на измами (АСЕРИ, България), Българска асоциация на софтуерните компании (БАСКОМ), Българска Финтек Асоциация.\r\nПървата сесия акцентира върху трансформацията на банковия сектор. Какви са новите изисквания, на които банките ще отговарят? Готови ли са за новите предизвикателства? Какви решения ще предложат да се увеличат картовите плащания и да останат конкурентни на пазара? Целта е преди всичко данните да са по-сигурни и защитени.     Втората сесия навлиза в бъдещето на картовите, онлайн и мобилните плащания. Какви решения предлагат консултантите – нови приложения за лесни дигитални разплащания, нови онлайн продукти за 3D разпознаване, за електронен подпис, за засичане на хакерски атаки и измами, за борба с онлайн престъпността.\r\nВ момента в България картовите плащания заемат сравнително малък дял. Повече от половината от трансакциите (над 200 млн. годишно) са през банкомат, по-малък е делът през постерминал, онлайн и мобилните плащания имат съвсем малък дял. В Европа тенденцията е обратна. А според World Payments report глобалните непарични трансакции през 2018 г. надхвърлят 482 млрд. евро, като се очаква за периода 2016 – 2021 г. да се увеличат с близо 13%. Най-голям ръст - средно с 21%, се предвижда да има в развиващите се страни. България притежава изключителен потенциал.\r\nБългарите използват най-много социалните мрежи, но избягват електронната търговия. През 2017 г. делът на интернет потребителите, които са поръчали стоки и услуги по интернет, е бил 27% при среден дял за съюза 68%. Онлайн банкирането също е услуга, която се ползва от много малка част от населението - 9% от всички потребители в интернет. \r\nПовече за конференцията и всички лектори ще научите .   Събитието ще се случи в рамките на единственото в България изложение за сигурност и високи технологии SECURITY EXPO (6 - 9 март). Високите технологии в сферите на видеонаблюдението, пожароизвестяването, пожарогасенето, контрола на достъп, биометрията, дигиталната сигурност и сигурността на информацията са акцент на 26-тото издание на SECURITY EXPO. Форумът е водещ за сектора в страната и на Балканите. Организира се от Интер Експо Център и Българската търговско-промишлена палата (БТПП). Повече за новите продукти и участниците може да научите на .\r\nОт 1 януари 2005 г. до 18 април 2018 г. има регистрирани почти 9000 случая на кражба и злоупотреба с данни.\r\nНяма съмнение, че ситуацията с киберпрестъпността е повече от сериозна.", "date": "2019.02.08", "title": "Сигурни дигитални плащания във фокуса на втората конференция SECURITY OF DIGITAL PAYMENTS на 6 март"}
{"url": "https://www.actualno.com/politics/den-8-bsp-ne-kazva-zashto-evrodeputatite-glasuvaha-da-ne-se-nakazva-korupcija-news_720886.html", "text": "  Дойде краят на работната седмица, отговор от БСП по неприятен за Столетницата въпрос за корупцията не идва. Да припомним и питането:      Ако много се срамуват на \"Позитано\", няма как да им помогнем - който иска да е във властта, следва да отговаря.\r\nПредвид днешната реалност и очакваните нападки с оглед въпроса ни, представяме няколко доказателства за неутралността ни:            ", "date": "2019.02.08", "title": "Ден 8: БСП не казва защо евродепутатите ѝ гласуваха да не се наказва корупция"}
{"url": "https://www.actualno.com/prasspress/marks-engelsu-dumashe-news_720878.html", "text": "   нгелс четеше писмо от Маркс:     “ ошо е революционерът да брои стотинки - то аз например съм паднал от Марс, ямам капитал за две палачинки.   ти, Фридрих, си човек с възможности, още имаш от финикийските плоскости.     бещай ми подкрепа, Енгелс, еобходимо е да инвестираш в нас, е Историята повтаря с Хегел: легия, трагедия, фарс.    ечността вика с твоя глас,   з съм тоя, дето цитират с Маркс!”\r\n____\r\nИсторически факт е, че Карл Маркс дълго време е бил материално подпомаган от Фридрих Енгелс, а идейно - от Хегел. Владимир Нойзи Ленън, ", "date": "2019.02.08", "title": "Маркс Енгелсу думаше"}
{"url": "https://www.actualno.com/business/fibank-sys-specialni-predlojenija-za-sv-valentin-i-8-mi-mart-news_720884.html", "text": "   предлага на своите клиенти чрез своя нови неустоими предложения за предстоящите празници Св. Валентин и 8-ми март: сребърна цветна монета за влюбени „Св. Валентин”, сребърно сърце с холограма, златно кюлче-медальон – Фея и куп други предложения.      Стандартната цена на сребърната монета за влюбени „Св. Валентин” е 125 лв., сребърното кюлче-медальон струва 100 лв., а сребърното сърце с холограма – 55 лв.\r\nВ периода от 08 февруари до 08 март 2019 г. всички дванадесет продукта, включени в промоцията, ще се предлагат с 5% отстъпка.  Сребърната монета „Св. Валентин” е с цветно изображение на две сърца, изработена от 1 тройунция сребро с най-висока проба 999/1000. Монетата е с диаметър от 40.7 мм и се продава в луксозна кутийка под формата на сърце, украсена с кристали „Сваровски”.\r\nЗа първи път в България – Първа инвестиционна банка продава кюлчета-медальони от серията EMO JOY. Авангардните талисмани са изработени в най-престижната швейцарска рафинерия , чийто официален представител за България е .\r\nПовече информация за текущата промоция и всички продукти, които са включени в нея, можете да откриете и в сайта на банката:     ", "date": "2019.02.08", "title": "Fibank със специални предложения за Св. Валентин и 8-ми март"}
{"url": "https://www.actualno.com/interest/mogat-li-pchelite-da-smjatat-news_720866.html", "text": "  Пчелите имат способността да извършват основни математически операции. Това показва проучване на френския Национален център за научни изследвания, предава Insider.     Според данните тези насекоми могат да събират и изваждат. Процесите изискват мозъците им да извършват сложни процеси, да запомнят комплексни правила и да ги прилагат в нови ситуации - всичко това индикира, че малкият мозък не означава задължително ниска интелигентност.   Дълго време се смяташе, че математиката е разбираема само за човеците, но в последните години експерименти показаха, че и други представители на животинското царство могат да извършват елементарни математически операции. Шимпанзетата, папагалите и гълъбите например също са показвали възможности за събиране и изваждане.\r\nКак точно смятат пчелите вижте в   ", "date": "2019.02.08", "title": "Могат ли пчелите да смятат?"}
{"url": "https://www.actualno.com/curious/myj-sydi-roditelite-si-zashtoto-ne-dal-syglasieto-si-da-byde-roden-news_720827.html", "text": "        Случаят звучи абсурдно, но е истина. Рафаел Самуел от Мумбай се идентифицира като \"антинаталист\" - вярва, че животът е толкова непоносим, че хората трябва да спрат да се размножават.   \"Човешкото съществуване е безсмислено. Толкова много хора страдат\", твърди Самуел, цитиран от BBC.\r\nТой все още не е намерил адвокат, готов да се захване с делото му. Любопитен факт - и двамата му родители са адвокати.  \"Ако Рафаел може да измисли рационално обяснение как бихме могли да потърсим разрешението му да бъде роден, ще приема вината си\", заяви от своя страна Кавита Карнад Самуел, майката на мъжа. \"Радвам се, че синът ми се е превърнал в безстрашен, независимо мислещ млад човек. Той със сигурност ще намери пътя към щастието си.\"\r\nРафаел Самуел е създал и Facebook страница, в която публикува антинаталистки послания, а реакциите са противоречиви - от подкрепа до призиви да се самоубие.   Мъжът твърди, че ще съди родителите си заради принципа. \"Иска ми се да не се бях раждал. Не че съм нещастен, но не искам да съм тук. Все едно имам една хубава стая, но не искам да я обитавам\", продължава с леко обърканите си обяснения Самуел.    ", "date": "2019.02.08", "title": "Мъж съди родителите си, защото не дал съгласието си да бъде роден"}
{"url": "https://www.actualno.com/society/uzakonena-praktika-li-e-po-syotvetni-dela-da-se-naznachavat-udobni-sydii-news_720792.html", "text": "  Пореден случай на меко казано аномалия в съдебната система беше разкрит през социалната мрежа Facebook. Стори го съдия Методи Лалов, който беше председател на Софийския районен съд (СРС), но преди вече над две години след страхотен скандал с Висшия съдебен съвет (ВСС) и протест на съдии в СРС в подкрепа на Лалов.     Сега в Лалов съобщава, че е сезирал съдийската колегия на ВСС във връзка с т.нар. случайно разпределение на съдии по дела. Съдията посочва, че има практика в съдебната система при дела, гледани от колективни съдебни състави – трима или петима съдии, да има избор чрез електронно разпределение само на съдията-докладчик, а останалите членове да се назначават със заповед на административния ръководител на съответния съд. Според Лалов това е нарушение на чл. 9, ал. 1 от Закона за съдебната власт (ЗСВ).   Съгласно посочения от Лалов законов текст, \" разпределението на делата и преписките в органите на съдебната власт се извършва на принципа на случайния подбор чрез електронно разпределение съобразно поредността на постъпването им \". Отделно, по чл. 72, ал. 2 \" за всяко дело се определят основни и резервни съдебни заседатели на принципа на случайния подбор чрез електронно разпределение \". Именно заради тези два законови текста съдия Лалов е убеден, че и когато говорим за колективни съдебни състави, електронният случаен избор трябва да се прилага за целия състав, не само за съдията-докладчик.\r\nПри сезирането на ВСС обаче става ясно, че комисията \"Професионална квалификация и информационни технологии\" към ВСС е приела сигнала на Лалов \"за сведение\".  Освен към ВСС, Лалов е отправил сигнала си и към главния инспектор на ВСС, както и до председателите на Върховния административен съд (ВАС) Георги Чолаков и на Върховния касационен съд (ВКС) Лозан Панов.\r\nТова не е първият такъв случай що се отнася до електронния подбор на съдии. Преди две години да бъде отворен кодът на системата, за да стане ясно дали тя може или не може да бъде манипулирана.", "date": "2019.02.08", "title": "Узаконена практика ли е по съответни дела да се назначават удобни съдии?"}
{"url": "https://www.actualno.com/politics/ekspert-radev-ne-moje-da-se-bori-sreshtu-borisov-zashtoto-celijat-sveti-v-cherveno-news_720887.html", "text": "  \"Има хора, които се стремят да капитализират влиянието си във Фейсбук, влючително като обслужват разни политици или институции. Наричат ги инфлуенсъри - формиращи или променящи мнения. Радев и Нинова ползват такива от доста време. Ще ги разпознаете -убеждават ви, че Радев е приемлив, поне по-приемлив от Борисов, защото щял да се бори срещу корупцията, срещу модела Цацаров-Борисов-Пеевски и прочие \"бисери\" на мисълта. А той целият свети в \"червено\" и в проруска свързаност.     Те вече открито работят за Нинова премиер.\r\nНе се заблуждавайте - от зората на демокрацията у нас има хора - социолози, полититолози, журналисти - които продават \"професионални\" услуги в тази насока. Тоест не е ново явление. Житейски е оправдано. В много случаи става реч и за его.   Не е проблем да го правят, включително срещу заплащане, проблем е да не си го признават и да се правят на будна гражданска съвест, работеща \"на ползу роду\", бившият дипломат и енергиен експерт Илиян Василев.  \"Тъй като работя отдавна по темата с троловете и свързаните хибридни операции, за Кремъл и местните проксита - българските \"инфлуенсъри\" имат за фокус и оперативно поле за изява - дясното пространство. Какво друго обяснение има да призоваваш да се подкрепи Решетниковият избраник Радев? Това по никакъв начин не означава да се спестяват критиките на Борисов, но не в рамките на фалшива дихотомия - или Радев или Борисов.\r\nИзборът е извън тях.\r\nНе е в нови експертни правителства с подкрепата на БСП, само и само за да се получат пиар договори\", допълни той.    ", "date": "2019.02.08", "title": "Експерт: Радев не може да се бори срещу Борисов, защото целият свети в червено"}
{"url": "https://www.actualno.com/america/pojar-otne-jivota-na-10-dushi-v-trenirovychno-syoryjenie-na-flamengo-news_720817.html", "text": "  Пожар е отнел живота на най-малко 10 души в тренировъчно съоръжение на един от най-популярните бразилски футболни отбори Фламенго, пише .     Става ясно, че огнената стихия е избухнала в сграда, в която са настанени футболисти между 14 и 17 години от младежките формации на клуба.    Повече по темата четете в .    ", "date": "2019.02.08", "title": "Пожар отне живота на 10 души в тренировъчно съоръжение на Фламенго"}
{"url": "https://www.actualno.com/ruse/regionalnijat-ministyr-beshe-prinudena-da-obeshtae-da-obyrne-vnimanie-na-opasen-most-pri-ruse-news_720815.html", "text": "  Поемам ангажимент, за да направя това, което е необходимо, за да ускоря процедурите за реалния ремонт на съоръжението. Всички мостови съоръжения в България се контролират, има анализ за състоянието им. Това заяви регионалният министър Петя Аврамова на днешния парламентарен контрол.     Аврамова беше притисната от въпрос на депутата от БСП Пенчо Милков. Милков поиска да знае какво се случва с ремонта на Дъговия мост над река Русенски лом при град Русе и не остана доволен от първоначалния отговор на министъра. Вашето ведомство е казало, че трябва да има спешен ремонт още през 2016 година, каза Милков и настоя да се поеме отговорност, защото това е мост, не път.   Още преди три години в публичното пространство се появи писмо до АПИ, в което се твърдеше, че по втората дилатационна фуга гребеновидните метални елементи на естакадната част на моста в по-голяма си част са откъснати от свързващите ги анкерни болтове.\r\nПрипомняме, че по Дъговия мост минава трафикът от Дунав мост до международния път Русе – Бяла.    Архив ", "date": "2019.02.08", "title": "Регионалният министър беше принудена да обещае да обърне внимание на опасен мост при Русе"}
{"url": "https://www.actualno.com/curious/perfektnoto-otmyshtenie-za-sv-valentin-news_720836.html", "text": "  Зоологическа градина в щата Тексас ще отбележи Деня на влюбените, като кани посетителите да нарекат хлебарки с имената на бившите си любими. В подготвяното събитие, наречено „Quit Bugging Me!!!“, пазителите в зоопарка „Ел Пасо“ ще нахранят с насекомите гладни сурикати, предаде БГНЕС     Те ще разположат имената на бившите партньори около залата на сурикатите и ще ги публикуват в социалните медии. Сара Борего, организатор на събитието, заяви, че това е \"забавен и различен\" начин да се отпразнува Деня на Свети Валентин.   \"Всички ние имаме „бивши“, които все още не сме преодолели и това е чудесен начин да накараш потърпевшите да се освободят поне малко от разочарованието и да се почувстват отмъстени\", каза тя.\r\nСъбитието ще бъде предавано живо във Facebook и на сайта на зоологическата градина. След като информацията за събитието беше публикувана във Фейсбук в понеделник, имената на 1 500 бивши партньори веднага бяха изпратени в зоологическата градина, като най-много са дошли от Германия и Австралия.  Събитието предизвика вълнение също и в Twitter.\r\nВ зоологическата градина и социалните медии ще бъдат изложени само първите имена или инициали на бившите любовници.\r\nГ-жа Борего смята, че тази експлозия от интерес може да е индикация \"че хората са болни по Св.Валентин\", защото е прекалено комерсиален празник.       Тя съобщи, че с хлебарките ще бъдат нахранени както маймуни, така и сурикати.\r\n„Хлебарките са като празник за сурикатите”, споделя тя. Животните ще получават само по една хлебарка, тъй като насекомите са \"еквивалентни на бисквитите\" за хората.\r\nЗоопаркът „Бронк“ в Ню Йорк и Центърът за опазване на природата „Хемсли“ в Кент, Великобритания, канят посетителите да участват в подобни събития.\r\nХенри Уийдън, оперативен мениджър на Центъра за опазване на природата, каза, че Денят на Свети Валентин е добра възможност за посетителите да научат за насекомите.\r\nТе ще платят около 2 долара, за да получат „за спомен“ сертификат на хлебарка, кръстена на бившия им любим.      \"Желанието за отмъщение е толкова голямо, че имаме дори хора, които са готови да направят дарение от 500 паунда, ако бъде заснет някой, стъпчващ хлебарка с изпратеното от тях име\", каза той, но зоологическата градина отказала и решила да запази хлебарките живи.\r\nЗоологическата градина в Сидни, Австралия, стига още по-далеч – към посетителите е отправено предизвикателство да участват в състезание по наименуване на силно отровна кафява змия на името на бивш любовник. Участниците трябва да обяснят подробно на зоологическата градина какво е направил техният бивш, за да спечелят змията, кръстена на него.", "date": "2019.02.08", "title": "Перфектното отмъщение за Св. Валентин"}
{"url": "https://www.actualno.com/politics/zaharieva-podali-sme-jalba-sreshtu-norvegija-do-espch-zaradi-otnetite-bylgarski-deca-news_720822.html", "text": "  \"В защита на отнетите български деца в Норвегия сме подали жалба до Европейския съд по правата на човека.\" Това разкри заместник министър-председател по правосъдната реформа и министър на външните работи Екатерина Захариева по време на парламентарен контрол.     Тя беше призована от депутата от левицата Иван Иванов да даде обяснение какви мерки  е предприело Министерството на външните работи на Република България относно неравнопоставеното положение и третиране на български граждани, родители на деца в Норвегия.   \"По казуса специално с Норвегия поискахме консултации, които се осъществиха на експертно ниво в Министерство на външните работи на Норвегия“, заяви Захариева. Тя посочи, че са обсъдили въпроси за достъпа до информация.\r\n\"Направихме и кампания за повишаване на информираността на родителите в Норвегия. Установихме връзки с неправителствени организации в Норвегия. В ЕСПЧ са подадени три дела срещу Норвегия, но до момента неизменно ги печели Норвегия\", каза Захариева. Тя изрази желание да бъде препоръчано на Норвегия да подобри законодателството си.  \"Казусите, за които сме уведомени специално и български граждани са потърсили нашето съдействие, са два. За третия, за който знаем, сме разбрали от медиите. Нямаме поискана официална подкрепа от страна на родителите. Разбираме, че всяка държава има право на точно законодателство. Все пак има основни харти, международни договори, към които сме се присъединили всички ние.\"\r\nДепутатът от БСП не остана доволен от отговора ѝ. \"Очевидно МВнР работи като пощенска кутия. Какви по сериозни дипломатически действия са направени - ноти или привикване на посланик? Става въпрос за български граждани. Какви конкретни дейтствия са предприети да се защитят правата им?\", попита той.   Захариева отговори, че България е взела дипломатически мерки, които по думите й се наричат демарши, а не ноти. Тя заяви, че е бил привикан норвежкия посланик, както и е осигурена \"директната консулска защита\".    Припомняме, че 12 български семейства са станали жертва на норвежката социална служба, която е отнела децата им. Според наложената скандинавска система след раждането на детето основната отговорност за неговото отглеждане се поема от държавата.", "date": "2019.02.08", "title": "Захариева: Подали сме жалба срещу Норвегия до ЕСПЧ заради отнетите български деца"}
{"url": "https://www.actualno.com/business/v-poslednija-moment-e-vnesena-jalba-sreshtu-bezsrochna-derogacija-za-tec-marica-iztok-2-news_720842.html", "text": "  Какви са мерките за запазване на работни места в предприятията в Маришкия басейн? На този въпрос от депутата от БСП Красимир Янков отговор даде енергийният министър Теменужка Петкова.     От думите ѝ стана ясно, че вече имало процедура за безсрочна дерогация относно азотни оксиди и серен диоксид от ТЕЦ \"Марица Изток\" 2, но в последния ден от завършване на процедурата била подадена жалба пред административен съд. Иначе като цяло имало координационно звено към енергийното министерство, което да помага и подготвя документи за искане за дерогации от предприятия, работещи в енергийния сектор.   Освен това, специално за ТЕЦ \"Марица Изток\" 2 щяло да има искане за увеличаване на капитала на ТЕЦ \"Марица Изток\" 2. А били дадени и 360 млн. лева за закупуване на вредни емисии, за да бъде осигурена работата на предприятието.\r\nЯнков обаче се възмути, че няма стратегически поглед и че ЕК е публикувала изследване за възможностите и предизвикателствата пред въглищните райони в ЕС, като там пишело, че до 2030 година в България ще бъдат закрити 4000 мегавата мощности. Въглищните ни централи ще работят на пълна мощност до 2030 година и ще ги има до 2050 година, до когато ще се гледа \"какво се случва\" в енергийния сектор, това е заложено в стратегията ни \"Климат – енергетика\", опонира Петкова в дупликата.  ", "date": "2019.02.08", "title": "В последния момент е внесена жалба срещу безсрочна дерогация за ТЕЦ \"Марица Изток\" 2"}
{"url": "https://www.actualno.com/politics/joncheva-s-novi-obvinenija-kym-gerb-i-lichno-kym-borisov-news_720838.html", "text": "  След като вчера стана ясно, че на втора инстанция Министерството на културата е загубило делото за неустойка срещу строителя на „Ларгото“, БСП и ГЕРБ влязоха в пореден словесен сблъсък.     На брифинг в парламента Елена Йончева обвини ГЕРБ и лично премиера Борисов в отказ да поемат политическата отговорност. От своя страна от ГЕРБ коментираха, че Йончева се опитва да съживи темата, за да отклони общественото внимание от факта, че е с обвинение от прокуратурата за пране на пари, предаде БНР.   Според Елена Йончева решението на съда потвърждава достоверността на разпространения от нея разговор по аферата \"Ало, Банов съм\". Днес БСП ще изискат нови документи от Регионалното министерство и от Дирекцията за национален строителен контрол по преписката във връзка със строителството.\r\nЙончева заяви: \"Борисов не само отказва коментар, но отказва да поеме политическа отговорност. Вместо това, той казва: \"Няма да ме вкарате в това\". Кое е това? – да попитаме господин Борисов. Това е министърът, който Борисов сам си избра\".  Тома Биков от ГЕРБ подчерта, че Министерството на културата ще обжалва решението на съда на трета инстанция. Той нарече \"цирк\" поредните изявления на Елена Йончева: \"Едно подскачане пред лидера кой е по-, по-, най- и кой може да каже по-интересни неща за Бойко Борисов. Господин Борисов е министър-председател. Той носи отговорност за управлението на страната и освен кампанията за редене на листата на БСП, той си има и далеч по-важни ангажименти\".", "date": "2019.02.08", "title": "Йончева с нови обвинения към ГЕРБ и лично към Борисов"}
{"url": "https://www.actualno.com/crime/avtobus-na-gradskija-transport-se-blysna-v-dyrvo-news_720831.html", "text": "  Днес към 12.30 часа в столичната полиция бил получен сигнал за пътен инцидент с автобус № 98. По първоначални данни на пътя между Бистрица – Симеоново водачът е изгубил управлението над автобуса, превозното средство  се е отклонило от движение и се е ударило в дърво.  Няма пострадали пътници, допълват от СДВР.     На място веднага са били насочени полицейски, пожарни и медицински екипи. Шофьорът е откаран в болница.   Огледът в района на инцидента продължава.", "date": "2019.02.08", "title": "Автобус на градския транспорт се блъсна в дърво"}
{"url": "https://www.actualno.com/business/shte-ima-li-po-lesni-uvolnenija-i-majchinstvo-bez-drug-platen-otpusk-vypros-na-socialen-dialog-news_720829.html", "text": "  Ще има ли драстични промени на Кодекса на труда, които ще са по-благоприятни за работодателите в България, отколкото за работещите? Засега твърд отговор на този въпрос няма, но има следният отговор – въпрос на социален диалог.     Темата беше повдигната на днешния парламентарен контрол от депутата от БСП Георги Гьоков, който зададе въпрос на вицепремиера по демографската политика (тя замести на поста Валери Симеонов) каква позиция ще заеме предвид предложения на работодателските организации (АОБР) за - .   Според Николова обаче изброеното от Гьоков не е точно така, както излиза от медийни публикации. Тя увери, че в рамките на създадена работна група с участието на държавата, работодателските организации и синдикатите, се водели разговори и не става въпрос за отнемане на социални права.\r\nПо думите на Николова, досега работодателите не са внасяли официално предложение да се гледа на Тристранка . Имало обаче решение на Европейския съд в дух да няма натрупване, което било по казус в Румъния, а в България законодателството е по-либерално от европейското и това съдебно решение е може да е основа за започване на диалог, обясни вицепремиерът по демографската политика.  Николова отрече и, че работодателите официално са внасяли в работната група предложение . И това обаче било „въпрос на социален диалог“, защото през 1999 година по закон било предвидено това съотношение да почне да се прилага през 2007 година, но в края на 2006 година било замразено на 60/40 – 60% от работодателите, 40% от работещите.\r\nЕдинственото нещо, което според Николова официално се обсъжда, е . Сега по закон в България не може да има такъв, освен при някои изключения (отбрана на страната, бедствия, работен процес, който няма как да се прекъсне без да пострада продуктът) и то максимум 150 часа годишно. Припомняме, че досега в медиите излезе информация, че работодателите искат 300 часа извънреден труд годишно.   Николова обаче не обели и дума за т.нар. договори с нулеви часове. Какво представлява  вече обсъди с експерта от КТ \"Подкрепа\" Ваня Григорова. При такъв договор съответният работник е \"на повикване\" - той работи тогава, когато работодателят му възложи поръчка и получава заплащане спрямо времето, през което е бил зает.    За финал Гьоков предупреди, че БСП няма да подкрепи нито една промяна, която влошава социални права.", "date": "2019.02.08", "title": "Ще има ли по-лесни уволнения и майчинство без друг платен отпуск - въпрос на социален диалог"}
{"url": "https://www.actualno.com/politics/avramova-ne-kaza-iznudvana-li-e-firmata-napravila-sistemata-za-vinetkite-news_720819.html", "text": "  Министърът на регионалното развитие и благоустройството Петя Аврамова не пожела да отговори на неудобни въпроси, свързани с въвеждането на .     Тя беше попитана от парламентарната трибуна . Аврамова заяви, че не е чувала за подобно нещо, а единствено е чела в \"жълтата преса\".   Тя не отговори също законни ли са рамките, на които трябва да бъдат монтирани кабелите. Друг въпрос, на който министърът не пожела да отговори, е дали е имало заповед за спиране на монтаж на терминали. Задаващият въпросите депутат от БСП Георги Свиленски, който е зам.-председател на транспортната комисия в парламента, запита още кой щe поемe отговорност за ръководенето на ТОЛ управлението. В крайна сметка червеният депутат обяви, че .\r\nАврамова направи хронологичен преглед на въвеждането на системата, като посочи колко важен приоритет е електронната винетка. Тя призна, че министерството не притежава  необходимата специфична експертиза, което е породило проблемите при въвеждането на системата. По този повод тя разкри, че е потърсена е консултантска подкрепа от страна на Световната банка и се е стигнало до трансфер на знания.  \"Проблемите бяха предимно технически и  вече ги отстранихме\", заяви тя.\r\n\"Политиките за въвеждане на електронната винетка са елемент от процеса на въвеждане на електронно таксуване за използване на републиканската мрежа. На територията на Република България се въвежда смесена система, а именно за пътни превозни средства с обща маса по-малка или равна на 3.5 тона, електронна винетка и за пътни превозни средства над 3.5 тона електронно таксуване на база изминато разстояние или тол. С избора на изпълнител и сключването на договора на 15 януари 2018 г. процесът за въвеждане на електронното таксуване, за използване на републиканската мрежа беше фактически стартиран с първи приоритет въвеждане на електронната винетка“, обясни Аврамова   Свиленски остана крайно недоволен от липсата на конкретни отговори и отново повтори въпросите си. \"Дали сме милиони на Световната банка за тези препоръки и виждаме какъв е резултатът\", посочи той.    ", "date": "2019.02.08", "title": "Аврамова не каза изнудвана ли е фирмата, направила системата за винетките"}
{"url": "https://www.actualno.com/politics/borisov-shtjal-da-vdiga-dohodite-s-10-s-pari-ot-borbata-s-kontrabandata-news_720835.html", "text": "   Това каза премиерът Бойко Борисов по време на откриването на X-тият юбилеен конгрес на КТ „Подкрепа”, предаде „Фокус“.     „Трудно е, особено борбата с . Сутринта направихме съвещание в ГДБОП по горивата. Очакваме и тук да се увеличат приходите, за да можем догодина с още 10% гарантирано да вдигнем доходите. Затова трябва да има спокойствие. Приходните агенции да събират парите, за да може да има какво да разпределяме. Затова трябва да има спокойствие, приходните агенции да работят, за да може да има какво да разпределяме“, отбеляза Борисов.   По думите му няма международно представена организация, която да не отчита напредъка по всички сфери, включително и мониторинговия доклад напредъка по Механизма за сътрудничество.\r\nПремиерът отбеляза, че за първи път на България към Германия за пръв път е повече от вноса. По думите му Двата синдиката са един много добър коректив. Всички заедно сме убедени, че за да се повишат доходите, трябва да бъдат по-мощни икономиките. Колкото е по-мощна икономиката, толкова по-добре. Затова и ние кандидатстваме за чакалнята на еврозоната - това гарантира да не сме във втората скорост на Европа, заяви Борисов.  \"Имаме шанса и трябва да бъдем разумни и умни да продължим да повишаваме доходите, ръста на икономиката и инвестициите. Трябва ни огромен работен потенциал, за да могат заводите да работят и  то самите работодатели вече схващат, че ако не повишават доходите, ще им  избягат работниците\", каза още той.\r\n„Вчера ЕК отчете, че България по финансови икономически параметри е в петицата на Европа. Всеки час трябва да използваме да повишаваме мощността на икономиката. Мисля, че тази година БВП ще мине 116 млрд.“, коментира премиерът.   ", "date": "2019.02.08", "title": "Борисов щял да вдига доходите с 10% с пари от борбата с контрабандата"}
{"url": "https://www.actualno.com/asia/trus-ot-nad-6-po-rihter-raztyrsi-filipinite-news_720850.html", "text": "  Филипините бяха разтърсени от ново мощно земетресение от 6,1 степен по Рихтер, предаде БГНЕС. По различни доклади, бедствието е ударило източната част на архипелага.     Службата за геологически проучвания на САЩ (USGS) съобщи, че земетресението е на дълбочина от 80 км и е ударило на 111 км източно от Суригао на остров Минданао. Понастоящем няма официални данни за щети, вследствие на природното бедствие.   Филипините са разположени в земетръсната зона, наречена Огнен пръстен, където се регистрират голям брой земетресения и вулканични изригвания.", "date": "2019.02.08", "title": "Трус от над 6 по Рихтер разтърси Филипините"}
{"url": "https://www.actualno.com/healthy/porojanov-potvyrdeni-sa-shest-polojitelni-probi-za-chuma-po-jivotnite-news_720837.html", "text": "  В рамките на серологичния надзор, извършен през периода месец ноември и месец декември 2018 г. за чумата по дребните преживни животни бяха потвърдени 6 серологични положителни проби на 5 животновъдни обекта.     Това призна министърът на земеделието Румен Порожанов в отговор на въпрос на депутата от БСП Кристиан Вигенин за мерките на Българската агенция по безопасност на храните по отношение на стадата с установено наличие на сероположителни животни за чума по дребните преживни животни.   Той уточни, че става въпрос за Община Средец на две овце, в Община Малко Търново на една коза, в Община Болярово – три овце.\r\n„Предприети са мерки да не се допуска животни, които са серологични положителни за чума по дребни преживни животни да напускат обектите за отглеждане към други животновъдни обекти“, обясни министърът.  ", "date": "2019.02.08", "title": "Порожанов:  Потвърдени са шест положителни проби за чума по животните"}
{"url": "https://www.actualno.com/asia/oon-schita-che-ubijstvoto-na-hashogi-e-planirano-i-izvyrsheno-ot-oficialni-predstaviteli-na-rijad-news_720775.html", "text": "  Специалният докладчик на ООН по извънсъдебните екзекуции Аниес Каламар заяви, че разполага с доказателства, че убийството на саудитския журналист Джамал Хашоги е било планирано и извършено от официални представители на Саудитска Арабия. Това предадоха France Presse и ТАСС, цитирани от bTV.     Убийството на Хашоги в саудитското консулство в Истанбул на 2 октомври 2018 г. е било предумишлено и е \"най-тежкото нарушение на най-фундаменталното право от всички, правото на живот\", заяви Каламар, която се върна от едноседмична мисия в Турция, в която я придружаваха трима експерти.   Тя осъди и използването на дипломатически имунитет за безнаказано извършване на престъпление.\r\n\"Събраните доказателства по време на мисията ми в Турция показват, че Хашоги е станал жертва на брутално и предумишлено убийство, което е било планирано и извършено от представители на държавата Саудитска Арабия\", заяви Каламар.  Саудитски официални лица сериозно са подкопали и забавили усилията на Турция за разследване на местопрестъплението в саудитското консулство в Истанбул през октомври, посочи Каламар, отбелязва още агенция Reuters.\r\nКаламар съобщи, че с екипа си е имала достъп до \"смразяващи и ужасни аудиоматериали\" за смъртта на журналиста от вестник The Washington Post, получени от турското разузнаване.   Каламар изрази \"сериозно безпокойство\" дали замесените в убийството 11 саудитци ще бъдат справедливо съдени в Саудитска Арабия и посочи, че е направила неуспешен опит да посети арабското кралство.    Международната общност, включително ООН трябва спешно да обърнат внимание на обстоятелствата около убийството на Хашоги, заяви Каламар. По думите ѝ е било нарушено както международното право, така и ключови правила на международните отношения, по-специално изискванията за законно използване на дипломатическите мисии.\r\nКаламар благодари на турското правителство за подкрепата, която й е оказало по време на посещението ѝ. Тя се срещна с турските министри на външните работи и на правосъдието, с шефа на разузнаването и с прокурора на Истанбул.\r\nDeutsche Presse-Agentur уточнява, че разследването на екипа на ООН продължава, като окончателният доклад ще бъде представен пред Съвета за правата на човека на ООН през юни.", "date": "2019.02.08", "title": "ООН счита, че убийството на Хашоги е планирано и извършено от официални представители на Рияд"}
{"url": "https://www.actualno.com/varna/patriarh-neofit-idva-vyv-varna-po-sluchaj-ubileja-na-mitropolit-joan-news_720772.html", "text": "  На 13 февруари Негово Високопреосвещенство Варненския и Великопреславски митрополит Йоан ще чества своя 50- годишен юбилей. По този повод от 9:30 ч. в Митрополитския катедрален храм „Успение Богородично“ в морската столица ще се отслужи съборна св. Литургия. По случай юбилея на митрополит Йоан във Варна ще пристигне Негово Светейшество Българският Патриарх и Софийски Митрополит Неофит.  В св. Литиргия ще се включат и митрополити – членове на Светия Синод на Българската православна църква и гости от други поместни православни църкви.     На 14 февруари ще се честват 1150 г. от Успението на св. Кирил Славянобългарски. Тази бележита годишнина ще бъде отбелязана с отслужване на св. Литургия в Митрополитския катедрален храм „Успение Богородично“ – Варна. Веднага след това, от 10:30 ч. ще бъде отслужен тържествен благодарствен молебен по повод годишнината, оглавен от Негово Светейшество Българският Патриарх и Софийски Митрополит Неофит, в съслужение с митрополити – членове на Светия Синод на Българската православна църква и гости от други поместни православни църкви, съобщават от митрополията.   ", "date": "2019.02.08", "title": "Патриарх Неофит идва във Варна по случай юбилея на Митрополит Йоан"}
{"url": "https://www.actualno.com/politics/nikolaj-slatinski-tochno-borisov-li-govori-che-njama-da-zakriva-bolnici-news_720849.html", "text": "  \"Нещо не разбирам, ама абсолютно нищо не разбирам! За последните 10 години но практически една и съща власт, толкова болници, поликлиники, малки и големи лечебни заведения замряха и умряха. Хиляди и хиляди лекари и сестри заминаха на Запад. Десетки и десетки, ако не и стотици населени места останаха без здравна помощ... Здравеопазването стана такова, че ако нямаш пари, приятели, връзки и познати сред лекарите и се разболееш зле, то просто лягаш и умираш... Здравната система се радва, изпада в екстаз, когато хората се разболяват, понеже болният човек дава мило и драго под и над масата, пред и зад вратата\", заяви Николай Слатински по повод думите на премиера Борисов, че      \"А Той сякаш от днес поема властта, казва, че при неговото управление болници няма да се закриват?!\", запита Слатински.", "date": "2019.02.08", "title": "Николай Слатински: Точно Борисов ли говори, че няма да закрива болници?"}
{"url": "https://www.actualno.com/curious/zashto-ima-jeni-koito-ne-iskat-nishto-seriozno-news_720787.html", "text": "   . Може да е било преди цяла вечност, може да е било и преди няколко месеца. Само тя си знае колко голяма борба е да преодолее болката в сърцето и сега няма време за това. Тя се нуждае от време, за да се съсредоточи върху себе си. Тя има други неща, които я тревожат повече от колкото самотата й.      . Има цял списък с места, които иска да посети, за да опознае света. Последното нещо, което трябва да добави към своята \"препълнена чиния\", е разхвърляна връзка, която ще отнеме от времето й.    . Тя вярва във всяка дума.\r\nЖената, която не иска нещо сериозно, не е детска кукла, за да се държиш с нея като ...   ", "date": "2019.02.08", "title": "Защо има жени, които не искат \"нищо сериозно\""}
{"url": "https://www.actualno.com/curious/jitelite-na-rodopsko-selo-sybraha-pari-i-si-kupiha-obsht-restorant-news_720780.html", "text": "  Всеки от жителите на родопското село Стърница, намиращо се в община Баните, вече може да се похвали, че има ресторант. Обектът е на центъра и за да го притежават, си организираха необичайна дарителска кампания.     Помещението е на първия етаж на кметството и е на площ от 250 квадратни метра. Ресторантът е бил собственост на кооперация „Арда“, но тъй като тя задлъжняла, обектът бил обявен за продажба.   Първоначалната оценка на имота била 11 000 лева, но група местни жители успели да убедят ликвидационния съвет да свали цената с 5 хил.лв., тъй като в бъдеще ресторантът щял да се използва не за печалба, а в общ интерес. \r\nНечуваната акция довела до отличен резултат. Само от сегашните жители на селото са събрани 3530 лева. Отделно от тях 2485 лева пратили техни съселяни, които преди години са се изнесли да живеят другаде.  Кметът на Стърница Митко Панчугов обяви, че са се събрали 6015 лева. Дарения продължават да пристигат, но всичко, което се събере над нужната сума, ще се вложи в ремонт на помещението. По думите на кмета настоящата кампания е показала колко е сплотено тяхното село. Неслучайно на входа на кметството има надпис, който гласи „Род рода не храни, но тежко който го няма“.  \r\nНамерението на жителите е да ползват помещението за сватби, кръщенета, рождени дни и други обществени цели. По думите на кмета до дни сделката ще бъде финализирана при нотариус.   ", "date": "2019.02.08", "title": "Жителите на родопско село събраха пари и си купиха общ ресторант"}
{"url": "https://www.actualno.com/politics/ninova-stranna-amnezija-obhvana-premiera-borisov-news_720790.html", "text": "  Странна амнезия обхвана премиера Борисов. Това написа във Facebook лидерът на БСП Корнелия Нинова по повод вчерашното изказване на премиера Бойко Борисов във връзка със у нас.     \"Вчера Борисов заяви: \"Няма да се закриват болници по време на моето управление\". Какво ли не правят от човека едни наближаващи избори. Могат да го докарат до състояние не само да си \"загуби\" паметта, но и да бъде опозиция сам на себе си. Но хората в Елена, Дряново, Кула, Тервел, Генерал Тошево, Бобов дол, Трън, Брезник и други- общо 19 общини помнят, че техните болници бяха закрити точно при управлението на Борисов и само за пет години. Дали ще повярвате на политическите метаморфози на премиера е ваше право. Наше е да припомняме фактите\", написа още Нинова.   Припомняме, че министър-председателят разпореди на Министерството на здравеопазването да започне анализи на финансовото състояние на всяка една от общинските болници в страната. \"Правителството ще търси финансови възможности да дотира общинските болници, на които средствата не достигат\", подчерта премиерът. Очаква се Министерството на здравеопазването да изготви предложение с конкретни решения на проблемите в общинското здравеопазване, което да представи на Бойко Борисов.", "date": "2019.02.08", "title": "Нинова: Странна амнезия обхвана премиера Борисов"}
{"url": "https://www.actualno.com/europe/francija-i-germanija-postignaha-kompromis-za-severen-potok-2-news_720832.html", "text": "  Франция и Германия постигнаха компромис, който позволи на Берлин да остане водещият преговарящ с Русия по газопровода „Северен поток-2\" за Европа. Това се казва в проектодокумент, представен пред агенция France Presse.     Двете страни се споразумяха да гарантират, че правилата ще се прилагат от „територията и териториалното море на държавата членка, където се намира първата точка за връзка\", която е в Германия, се подчертава в документа, пише още агенция \"Фокус\".   Припомняме, че в рамките на деня страните от Европейския съюз ще гласуват за изменение на правилата за гарантиране на конкуренцията и правата на потребителите на газовия пазар в Европа ( Трети енергиен пакет - бел. ред. ).\r\nСъгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар - преди всичко да се забрани доставчикът на природен газ да бъде едновременно с това и оператор на газопровода.  Германия се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави. В четвъртък медии съобщиха, че Франция ще се противопостави на ФРГ по въпроса за съдбата на проекта за газопровода „Северен поток-2“.", "date": "2019.02.08", "title": "Франция и Германия постигнаха компромис за \"Северен поток-2\""}
{"url": "https://www.actualno.com/politics/zaharieva-bylgarija-ne-mojeshe-da-ima-razlichna-pozicija-za-venecuela-news_720794.html", "text": "  България не можеше да има различна позиция за Венецуела. Това каза вицепремиерът Екатерина Захариева пред журналисти в Народното събрание във връзка с позицията на България около ситуацията в латиноамериканската държава, предаде агенция „Фокус“.     „ООН е организация на обединените нации и по правилата генералният секретар не може да вземе една или друга позиция, когато държави в ООН имат различни. Неслучайно ООН е организацията, която посредничи във всички тежки конфликти. Изпраща специални представители на генералният секретар“, каза още вицепремиерът.   По думите ѝ това се е очаквало да каже генералният секретар на ООН. „Президентите и правителствата на държавите са нещо друго. Например редица президенти, не само правителство, изразиха мнението си по този въпрос, включително и чешкият президент, който изпрати писмо и покани Гуайдо, който не може да бъде упрекван със силни връзки в САЩ“, допълни още Захариева. Припомняме, че официалната позиция на България изразява подкрепа относно демократичния процес в Боливарска република Венецуела. Страната ни застава и зад Хуан Гуайдо в качеството му на временно изпълняващ функциите на държавен глава.    Президентът Румен Радев обаче поддържа тезата, че България не трябва да се намесва в спора за Венецуела. Освен това Радев счита, че правителството не изразява собствената си позиция по въпроса. ", "date": "2019.02.08", "title": "Захариева: България не можеше да има различна позиция за Венецуела"}
{"url": "https://www.actualno.com/pleven/nepravitelstveni-organizacii-shte-pravjat-v-pleven-seminar-po-pytna-bezopasnost-news_720779.html", "text": "  Неправителствени организации ще проведат на 20 февруари в Плевен семинар на тема: „Най-добри практики в пътната безопасност”. Целта е да се повиши капацитетът на експертите по пътна безопасност при управление и анализ на трафика и да се създаде ефективна организация за безопасно движение по пътищата, съобщиха от общинската управа. Фокусът на обучението ще бъде върху градската мобилност, безопасната инфраструктура, нормативната уредба и приложението на стандартите.     Лекции ще изнесат Силвия Чакърова и Васил Маджирски от Съюза на урбанистите в България, Диана Русинова – Мехмедали от Обществения съвет по пътна безопасност, Владимир Бянов, одитор по пътна безопасност, Методий Стелиянов от Института за пътна безопасност.   Семинарът ще започне в 10,00 ч. в плевенската зала „Гена Димитрова“. Покани за участие са изпратени до  кметовете на областните градове и до кметовете на общините в Плевенска област.", "date": "2019.02.08", "title": "Неправителствени организации ще правят в Плевен семинар по пътна безопасност"}
{"url": "https://www.actualno.com/business/novata-sistema-za-kontrol-na-gorivata-shte-reshi-li-problemite-news_720778.html", "text": "  Не само широката публика, но и политиците имат нужда да знаят повече за движението на петрола от танкера до бензиностанцията. Това заяви премиерът Бойко Борисов, който присъства на демонстрация на нов център за видеонаблюдение на горивата, предаде БГНЕС.      . Според обяснението, екипите на ДАНС, ГДБОП ще работят съвместно в строго изолирано помещение. По този начин ще има по-бързо стиковане при проверките. Досега поради липсата на стиковка, не е това ефектът, който искаме, обясни Борисов в типичния си семантичен стил.   \"Неслучайно казах политиците да си мерят приказките. Затова . Направихме го контрабандния център, както се оказа в битката с цигарите, битката с алкохола, всяка една институция работи, но луфтовете между тях са много големи. Затова направихме този център, където цялата информация е на едно място. Да може да се ползват масивите на всяка една държавна агенция. Всички много работят, но поради липсата на стиковка, ефектът не е този, който ни се иска. Агенти, шпиони, масиви, всичко е на едно място\", подчерта Борисов.\r\n\"За широката публика не знам какво е известно, но понеже и за законодателната не е известно и чуваме приказки как са изпусна милиарди, поканили сме тук и депутати. Всичките тези сигнали ги докарахме в София, сега ако някой каже нещо - вижда и проверява\", отбеляза още премиерът.  Очаква се с новоизградения център да се изсветли сивия сектор с търговия с горивата. . Информацията ще се пази на специални сървъри, обясни на презентацията говорителят на НАП Росен Бъчваров.    \"В последните 5-10 години няма случай на задържан контрабандист – показан и изправен пред съд, за внесено контрабандно количество гориво в България. Това е показателно как се работи по тази тема\", заяви в интервю за БНР Светослав Първанов, зам.-управител на фирма за внос и търговия с горива. Той напомни, че още преди 4-5 години са били инсталирани камери на пристанищните терминали, вързани са били към НАП и Агенция \"Митници\" различни технически средства за измерване и контрол.    Интересен факт е, че Първанов не вярва, че новите мерки на държавата ще помогнат да се оправят например проблемите с Българска акцизна централизирана информационна система (БАЦИС). Когато БАЦИС тръгна - през 2012 година, беше обявено, че при пристигане на танкер с гориво данните в нея се въвеждат ръчно от митничар и единствено от него зависи какво ще впише в системата. Същото се случваше и когато горивото отиде в данъчен склад.\r\nОще преди година БСП внесе в прокуратурата сигнал, че на системата - с една парола можеш да влезеш от 340 точки в системата, а потвърди, че Българската петролна и газова асоциация (БПГА) също е подала сигнал - още през 2015 година, и проверка на държавата е показала, че БПГА е права. По данни на БПГА през 2016 година през митнически складове са влезли 54 танкера с гориво, върху които не е упражнен количествен и качествен контрол. 19 от тях са разтоварвали на пристанище Варна, а 35 – на пристанище Бургас. По план всички пропуски в БАЦИС би трябвало да са били отстранени през лятото на 2018 година - поне засега обаче Бойко Борисов или Владислав Горанов не са се похвалили с такова нещо.", "date": "2019.02.08", "title": "Новата система за контрол на горивата - ще реши ли проблемите?"}
{"url": "https://www.actualno.com/sciencelogy/vsichko-koeto-iskate-na-edno-mjasto-novite-moto-g7-news_720802.html", "text": "  Откакто въведохме нови правила на смартфон пазара през 2013 г. със серията moto g, все повече потребители търсят премиум качество на достъпна цена. Поколение след поколение moto g, ние оставаме посветени на основния си ангажимент - да предлагаме телефони, които притежават премиум характеристиките, които заслужавате, без да жертваме качеството, надеждността и цената, които очаквате.     Тъй като няма двама еднакви потребители, изискванията към смартфоните също са много различни. Новото семейство moto g7 включва най-търсените и най-ценените функции за най-важния ни клиент - за ВАС.\r\nТова е причината Motorola да предложи четири нови модела на най-продавания си до този момент смартфон - с още по-добри камери, издръжливост на батерията, процесорна мощ и максимално големи дисплеи.    Създаден, за да правите с него най-добрите си снимки досега и да следва интензивния ви ритъм на живот, новият ви дава водеща за този клас технология на камерата и мощна производителност. Лекото потрепване на ръката и недостатъчната светлина не са проблем за двойната 16 МР камера с оптична стабилизация на изображението. Освен това с новия софтуер и изкуствения интелект (AI) правите снимки като професионалист благодарение на невероятните функции като интелигентна композиция и автоматично разпознаване на усмихнати лица. Повече няма да се тревожите, че може да пропуснете страхотен кадър, защото разполагате с батерия, която издържа цял ден, и 27W TurboPower зареждане, което ви дава енергия за 12 часа след само 15 минути в контакта.1 Комбинацията с мобилната платформа Snapdragon™ 636 прави най-бързия смартфон в цялата g серия досега. Новият 6.2\" Max Vision дисплей с U дизайн осигурява завладяващо визуално изживяване с Full HD+ резолюция, допълнено от високоговорители с кристално ясен Dolby AudioTM звук.     Снимането, създаването и споделянето на креативно съдържание никога не е било по-лесно благодарение на новия . Видео клиповете и снимките оживяват на неговия 6.2\" Max Vision Full HD+ дисплей с U дизайн. Двойната 12 МР камера разполага с впечатляваща колекция от режими - цветен акцент, автоматично разпознаване на усмихнати лица и Google LensTM, с които да разгърнете своята креативност и да взаимодействате със света около вас. 50% по-бърз от предишното поколение, може да се справи и с най-интензивните предизвикателства, на които го подложите, благодарение на супер бързата мобилна платформа Snapdragon™ 6323. Зареждането TurboPower и батерията, която издържа цял ден, ви осигуряват спокойствие дори и в най-натоварените ситуации. С усъвършенстван дизайн с контурирано Gorilla Glass стъкло телефонът не само работи, но и изглежда впечатляващо добре.  Новият член в семейството на moto g, е създаден да реши най-болезнения проблем на всички смартфон потребители - живота на батерията. идва с впечатляващ за цялата индустрия заряд от 5000 mAh. Това означава, че разполагате с батерия за 60 часа (2,5 дни) само с едно зареждане. Когато все пак батерията се изтощи, получавате енергия за часове за броени минути благодарение на зарядното устройство TurboPowerTM. Така не губите ценно време и можете бързо да се върнете обратно към това, което правите.1 Насладете се на ултраширокоъгълен изглед на зашеметяващия 6.2\" Max Vision HD+ дисплей и впрегнете целия заряд на батерията, за да работите и да се забавлявате с любимите си филми, видео клипове и игри. Мощната мобилна платформа Snapdragon™ 632 гарантира, че телефонът реагира мигновено на всяко докосване.    Не позволявайте размерите му да ви подведат. е мощен смартфон, с който ще забравите за прекъсването и забавянето на приложенията. Благодарение на мобилната платформа Snapdragon™ 632 е с 60% по-бърз от предишното поколение3 . Неговият компактен дизайн се отличава с 5.7\" Max Vision HD+ дисплей с 19:9 съотношение на картината. Така завладяващото забавление е винаги в ръката ви, буквално. А ако искате да запечатате един от онези моменти, които се случват само веднъж в живота, можете да разчитате на 13 МР камера с автофокус с детекция на фазата и нулево забавяне на затвора, която фокусира по-бързо от мигване на окото. Най-новото поколение смартфони moto g идва с ексклузивните функции Moto Experience, които правят всекидневната работа с телефона по-лесна и забавна. Подобрената навигация с един бутон заменя традиционните екранни бутони с един навигационен бар. В комбинация с AndroidTM 9.0 Pie всяко докосване и плъзване по екрана работи по-бързо от всякога. Усъвършенствахме и възможността за екранна снимка с три пръста, за да правите снимки по-продължително време, така че да запечатате цяла статия или уеб сайт, а след това да ги редактирате и споделите веднага. Тези нови възможности идват заедно с добре познатите ви и любими Moto Experience функции за бързо заснемане, включване на фенерчето с две резки движения на ръката и чувствителен дисплей, които правят взаимодействието със смартфона по-лесно от всякога.\r\nMOTOROLA, стилизираното лого М, МОТО и всички марки от семейството на MOTO са търговски марки на Motorola Trademark Holdings, LLC. Android е търговска марка на Google LLC. Dolby, Dolby Audio и символът двойно D са търговски марки на Dolby Laboratories. Qualcomm и Snapdragon са търговски марки на Qualcomm Incorporated, регистрирани в САЩ и други държави. Qualcomm Snapdragon е продукт на Qualcomm Technologies, Inc. и/или дъщерните му дружества. Всички други търговски марки са собственост на съответните им притежатели. © 2019 Motorola Mobility LLC. Всички права запазени.  е наличен в магазините на на цена от 19,98 лв. на месец с план SMART U.\r\nМоделът ще бъде наличен още от утре, от 8 февруари 2019 г. и в ”Технополис” на цена от 599 лв. е наличен в магазините на на цена от 9,98 лв. на месец с план SMART U. Моделът ще бъде наличен още от утре, от 8 февруари 2019 г. и в ”Технополис” на препоръчителна цена от 399 лв. Motorola Mobility LLC беше придобита от Lenovo Group Holdings през 2015 г.  Всички продукти с марката Moto и Motorola са проектирани и произведени от Motorola Mobility, която е дъщерно дружество на Lenovo. Lenovo е $45-милиардна глобална компания, поставена в световната класация на Fortune 500 с визия да се превърне в лидер в сферата на интелигентната трансформация посредством умни устройства и инфраструктура, които осигуряват най-доброто потребителско изживяване. Портфолиото на Lenovo е едно от най-широките в света със свързани продукти, включително смартфони (Motorola), таблети, компютри (ThinkPad, Yoga, Lenovo Legion), работни станции, както и AR/VR устройства и умни решения за дома. Решенията от следващо поколение при центровете за данни на Lenovo (ThinkSystem и ThinkAgile) създават капацитета и компютърната мощ на връзките, които променят бизнеса и обществото. Lenovo работи, за да вдъхнови различното у всеки и да изгради бъдеще, базирано на по-интелигентните технологии, в което всеки преуспява. Присъединете се към нас в LinkedIn, следете ни във Facebook, Twitter (Lenovo Bulgaria), Instagram и Weibo или ни посетете на .", "date": "2019.02.08", "title": "Всичко, което искате, на едно място: новите moto g7  "}
{"url": "https://www.actualno.com/bgfootball/oficialno-lubo-penev-e-novijat-trenior-na-cska-news_720806.html", "text": "  Любослав Пенев официално е новият треньор на . Това съобщиха от клуба на пресконференция на стадион \"Българска армия\". Пенев ще заеме мястото на Нестор Ел Маестро, който се раздели с \"червените\" по взаимно съгласие.     Той посочи и другите промени в треньорския щаб - ще има трима помощници. Това са Пабло Караско, Дани Моралес и Добри Митов. Договорът на бившия национален селекционер е за година и половина.    \"Аз съм си у нас, не идвам на гости. Решението го взех много бързо. Риск има, но аз обичам предизвикателствата и рискът не ме притеснява\", поясни Пенев.   ", "date": "2019.02.08", "title": "Официално: Любо Пенев е новият треньор на ЦСКА"}
{"url": "https://www.actualno.com/healthy/d-r-cveteslava-gylybova-reformata-na-psihiatrichnata-pomosht-e-tejyk-proces-no-trjabva-da-se-zapochne-news_720804.html", "text": "  Реформата на психиатричната помощ е дълъг, тежък и скъп процес, но трябва да се започне. Това каза в студиото на БНТ, д-р Цветеслава Гълъбова, директор на държавната психиатрия \"Свети Иван Рилски.\"     \"Факт, е че за първи път на това ниво ръководство на Министерството на здравеопазването публично се оповестява тежкото състояние, признава се.Което наистина е първа стъпка да се осъзнае и признае проблемът, който е много сериозен\", коментира д-р Гълъбова.   По думите й реформата не се крие само в смяната на плочките и дограмите. Тя изисква дълбоки и сериозни промени, предаде Център за право и здраве.\r\nИ  категорично заяви, че \"не бива да хвърляме така толкова много публичен ресурс, без да сме наясно по отделните стъпи на тази реформа.\"  \"Процесът трябва да бъде управляван от някого, трябва да има някакво управително тяло с хора с много сериозни познания по същината на психиатричната структура, и по мениджмънта и трябва този процес да бъде управляван в продължение на годините, т.е да се създаде един орган, който да управлява психично здравната реформа и който да носи отговорност за това как върви реформата в отделните й стъпки\", добави директорът на държавната психиатрия.\r\n\"Направихме ремонт на държавната психиатрична болница \"Св. Иван Рилски\". Нещата са много по-добре, но тоалетните за психичноболните са 5 за 60 души. Дори да ни закупят нови линейки, обновяват дограмата, самото място на болницата не е на подходящо място.   Държавната психиатрична болница трябва да бъде преместена в близост до болница и на по-достъпно място за близките\", смята д-р Цветеслава Гълъбова.    Според нея психичноболните не трябва да бъдат изолирани в покрайнините, а близо до градовете. Те са хора, които също имат нужда от контакти.", "date": "2019.02.08", "title": "Д-р Цветеслава Гълъбова: Реформата на психиатричната помощ е тежък процес, но трябва да се започне"}
{"url": "https://www.actualno.com/blagoevgrad/deputat-futbolen-sydija-zavede-abiturienti-v-parlamenta-news_720720.html", "text": "  Синът на кмета на Симитли Апостол Апостолов Стефан, който е и депутат, но е по-известен с професията на футболен съдия, заведе абитуриенти от града в парламента. Учениците прекараха почти цял ден в сграда, започнаха се с важни личности от политиката и зададоха много въпроси, свързани със законодателството.     Цвета Караянчева - председател на парламента, посрещна учениците от Симитли и лично им отговори на повечето въпроси, както им обясни за някои от функциите, които той има. \r\nВажна тема по време на обсъждането беше и проблемите на малцинствата. Младо момче от групата, жител на ромската махала в града проведе с Караянчева дискусия на тема толерантност и проблематичност на малцинствените групи.\r\nИнтересното е, че самият Апостолов е учил в същата гимназия, в която в момента учат учениците.  ", "date": "2019.02.08", "title": "Депутат-футболен съдия заведе абитуриенти в парламента"}
{"url": "https://www.actualno.com/healthy/dyrjavata-dava-30-mln-lv-na-oblastnite-i-obshtinskite-bolnici-news_720801.html", "text": "  Постигнахме съгласие по отношение на допълнителното финансиране за разходи за заплати през тази година. То ще бъде 30 млн. лева, от които 18 млн. лева за общинските болници и 12 млн. лева за областните болници. Това каза министърът на здравеопазването Кирил Ананиев в Министерски съвет, предаде агенция „Фокус“.     „Общото увеличение, с което ще разполагат областните и общинските болници, е 66 млн. лева. От тях 28 млн. лева са за общинските болници и 38 млн. лева са за областните болници“, обяви здравният министър.   „В бюджета на Министерски съвет и на НЗОК има увеличение и с базовия бюджет“, обясни Кирил Ананиев. „С този ресурс ще можем да създадем възможност за увеличение на заплатите“, изтъкна той. „На срещата, независимо, че беше само със Сдружението на общинските болници, разгледахме и проблемите на областните болници. Областните и общинските болници имат сходни проблеми - финансови и свързани с персонала“, каза още министърът.\r\n25-40% ще бъде увеличението в общинските болници. Увеличението ще бъде диференцирано, на база на обема на приходите през годината и процентът на разходи за персонал. „10-15% е увеличението при областните болници. Те имат по-голям капацитет и по-голямо усвояване от бюджета на НЗОК“, посочи Ананиев. „Ще бъдат заделени средства и за нормалното функциониране на общинските болници в населени места, където няма други лечебни заведения. Приходите, които получават от НЗОК, са сравнително ниски, по обективни причини, защото броят на пациентите е по-малък“, обясни здравният министър.  „Разбрахме се да работим по преструктуриране на общинските заведения с цел повишаване на ефективността им“, обяви Ананиев. „Предстои в следващите дни и седмици да решим чисто технологични и организационни въпроси, които ще дадат възможност общинските болници да увеличат своя обем и обхват на дейност“, обясни министърът. Попитан свързано ли е решението за отпускане на допълнителни средства на общинските и областните болници с изборите, Кирил Ананиев коментира: „Не бих искал да обвързвам с евроизбори или местни избори това решение“. „Това е първа крачка по отношение на решаването на проблема с хората, които ежедневно се грижат за нашето здраве“, изтъкна той. „След като стигнахме до съгласие в ускорен порядък, ще подготвя постановление, което да внеса в Министерски съвет. Това е възможно да бъде още следващата сряда“, заяви Ананиев. В отговор на въпрос откъде ще дойдат парите за увеличението на заплатите, министърът уточни: „Допълнителните пари ще дойдат от държавния бюджет, чрез преструктуриране на разходите“. „Вече имаме разпределение по болници, за това може да стане много бързо“, каза още той.\r\nОт Сдружението на общинските болници благодариха на правителството за разбирането от тяхно име и от името на населението на малките общини. Сдружението ще организира среща на 14 март, на която е заявено участие от страна на Министерството на здравеопазването.   ", "date": "2019.02.08", "title": "Държавата дава 30 млн. лв. на областните и общинските болници"}
{"url": "https://www.actualno.com/actualno/brekzita-na-shriodinger-news_720578.html", "text": "  Сценариите за Brexit започват да влизат в налуден режим. Доналд Туск публично , че в Ада трябвало да има специално място за искащите Brexit, Тереза Мей се превърна в някакво странно същество, на което хем отхвърлят споразумието, хем все пак трябва да измисли някакво, говори се от време на време за втори референдум, а някъде преди много време имаше един Найджъл Фараж, който вече е далечен призрак от миналото, дето само е разбъркал говната, а после е избягал там, където Туск така или иначе иска да го изпрати. В тези общи налудности сценариите за решаване на кризата изглеждат така:      Просто Brexit се преговаря безкрайно. Преговаря се 2019-та, 2020-та, 2021-ва и така нататък. Годините си вървят, премиерите се сменят, винаги става ясно, че нещо там ще се договори, но може пък и да не. Сключват се Споразумения за Предпазния механизъм на Проектодоговора по Националния Консенсус и още три-четири реда подобни работи. Накрая вече хората свикват - влизаш в ситуацията на парчето Can't Let You Go на Rainbow , в която \"не мога да те пусна, въпреки че всичко е свършило\".   Значи, първо се прави референдум, който да реши дали да има втори референдум, който да постави отново въпросите от първия референдум. Втория референдум за първия референдум гласува да има трети референдум, който повтаря първия. Резултатите от третия референдум учудващо се оказват същите като тези от първия. Но не унивай. За всичко това си има четвърти референдум, който би могъл да подложи на дебат евентуалния пети, който да повтори първия и третия и при евентуален неуспех да предизвика шести, който да предложи културно седмия. Тоя човек в момента е единственият шанс на Великобритания. Може и трябва да бъде причакан в ситуация на дълбок ишиас и докато трае ишиаса да му бъдат тикнати всякакви споразумения, които да разписва.     В крайна сметка така или иначе Brexit е почти 50 на 50, а ние отдавна сме специализирали подобно разпределение на шансовете в локални тарикати, които добре владеят илюзията на равните вероятности. Излизането от ЕС може да се изиграе на най-обикновен битак в Горна Оряховица. Това, че София не е България не е нищо в сравнение с това, че Лондон не е Англия. Необходимо е по-аграрните части да получат известни отстъпки и възможности за участие в живота на Лондонското сити. Така в тях постепенно ще проникнат така необходимите проевропейски настроения, които при преиграването на точка 2 да дадат резултат.    В крайна сметка и това е вариант. Европейския съюз все някога, все пак, ще се разпадне. Тогава вече мечтаният Brexit ще изглежда много по-лесен за изпълнение. Макар че съществува и една зловеща възможност: да се потъне в абсурдизма на Шрьодингер и да се обсъжда дали да напуснеш нещо, което го няма. По подобен начин например ние обсъждаме дали да напуснем държавата. А какво ако Туск е прав? Има си казани за всичко - убийства, кражби, бг политика и там някъде, между изневярата и гордосттта - казан за Brexit. Още Свети Петър те гледа с подозрително око, а като се приближаваш към него на голямата плазма в Чистилището върви кадъра, в който си пуснал бюлетина за излизането от ЕС.  Райко Байчев ", "date": "2019.02.08", "title": "Брекзита на Шрьодингер "}
{"url": "https://www.actualno.com/showbusiness/koj-e-pyrvijat-jasen-uchastnik-v-novija-sezon-na-kato-dve-kapki-voda-news_720808.html", "text": "        Изпълнителката на емблематичните за българската музика сцена парчета \"Лунен сън\", \"Нищо\", \"Видимо доволни\" и други хитови заглавия ще се впусне в нови предизвикателства със старта на седмото издание нa \"Като две капки вода\". По време на шоуто ще влезе в поредица световноизестни образи, които ще провокират и забавляват с уникално присъствие и характер.   \"Щастлива съм, че ще бъда участник в най-забавното и позитивно шоу в българския ефир. \"Като две капки вода\" е голямо предизвикателство за всеки артист с утвърден стил и ще ми бъде много интересно да експериментирам извън своя в продължение на 13 седмици. Предстои ми незабравимо телевизионно приключение!\", сподели изпълнителката. В минал сезон на шоуто певицата обра овациите на публиката като специален гост с образа на своя колега Миро.  \"Мария е изключително дисциплинирана и мотивирана. Очакваме изключително оригинални образи от нея и невероятна битка между артисти по време на лайфовете\", споделя екипът на продукцията, който издава, че новите 8 участника са бойци, готови да дадат най-доброто от себе си за публиката и журито на шоуто.", "date": "2019.02.08", "title": "Кой е първият ясен участник в новия сезон на \"Като две капки вода\"?"}
{"url": "https://www.actualno.com/curious/sedmichen-horoskop-za-11-17-fevruari-news_720805.html", "text": "        Това е седмица, в която с лекота ще се справите с всички проблемни отношения, които сте имали до момента. Това се отнася, както в служебно отношение, така и в личен план. Възможни са някои противоречия и именно при разрешаването им може да демонстрирате готовността си за отстъпки. Но много скоро трябва да подкрепите добрите си намерения и с действия. Сряда е ден, в който да проявите повече загриженост и топло отношение към партньора си. Не пропускайте да прекарате незабравим уикенд. Това е седмица, в която всичко ще застане на своите места. Някои хора може да не ви харесат, но фактът, че всичко се нарежда ще ви донесе немалко удовлетворение. Погрижете се за вашето спокойствие и нерви. Не изтощавайте организма си с излишно психическо натоварване. Дългите разходки след работа ще ви позволяват да се приберете отпочинали от тревожните мисли. В събота и неделя не предвиждайте срещи с роднини. Осигурете си съзерцание на природата на тихо място.   Седмицата на любовта обещава да ви дари с много романтика и жестове на обич от страна на любимия ви човек. Не се колебайте да изразите благодарността и чувствата си по най-силния начин, на който сте способни. Сега можете да се поглезите малко повече, но имайте предвид, че през другата седмица ще ви се наложи да наваксвате. Не злоупотребявайте с алкохола и сладкото. След това ще се чувствате прекалено унили.     ", "date": "2019.02.08", "title": "Седмичен хороскоп за 11 - 17 февруари"}
{"url": "https://www.actualno.com/viewpoint/karakachanov-i-okonchatelnoto-reshenie-na-ciganskija-vypros-news_720756.html", "text": "  Спомняте си, че конференцията във Ванзее, където се взима решението за окончателно решаване на еврейския въпрос, се случва през 1942, когато войната е на път да се обърне. Нацистите насочват геноцидните страсти на нацията към въображаемия враг, за да отклонят вниманието от наближаващото поражение и да замесят всички в едно чудовищно престъпление.     Разбира се „концепцията“ на Каракачанов няма нищо общо със съдържанието на онзи нацистки документ, асоциацията идва главно по линия на формата. Първо, ВМРО разгаря расистките страсти на българската нация в момент, когато обединени лъжепатриоти са се хванали за гушите и не се знае как ще се представят на идващите избори. Министърът вече разигра сцена с багери, които наказват колективно ромската общност заради престъпление на двама души, но ефектът навярно не е бил достатъчен. Затова на помощ идва административно-управленската сериозност.\r\nИ тук е другата прилика с Ванзее – желанието един сложен и дълго игнориран проблем да се реши изведнъж и окончателно. При това не от екип със специалисти в сферата на социалните политики, урбанизма, образованието и т.н., а именно от силовия министър на отбраната. Човек би могъл да си каже: пращат танковете и от циганския въпрос няма да остане камък върху камък… Какви мерки предлага вицепремиерът на европейска България?   Ще почна от най-позитивното: „Приобщаване на почтени и образовани лица от циганската (ромската) общност към дейността по опазване на обществения ред.“ Съгласен съм напълно, интеграция ще има, само ако маргинализираните групи намерят мястото си в българските институции, в полицията, армията, партиите, образованието и т.н. Така те ще започнат да ги припознават като свои. Ако виждат по телевизията журналисти от своята етническа група например, ще се чувстват повече българи. Е да, ама последователите на г-н Каракачанов едва ли ще приемат някаква политика на позитивна дискриминация, каквато се практикува в целия демократичен свят; пак ще заговорят за привилегии и ще си останем в институциите само „етнически наши хора“.Отдавна сме се съгласили, че е нужно „постепенно премахване на гетата и намаляване на концентрацията на живеещите в тях чрез недопускане на незаконни строежи“. Тук най-харесвам думата „постепенно“, която именно противоречи на горното подозрение за „окончателно решение“. Бих повярвал в добронамереността на г-н Каракачанов, ако беше си направил самокритика за последното кампанийно бутане на колиби.\r\nИ изобщо – ако имаше отказ от маниера да се реагира със законови мерки на отделни криминални инциденти. „Постепенно“ значи в някои случаи бутане, в други - узаконяване, в трети - строеж на социални жилища, в четвърти - благоустрояване на махалата и вкарване там на полицейски пункт. За това трябва бюджет, но и воля, и съгласие от българската част на нацията - каквито в момента за жалост не виждам. Значи предварително трябва дебат, просвещение, уталагане на страстите.\r\nИдеята за това на ромите да се дава земя, за да се махнат от съответното населено място, не е добра, защото земеделието е сериозна професия, която не всеки може/иска да практикува. А и маргинализирани групи обикновено нямат какво да инвестират в обработването на тази земя. Ще има ли например програма за земеделски заеми на роми, гарантирани от държавата? Или тъкмо ВМРО ще писне, дето не даваме на „нашите“? Без всякакво съмнение нужна ни е програма за заетост на маргиналните групи, а проблемът с ромите е първо - че нямат образоване, но и второ, още по-важно - че са силно дискриминирани. Тъкмо за това последното кой знае защо в „Концепцията“ няма и дума.    Въвеждането на „трудово-образователна повинност“ е едно сталинистко мечтание, което за пореден сезон не слиза от медийния ни сериал. Какво толкова славно виждат в Трудови войски, с които нашата страна е наказана след Ньой, аз не разбирам, но да не усложняваме. Те вървят в пакет с друга момчешка идея на министъра, а именно да въведе наборна служба. Така се връщаме във времето на соца: българите в армията, циганите – в трудови войски. Трябва ли да коментираме подобни антиконституционни идеи за създаване на две категории граждани? Ако искаме ромите да учат занаят – чудесно, нека направим интернати с държавно финансиране, където те - по желание! - да се учат на професия и трудова дисциплина. Но тази работа следва да организира не военното, а образователното министерство. Талантът на популиста традиционно включва умението да се внушават апокалиптични усещания, както е било през 1942 година. Ваят се образи на врагове. В случая такива са неправителствените организации, които трябвало да бъдат наказани да имат офиси в съответните гета. (Впрочем имаме ли правна дефиниция какво е гето у нас? Ще ми помогне ли някой юрист?) Начело на злодеите е, разбира се, г-н Сорос, който тази година ще навърши 89 години, да е жив и здрав още дълго да служи за боксова круша. Добре, да си представим, че се закрият всички неправителствени организации, които работят с роми, да си представим, че държавата ни реши да компенсира чуждестранното финансиране, което те получават. Кой тогава ще работи например по „ограничаване на традиции, които противоречат на правовия ред и съвременните морални ценности (напр. купуване на булки, фактическо съжителство между деца, саморазправа и др.)“? Кой ще обучава изостаналите общности на семейно планиране?\r\nНаместо да изисква от държавата да открие програми за финансиране на организации, които ще вършат подобна работа, г-н Каракачанов внушава, че ще се действа силово - та даже, че ще се мобилизират доброволни милиции, каквито вече на няколко пъти виждаме - къде на мотори, къде пеш. Представете си го само в сферата на забременяването и абортите, карикатуристите вече се развихриха! Най-скандални безспорно са мерките по ограничаване на ромската раждаемост, които в литературата са познати като „евгеника“. Тази демографска чувствителност е най-тревожното при лъжепатриотите; чудят се как да направят така, че нашите да раждат, а чуждите - не. А кои са наши и чужди явно ще решава министерството на отбраната. Предният скандал пък беше около инвалидите-мошеници, които подкупвали ТЕЛК-овете.Каква е целта на подобни акции ли? Целта е да се насъскат избирателите срещу едни маргинализирани от обществото хора, които няма да създадат проблеми на политиците, но ще им осигурят лесна победа. Не големите бизнесмени, не незаконните палати или офшорните грабежи – врагът е самотната майка, която ограбва държавата като взима 90 лв. за две деца при доход под 400 лв. на месец! Родила нарочно, за да се облагодетелства. Вижте докъде падна „българщината“ ни, просто да те хване срам. Толкова ли ни е голяма мизерията, че дърпаме като гладни кучета кокала от устата на другия? Как се гледат две деца с 90 лева? Да, има и богаташи от гетото, живеят в замъци, а получават социални помощи. Но контролът тук предполага стягане на социалните служби, а не разгаряне на расистки страсти. Ами да ги стегнат, нали управляват, какво тук има да се прави „концепция“? Май по-лесно е да се ругае декадата на ромското включване, отколкото да се управлява.    Не знам дали си заслужава по-нататък да обсъждаме изложените идеи, които звучат повече като разговор на маса след 10. Разбира се, че следва държавата да развие някаква трайна стратегия по отношение на проблемните групи, но не изведнъж и предизборно, нито силово и агресивно. Много от казаното можеше да звучи напълно приемливо, ако беше пронизано от грижа за едни наши съграждани, тънещи в бедност. Например отнемането на социални помощи в случаи на нарушения можеше да бъде придружено от предложение за сериозна подкрепа на онези, които работят и учат. Образоването на младите момичета за семейно планиране можеше да е елемент от грижата за тяхното цялостно равноправно развитие. Интеграцията предполага не само пръчка, но и морков, а в този текст аз морков не виждам. Да се интегрираш, значи да заобичаш една нация, а това само със страх и наказания не става – насилието ражда цинизъм, отчуждение, контра насилие.\r\nГ-н Каракачанов явно се обръща към собствената база, макар и с някои реверанси към останалите, откъдето идва и чудноватото определение, обърнато към двете аудитории: „цигани (роми)“. Когато прегледате коментарите под постинга му във Фейсбук, ще разберете, че целта на концепцията е постигната. Един пример: „Циганите, които не са се социализирали до сега да се екстрадират за Индия!“ (Оригиналният правопис е запазен). ", "date": "2019.02.08", "title": "Каракачанов и \"окончателното решение\" на циганския въпрос"}
{"url": "https://www.actualno.com/crime/sobstvenikyt-na-emko-emilijan-gebrev-troven-s-novichok-news_720751.html", "text": "  Третият участник в покушението над Сергей Скрипал (редом с ), криещ се под името Сергей Вячеславович Федотов, е бил свързан с друго , касаещо пряко България. Става въпрос за българския предприемач Емелян Гебрев, а случаят е от април 2015 година. Това съобщават изданията The Insider и Bellingcat, пише      Агентурното си име Федотов е получил през 2010 година  и в следващите 8 години активно е пътувал по Европа и Средна Азия, често появявайки се на места, където са се провеждали важни политически събития. По-рано изданието \"Фонтанка\" обърна внимание на това, че  Федотов заедно с първо са били в Прага, през 2014 година, а след това във Великобритания във връзка с отравянето на .   По информация на The Insider и Bellingcat Федотов е бил и в България точно в тези дни, когато е бил отровен оръжейният търговец Емилиян Гебрев. При това,  според експертизата, той е бил отровен с вещество от класа \"Новичок\".\r\nНа 24 април 2014 година Федотов е пристигнал с полет от Москва в Бургас. Той е имал билет за връщане за 30 април, но вечерта на 28-ми се оказал в Истанбул, където срочно закупил билет за Москва. По-рано в този ден Гебрев е хоспитализиран спешно, след като губи съзнание по време на прием, който организирал в София.  Сравнително по същото време зле се почувствал и синът на Гебре.в и един от мениджърите на неговата компания \"Емко\", пише още theins.ru. Тримата са хоспитализирани със симптоми на тежко отравяне. Лабораторията на Хелзинския университет, специализирана в химическото оръжие, е могла да установи следи от два органофосфати, които свидетелстват,  че е бил направен опит Гебрев да бъде убит с нервно-паралитично вещество от семейството на \"Новичок\".\r\nМесец по-късно Гебрев излиза от кома и състоянието му се подобрява. По-късно той разказва пред Bellingcat и The Insider, че през май състоянието му отново рязко се влошава и пак постъпва в болница. Поредно съвпадение е, че през май Федотов се връща в България и отново си тръгва не с обратен полет, който вече е бил поръчан, а през Сърбия.\r\nНа въпрос с какво той може да представлява интерес за ГРУ, Гебрев отговори, че вижда само два възможни мотива: първо, компанията му е правила доставки на оръжие в Украйна и второ, Русия е имала намерения към оръжейния завод \"Дунарит\", който е под контрола на неговата компания.        Ожесточената борба за \"Дунарит\" между Пеевски и Цветан Василев лъсна в средата на лятото. Тогава беше отнет \"временно\" , чийто собственик Емилиян Гебрев обяви претенции за \"Дунарит\" и то след като заводът плати в момента, в който и когато икономическият министър Емил Караниколов поде .  Моменталното плащане на 50 млн. лева показа, че \"Дунарит\" е далеч от  финансови затруднения, както Караниколов опитваше да внуши и ,  че сега ще бъде измислен закон интересни за Пеевски бизнеси да не могат  да си плащат дълговете, за да бъдат одържавявани – в негова полза. ,  че държавата решила да замести офошрка на Пеевски в полза на Пеевски,  като атакува \"Емко\". Караниколов пък упорито твърдеше, че ,  защото не било отразено в Търговския регистър, въпреки че в  акционерната книга на русенския оръжеен завод ясно пише, че \"Емко\" и  Гебрев вече са собственици. В спора се намеси и Цветан Василев, който  обяви, че Борисов и Пеевски решили, че им се полагат.\r\nВ крайна сметка Караниколов почна да протака за \"Дунарит\" и ,  която беше лишена от договор с \"Кинтекс\" – при това като беше провалена  пратка по договор за Индия, готова да бъде товарена! Икономическият  министър намери и нов начин – на база на други дългове, които държавата вече купила. Но - Караниколов призна, че никой не е казвал, че \"Дунарит\" има финансови  затруднения и се оправда, че законът е виновен за затрудненията на  \"Емко\", но каза и, че този закон е безумен.\r\nЛогично се стигна до и то пред Министерския съвет. Четири дни, след като започнаха протестите и виковете \"Оставка\" към Бойко Борисов, лицензът на ,  но не и преди да минат важни оръжейни търгове в чужбина, на които  фирмата на Емилиян Гебрев не можа да участва. Това провокира още един  протест, с обвинения към държавата, че е заради договорите с \"Кинтекс\" и в полза на ВМЗ-Сопот. Този протест, обаче, си остана единствен и - в очакване за ново развитие евентуално догодина, макар че за спасението на \"Емко\", което подсказва как разсъждава вече доскоро критикуващият държавата бизнесмен.\r\nГебрев обаче смени тона в началото на 2019 година. Той директно заяви, че отново . Според него този път атаката била през НАП - да се изготви нереален ревизионен акт срещу него лично, за да бъде взет \"Дунарит\".      Буквално преди две седмици стана ясно, че Върховният административен съд (ВАС) е на КЗК, с което Гебрев взе \"Дунарит\" и де факто съдбата на русенския оръжеен завод пак е под въпрос.\r\nПревод:  ", "date": "2019.02.08", "title": "Собственикът на \"Емко\" Емилиян Гебрев тровен с \"Новичок\"?"}
{"url": "https://www.actualno.com/starazagora/tridnevni-tyrjestva-za-trifon-zarezan-v-gylybovsko-news_720755.html", "text": "  За зарязване на лозите се готвят стопаните от община Гълъбово. Началото на празниците ще бъде утре, 9 февруари, в село Априлово. За осемнадесети път клубът „Св. Трифон Зарезан“ в селото ще направи голям празник за съселяните си, на който ще свири Пилашевския народен оркестър. След като поиграят хоро на площада, априловци ще отидат да зарежат лозята. В ритуалната зала на селото ще има дегустация на вина на местните майстори и ще бъдат наградени най-добрите от тях. По традиция ще се избере и Цар Трифон.     На другия ден, 10 февруари, с общоградски празник и конкурс за най- добър винопроизводител Трифоновден ще отбележи и град Гълъбово. Сред кодираните бутилки с проби от бели и червени вина от производители в региона ще се изберат най-добрите по цвят, аромат и вкус.   Отбелязването на празника на Трифон Зарезан в общината ще завърши с отбелязването му в с. Обручище другата събота, 16 февруари. Местните майстори обаче ще дегустират, не само за да определят най-хубавото вино, а за изберат и най-вкусното домашно мезе за гроздови еликсир.", "date": "2019.02.08", "title": "Тридневни тържества за Трифон Зарезан в Гълъбовско"}
{"url": "https://www.actualno.com/kustendil/po-malko-ubiti-i-raneni-po-pytishtata-otchitat-ot-policijata-v-kustendil-news_720764.html", "text": "  Вчера - 7-ми февруари, комисар Васил Паргов - началник отдел Охранителна полиция към ОДМВР - Кюстендил запозна гражданите на града с пътнотранспортната обстановка, на територията обслужвана от областната дирекция на МВР - Кюстендил. Той предсави и статистическите данни за 2018-та и направи отчет за свършената работа през изминалата година, както и представи промените в Закона за движение по пътищата, отнасящи се до уведомяването на проверяваните водачи, за издадени наказателни документи и не връчени такива.     За 2018г. на територията, обслужвана от ОДМВР - Кюстендил, възникналите тежки пътнотранспортни произшествия са 73 бр., като убитите са четирима, а ранените са 89. За сравнение през 2017г. - убитите са 10, ранените са 118, а тежките ПТП-та са 99. “Тоест в момента за 2018г. имаме спасени шест човешки живота. Съответно ранените са с 30 човека по-малко. Спасяването на тези шест живота и намаляване на ПТП-тата е вседствие на засилената работа по безапостността на движението, като за целта са организирани множество специализирани полицейски операции, за които след приключването им - подробно сме ви уведомявали.“ - започна комисар Васил Паргов.   Във връзка с административно-наказателните нарушения - съставените актове, общо за четирите районни управления, които са на територията на Областната дирекция - са 6 552 бр. “Съставените фишове са 6 294, електронните фишове, които са единствено за установените нарушения  - превишаване на максимално разрешената скорост в населени места и извън населени места - са 24 622 бр. електронни фиша през изминалата година. На база на оценката, която направихме в началото на 2018г., изведохме заключението, че един от основните преоритети трябва да бъде - причината, поради която възникват пътнотранспортните произшествия - това е скоростта. За това сме акцентирали преди всичко за спазване на скоростта в населените места и извън населените места, и също в участъци в които има концентрация на пътнотранспортни произшествия. Благодарение на тази превантивна дейност, контролната дейност която сме извършили - отчитаме това намаление на броя убити и ранени“ - допъни още комисар Паргов.\r\n“Искам да запозная вас и гражданите на Кюстендил, че в началото на 2019г. има промени на Закона за движение по пътищата и автоконтрольорите, когато извършват пътен контрол - т.е. установят нарушение и спрат водача, благодарение на техническите средства които имат, могат да извършват в реално време, справка относно наложените наказания на водача и съответно - наложените глоби. С тази поправка от началото на 2019г., автоконтрольорите имат право да изземат свидетелство за управление на МПС на водача, който не си е заплатил дължимите глоби. Като искам да акцентирам - в срок от 2ч. ако водачът докаже, че е заплатил глобите или намери начин да бъдат платени - на място му се връща свидетелството за управление на моторно превозно средство.“  Автоконтрольорите, извършват и проверка на пътници - в моторните превозни средства, за наличието на неплатени глоби. Съответно на тях не им се изземат документите, а се изготвя протокол, с който се запознават да бъдат заплатени. Когато даден водач подновява своето Свидетелство за управление на МПС, съгласно Закона за движение по пътищата, служителите, които работят в звена на Пътна полиция, извършват проверка за наличието на платени или в случая невръчени наказателни постановления или електронни фишове. Ако се установи, че са влязли в сила ел. фишове и наказателни постановления - се отказва услугата подмяна на Свидетелство за управление на МПС. Ако към момента на подаване на документите, се установи, че водачът има неполучени ел. фишове и наказателни постановления - те се връчват и при получаване на Свидетелството за управление на МПС - водачът е длъжен да докаже - или че ги е заплатил, или че тръгва по хипотезата - обжалване на дадено наказателно постановление - съответно пред Районен съд по местоизвършване на нарушението. Също така закона дава право, когато има съставен електронен фиш и водача узнае, да попълни декларация - в 14 дневен срок, кой е управлявал въпросния автомобил и електронния фиш се преиздава на лицето - управлявало. След като водача изпълни своите задължения, съответно получава и Свидетелството ва управление на МПС.\r\nЕто какво обясни Васил Паргов и за дерегистрацията на моторни превозни средства:   “Когато автомобила се управлява от неправоспособно лице - се извършва дерегистрация на автомобила за срок от 6 месеца до 1 година. Тук закона не прави разграничаване дали автомобила е собственост на лицето, или чужда собственост. Директно пристъпваме към дерегистрация, към момента на установяване на нарушението. Също се предвижда и дерегистрация на автомобилите, когато собственик управлява под въздействието на алкохол и следващия случай е когато собственик управлява под въздействието на наркотични вещества - също се извършва дерегистреция на моторното превозно средство. Тези санкции, които са въведени са доста крупни. Целта е намаляване на пътнотранспортните произшествия и чрез тях да ограничим загиналите и ранените по пътищата. “    Новият проект за Закон за движение по пътищата е качен за обществено обсъждане. Той ще бъде разделен образно на два закона - Закон за движение по пътищата и Закон за водачите, т.е. кфалификацията на водачите, категориите, начина на придобиване на категориите, първоначалната теория, която се полага за придобиване на правоспособност - това ще бъде в два отделни закона. Те са качени за обществено обсъждане и след преминаване на процедурата, предстои приемането им. \r\nПо отношение на пешеходците, от началото на тази седмица - 4-ти февруари, до 15-ти протича специализирана полицейска операция, на територията на Областната дирекция - за неправилно пресичане на пешеходците, но и за водачи, които не пропускат преминаването на пешеходни пътеки. Към настоящия момент има съставени 3 бр.актове - по 20лв., на жители на град Кюстендил.", "date": "2019.02.08", "title": "По-малко убити и ранени по пътищата, отчитат от полицията в Кюстендил"}
{"url": "https://www.actualno.com/football/policijata-identificira-tjaloto-na-emiliano-sala-news_720746.html", "text": "  Тялото на Емилиано Сала бе идентифицирано от полицията в Портланд Порт, Дорсет, след като бе извадено от дъното на Ламанша преди няколко дни, обявиха от полицията в града.     Аржентинецът бе на път към Кардиф, който трябваше да е следващият му отбор, но еднодвигателният самолет, управляван от Дейвид Иботсън се разби във водата с двамата на борда.   Останките от машината бяха намерени в събота след частно финансирано подводно търсене, а намереното тяло се оказа именно на футболиста.\r\n\"Тялото, което бе донесено в Портланд Порт в четвъртък, 7 февруари 2019 г. бе идентифицирано като принадлежащо на професионалния футболист Емилиано Сала\", се казва в съобщението на полицията.  \"Семействата на г-н Сала и на пилота Дейвид Ибътсън бяха информирани за новината и ще продължат да бъдат подкрепяни от специално обучени служители за връзка със семейството. Нашите мисли остават с тях в този труден момент\", допълват от полицията.", "date": "2019.02.08", "title": "Полицията идентифицира тялото на Емилиано Сала"}
{"url": "https://www.actualno.com/society/majkata-na-banev-ne-sme-bogata-familija-pensijata-mi-e-340-lv-news_720738.html", "text": "  Майката на Николай Банев получава 340 лв. пенсия. Това обяви самата тя и допълни, че не са богата фамилия.     \"Даже се чудим как да гледаме децата във Франция, те сега са в един английски колеж. Луксозният живот на никога не е бил в такава степен, в каквото се тиражира. Те водят един напълно нормален живот. Тезите на прокуратурата се базират само на свидетелски показания. Аз жадувам да видя официален документ\", допълни още Мария Банева в интервю за bTV.   \"Не приемам твърденията, че ТЕЦ \"Казанлък\" и \"Полимери\" са фалирани и обезкостени. Периодът тогава беше труден и имаше икономически пречки. Имаше обективни и сериозни икономически причини. Това е причината за спирането на работата им, но не мога да коментирам в пълнота, защото не съм много добре запозната. Приватизацията бе законен процес. Николай Банев е инициативен човек и търсеше възможности за биснес. В началото той се справяше много добре. В предприятията на винаги бордът на директорите взимаше решенията. Никога тези решения не са взимани еднолично. Категорично отхвърлям твърденията, че имаме 1 млрд. в банки. Евгения Банева, която аз много уважавам, каза в съда, че ако имаме 1 млрд., държавата незабавно да ги вземе\", разказа още тя.\r\nМария Банева увери, че синът и снаха ѝ не са планирали да напускат страната или да избягат.  \"Вчера се видяхме в съда. Целунах и му казах да се държи и да бъде силен. Аз не съм видяла все още нито един документ или доказателство, което да подкрепя тезата на прокуратурата. Техните обвинения не се базират на никакви доказателства. Като отида на свиждане, си говорим за децата основно. Нося му каквото е разрешено. Сокове не съм носила. Всяко едно нещо се проверява от охраната. Разбира се, че не съм му носила телефон в ареста. Не мога да кажа дали Николай има телефон. Представете си, че този телефон е подхвърлен\", каза още майката на Николай Банев. \r\nОтносно тиражираното твърдение, че Евгения Банева смята да се кандидатира за евродепутат Мария Банева заяви:   \"Само от Евгения зависи дали ще се кандидатира за евродепутат. Вече има инициативен комитет, който е готов да я подкрепи и издигне. В него участват много известни хора и творци, които се притесняват за нашето моментно състояние. Николай и Евгения не са имали сериозни контакти с политици. Винаги обаче са имали много хубави и добри приятелства. Николай винаги е бил с леви убеждения. Подпомагал е определени политически кампании, но не с големи суми.\"    ", "date": "2019.02.08", "title": "Майката на Банев: Не сме богата фамилия, пенсията ми е 340 лв. "}
{"url": "https://www.actualno.com/business/ekspert-rjazyk-skok-na-cenite-na-gorivata-za-sega-ne-se-ochakva-news_720747.html", "text": "  \"Рязък скок на цените на горивата за сега не се очаква, но от лятото можем да очакваме такъв заради добавянето на нова биокомпонента, която е по-скъпа.\" Това прогнозира в  интервю за bTV Светослав Бенчев, експерт на Българската пертолна и газива асоциация.     \"През последния месец много нарасна цената на биокомпонента, а ние сме задължени да смесваме както бензина, така и дизела с биогориво. Във всеки един литър трябва да смесваме 6% биодизел и 8% биоетанол. Поне за момента това е записано в Закона за енергията от възобновяеми източници, няма промяна в него, дори напротив – ще добавяме от март тази година още една компонента – ново поколение биодизел, което е доста по-скъпо\", обясни Бенчев.   \"Поне за момента едва ли ще се усети в цената на горивата, защото става въпрос за много малък процент – това е 1%. Този процент обаче ще продължи да се увеличава, тъй като такива са международните и европейските задължания, може би следващата година вече ще повлияе със сигурност на цените, даже още от средата на тази година\", категоричен беше експертът.\r\nВ момента няма как да се прогнозира дали ще има лятно поскъпване на горивата, отбеляза той. \"Дали ще има по-скъп бензин през лятото зависи от това колко бензин ще се произведе в Европа и САЩ. Цената на бензина в този период зависи както от пътуванията тук, така и в САЩ. През последните две години нямаше летни поскъпвания\", припомни Светослав Бенчев.  \"Цените в края на миналата година паднаха заради цените на международните пазари. Сега имаме обратните процеси, и затова цените на бензина са се качили с 2,5% а на дизела с 2,8%\", обясни Светослав Бенчев по повод повишението е с 4-5 стотинки за литър през последната седмица.    \"Цените зависят изцяло от международните пазари,  в България има засилена конкуренция между веригите, така че няма как да се опитваме да ги задържим. В България по данни на НАП има около 3 000 бензиностанции, от тях олоко 1400 членуват в Петролната и газовата асоциация. В този смисъл има около 1600 бензиностанции, които не зависят от никого, това са повече от 50%, така че не виждам проблем с конкуренцията. По отношение на търговията на едро, в България има 121 данъчни склада, 14 от тях са на асоцията. В България картел няма\", категоричен беше експертът.    Всичко зависи от цената на петрола на международните пазари, всичко зависи от международните събития, подчерта Свеслав Бенчев. По думите му в момента цените вървят надолу заради Венецуела и проблемите около президента Мадуро.\r\n\"Факт е и, че квотите, които държавите от ОПЕК са си поставили, вече се спазват. Вчера и инвестиционните банки намалиха предвижданията си за цената на петрола тази година. В този смисъл, ако нещо не се случи на геополитическата сцена, цените да останат в този диапазон\", посочи още той.    \"До 30 март трябва да пренастроим нашите касови апарати, така че в касовата бележка да се показва подробна разбивка за цената. Това  със сигурност ще струва някаква сума за нас, а на 30 юни ние трябва да въведем изцяло нови касови апарати и фискални системи. За момента мога да каже, че много бензиностанции няма да могат да се справят и със сигурност някой ще трябва да плати тези нормативни изисквания, за съжаление обикновено това е крайният потребител\", отбеляза още експертът от Българската петролна и газова асоциация.", "date": "2019.02.08", "title": "Експерт: Рязък скок на цените на горивата за сега не се очаква"}
{"url": "https://www.actualno.com/society/dimov-s-otchet-za-vsichki-razrusheni-duni-predimno-globi-za-smokinja-ne-znael-kogo-da-globjat-news_720809.html", "text": "  Наложени глоби или предстоящо налагане на глоби – това са мерките, които са приложени в рамките на правомощията на държавните институции, отговарящи за опазването на околната среда, страна ясно от думите на екоминистъра Нено Димов на парламентарен контрол. Той отговори на въпрос на предшественика си и депутат от ГЕРБ Ивелина Василева.     Димов даде подробен отчет какво са свършили де факто Регионалните инспекции по околната среда в Бургас и Варна. Повече работа е имала инспекцията в Бургас, която е наложила административен акт т.е. , защото са засипани дюни с пръст на място, което е извън имота на застрояване. Сигнал за подаде Тома Белев от „За да остане природа в България“. Иначе самият строеж не е незаконен – имало е процедура по Закона за биологичното разнообразие (ЗБР) и тя не била обжалвана, строяло се по одобрен план. Публично към момента има информация, че инвеститорът се отказал да строи на „Градина“, но всъщност няма законова забрана за това.   Същата санкция – имало за при Созопол, защото свлачището там засипало дюни. И там била пусната процедура по ЗБР, нямало обжалване и затова било законно да се строи. Припомняме, че засега и там строежът е спрян.\r\nИнтересен факт е, че Димов призна, че на къмпинг \"Смокиня\" има нарушение на пясъчни дюни - в природната забележителност \"Пясъчни дюни\", в местност Каваците, но . Припомняме, че м беше привлечен местен бизнесмен - Иван Нончев.  Що се отнася до дейността на \"Арапя\", при Царево, Нено Димов обясни, че там не е защитена територия, тя не влизала в „Натура 2000“, а РИОСВ нямала правомощия – отговорността за изсичането на гората била на общинската администрация, по Закона за устройството на територията (ЗУТ) и Закона за устройството на черноморското крайбрежие (ЗУЧК). Кметът на Царево де факто потвърди това в интервю за . Димов повтори и, че няма никакъв проблем с друг строеж – този в курорта \" \".\r\nЕкоминистърът засегна и темата с още един съмнителен случай – за Шкорпиловци, където имало поставена метална конструкция. Там нямало излят бетон, а на плаж \"Шкорпиловци-юг\" можело да се слагат преместваеми конструкции и сега се проверява дали тази метална конструкция е такава. Министърът на туризма Николина Ангелкова обаче уточни, че става въпрос за заведение и няма нарушение.    , ако не става въпрос за престъпление по Наказателния кодекс. За сметка на това министърът на туризма Николина Ангелкова каза, че .    За финал Ивелина Василева поиска анализиране на законодателството и ако бъдат намерени пропуски, да са предложи поправка на екозаконодателството.", "date": "2019.02.08", "title": "Димов с отчет за всички разрушени дюни - предимно глоби, за \"Смокиня\" не знаел кого да глобят"}
{"url": "https://www.actualno.com/society/kompensiraha-li-promenite-v-nk-othvyrljaneto-na-istanbulskata-konvencija-news_720740.html", "text": "  \"Този закон третира само виновната страна, това е Наказателния кодекс. . Това заяви Мария Чомарова, психотерапевт от \"Анимус\" във връзка с приетите на второ четене поправки в НК, третиращи .     По думите ѝ с промените са засегнали 15-20% от необходимото, но те не могат да се сравнят с комплексните мерки, застъпени в Истанбулската конвенция.   \"Липсва най-важното - грижата за семейството и за децата. В такива семейства има силна зависимост. Жените стоят, защото нямат възможност да излязат извън семейството. Една жена мисли първо за децата си, получава се една много силна психологическа зависимост освен финансовата\", обясни още Чомарова в интервю за bTV и допълни, че сега законът дава посланието, че е обществен проблем.\r\nСпоред адвокат Боряна Мусева обществото е осъзнало, че лицата, намиращи се в ситуация на психическо, физическо и икономическо насилие са уязвими лица и такива престъпления заслужават да се третират с по-голямо наказание.  \"Това реално е Истанбулската конвенция в онази нейна част, в която тя третира най-тежките форми на . , но това не означава, че нямаме абсолютно никаква уредба.\" \r\nАдвокат Мусева уточни, че остава проблемът със средните телесни повреди: \"Отново зависи от силата на лицето да търси правата си.\"   Припомняме, че на 7 февруари Народното събрание прие окончателно на второ четене поправките в Наказателния кодекс за домашното насилие. Според последните поправки, направени  от правната парламентарна комисия, принудата в условията на домашно насилие ще се наказва с лишаване от свобода от 3 до 10 години.    Съгласно новите текстове наказание „лишаване от свобода“ до 20 години или доживотен затвор без право на замяна чакат всеки, извършил убийство в условията на домашно насилие. Престъпление, извършено в условията на домашно насилие се дефинира, като предшествано от системно упражняване на физическо, сексуално или психическо насилие, поставяне в икономическа зависимост, принудително ограничаване на личния живот, личната свобода и личните права. Това определение ще се отнася за случаите, когато престъплението е осъществено спрямо съпруг или бивш съпруг, лице, от което жертвата има дете, лице, с което се намира или е било във фактическо съпружеско съжителство или лице, с което живеят или е живяло в едно домакинство.\r\nПреследването за телесни вреди ще започва по иск на жертвата и тя няма да има право да го оттегля. За закана за насилие е предвидено наказание до 6 години затвор, когато престъплението е насочено срещу личността или имота на лицето.\r\nЗа закана в условията на домашно насилие обаче е необходимо заканването да е създало основателен страх, че може да бъде осъществено. Следенето става престъпление, което ще се наказва с до 1 година лишаване от свобода. Но ако е в условията на домашно насилие - наказанието е до 5 години.   ", "date": "2019.02.08", "title": "Компенсираха ли промените в НК отхвърлянето на Истанбулската конвенция?"}
{"url": "https://www.actualno.com/music/komplimenti-za-kamposeliche-news_720761.html", "text": "   На 14 февруари, от 19:00 часа в зала \"България\" е българската премиера на Концерт за цигулка и оркестър  №1 от композитора Минко Ламбов, посветен на изтъкнатия ни инструменталист Светлин Русев.       Концертът ще бъде реализиран с участието на Софийската филхармония, а диригент ще бъде Саша Маккила от Финландия, избран от самия Светлин Русев, който ще пристигне за сбитието от Швейцария. Вълнението на автора е огромно, защото във втората част на програмата е включен Концертът за цигулка и оркестър на Чайковски - едно от най-великолепните произведения, писани за цигулка и оркестър.  Световната премиера на Концерт за цигулка и оркестър номер 1 - Camposelice - \"Фатални страсти\", с участието на именития ни цигулар, се състоя на 24 декември 2017 г. в руския град Кострома, на седмия Международен музикален фестивал \"Кострома - симфоническая\". Концертът, създаден специално за Светлин Русев, е вдъхновен от майсторството му и от неподражаемия звук на неговата цигулка Camposelice - \"Страдивари - 1710\". На световния конкурс за композитори \"Морис Равел\" през 2018 година, в раздел симфонични творби, след тройно отсяване на над 300 произведения, международна комисия от професори от Яопония, Русия, Франция, Германия и Италия, присъди, че концертът \"Кампоселиче\" е  едно от 15-те най-добри произведения. През същата година е осъществен и запис със Симфоничния оркестър на БНР, под диригентството на Марк Кадин и предстои издаването му на компактдиск.    През тази година предстои завършването на двойния концерт за цигулка и пиано, който пиша отново за Светлин Русев и неговата сценична партньорка, пианистката Йоръм Сон! \"Огънят\" е бавен и изисква единение до момента, в който натрупването на енергия ще избухне и този \"пожар\" ще превърне идеите и темите в реализирана музика. Така е, в момента завършвам работата си по музиката за новата режисьорска версия на филма \"Хан Аспарух\" на акад. Людмил Стайков. В него ще бъде включена музика на още трима композитори, освен мен. Ще бъде използвана и музика от оригиналния филм на композитора Симеон Пиронков, която аз трябваше да нотирам наново, изваждайки тон по тон всичко от старата фонограма на филма. Труден процес. В тази връзка искам да кажа, че скоро смятам да напиша  симфонична поема \"Аспарух\"  базирайки се на драматургията на новия филма с изцяло мое звуково пресъздаване на \"картината\".     Да, чрез този проект представяме нашата гледна точка, изпълнявайки авторски кавър версии на любими световни поп хитове и джазови пиеси. Разбира се всичко клони към джаза, фънка и етното. Музикантите са любими мои приятели и колеги от дълги години, с които работим и в \"Минко Ламбов - квартет\". Това са Ангел Демирев - китара, Ивайло Звездомиров – бас, Цветан Георгиев – барабани и  разбира се Ана Топалова – вокал.\r\nПредстои запис и издаване на \"Минко Ламбов - квартет\", концерти с проекта \"Мугам\" - азербайджанска джаз музика. Надявам се най-после да успеем да реализираме всичко около създадения от нас детски мюзикъл \"Дивите лебеди\" по едноименната приказка на Ханс. Кр. Андерсен. Либретото, както и на \"Рибарят и неговата душа\", отново е на Ана Топалова. Искаме да продължим да развиваме и \"Shaka Zulu Orchestra\". Една уникална по своя замисъл и реализация формация. Баща ми - Кирил Ламбов (диригент, пианист и композитор), написа невероятни вариации за пиано и оркестър върху турска народна песен. Той ме покани да участвам в концертното изпълнение като солист-пианист. Изпълнихме вариациите под негово диригентство с участието на  оркестър \"Симфониета - София\" в ЦДНА, а веднага след това получихме покана да ги представим през  април тази година в Турция. Предстои ми и първи концерт като диригент точно на 22 март. в сградата на „Симфониета - София\" - ОКИ \"Надежда\". В програмата ще звучат произведения от Верди, Бетховен и Кирил Ламбов. Това е част от личното ми развитие като музикант, защото през юни месец ще се дипломирам като магистър по оперно и оркестрово дирижиране в НБУ в класа на маестро Георги Димитров.   ", "date": "2019.02.08", "title": "Комплименти за \"Кампоселиче\""}
{"url": "https://www.actualno.com/books/ostrov-za-dvama-lubovna-lirika-ot-pobeditelja-v-konkursa-gorchivo-vino-dimityr-hristov-news_720704.html", "text": "  Поетичната книга „Остров за двама“ на Димитър Христов (издание на „Изида“) е резултат от спечелената първа награда в Петия национален конкурс за любовна лирика „Горчиво вино“ (2018). Конкурсът е в памет на големия български поет Евтим Евтимов и е анонимен, оценява се не името и известността на автора, а качеството на творбите. Организатор е НЧ „Братя Миладинови - 1914”, Петрич, откъдето започва професионалния си и творчески път Евтим Евтимов.         Димитър Христов е автор на книги със стихове, на пиеси и песни, които изпълнява с китара. Превежда поезия от няколко славянски езици. Има преведени книги с поезия и драматургия в Русия, Украйна, Полша, Франция, Германия, Сърбия, Република Македония, Албания. Носител е на национални и международни литературни награди. Член е на Съюза на българските писатели и на Съюза на българските журналисти.\r\nЛириката му продължава и развива богатата традиция на българската поезия, вдъхновена от интимния свят на мъжа и жената. Чувственото дионисиевско начало е обогатено със съвременното светоусещане за нежност и очарование, за ласка и съкровеност. Любовта в неговите стихове е копнеж и размисъл, емоционална мисия и посветеност на любимия човек. Тя е повече действеност, отколкото съзерцание и това я прави значима, съдбоносна за целия живот на личността.  Любовта в стиховете на Димитър Христов е в основата на живота, на отношението към света, към другите и към себе си. Истинската любов не признава забрани, руши догмите и граничи с безсмъртието, тя е градивна сила и осмисля съществуването ни. В този смисъл любовта между мъжа и жената е белязана от езически, митологически, библейски и модерни възгледи, но стремежът към класическата хармония в отношенията е обединяващ и превръща отделни стихове в химн на радостта, която често трябва да се изстрада, за да се постигне равновесието между страст и мъдрост. Любовта определя и взаимовръзките и общуването на индивида с духовния и с материалния свят – с природата, с миналото и с бъдещето – с наследеното и завещаното. Богато нюансираните картини, образи и внушения са въплътени в майсторски изваяни поетически форми, които са неразделна част от естетиката на интимното съприкосновение и общуване.\r\nВитални, темпераментни и интелектуално обагрени, стиховете на Димитър Христов са отворени към душевността на отделния човек, за да се противопоставят на емоционалната недостатъчност, на грубостта и невежеството и да потърсят както бягството от сивотата и агресията на всекидневието, така и възможностите за оцеляването на истинската любов, която дава криле на нашите мисли и действия, която носи щастие и осмисля съдбата ни.   На корицата на книгата е фрагмент от картина на известния художник Владимир Пенев, която носи същото наименование - „Остров за двама“.    ", "date": "2019.02.08", "title": "\"Остров за двама\" – любовна лирика от победителя в конкурса \"Горчиво вино\" Димитър Христов"}
{"url": "https://www.actualno.com/vidin/kmetyt-na-vidin-predstavi-proekta-za-modernizacija-na-pytja-vidin-botevgrad-news_720752.html", "text": "  Публичното обсъждане се състоя по покана на Огнян Ценков в залата на Общински съвет-Видин. Срещата е с цел запознаване със съвместните действия на Общинската администрация и Областната администрация, взаимодействието с МРРБ и АПИ и предстоящите дейности във връзка с изработения проект за Подробен устройствен план-парцеларен план (ПУП-ПП) за обект: „Модернизация на път I-1 (Е79) „Видин – Ботевград“.     На събитието присъстваха областния управител на Област Видин, Албена Георгиева, част от ръководния екип на Общината, много граждани и заинтересовани лица, съобщиха от община Видин.   Кметът Ценков запозна присъстващите с процедурите, които предстоят да бъдат извършени, за да се стигне до реалното изпълнение на строителството. Той подчерта: „В Община Видин е получена заповед на заместник-министъра на регионалното развитие и благоустройство Николай Нанков, с която се дава разрешение на Агенция „Пътна инфраструктура“ за изработване на ПУП-ПП. Заповедта е издадена на 18.01.2019 г.,получена е в Община Видин на 21.01.2019 г., като са предприети действия по нейното разгласяване: качена е на интернет страницата на Община Видин; поставена е на две видни места в сградата на Община Видин; предадена е за разгласяване на кметовете на останалите населени места по трасето на пътя - с. Новоселци, с. Слана Бара, гр. Дунавци, с.Търняне, с. Синаговци, с. Жеглица и с. Ивановци. Тя е публикувана и в местен вестник „НИЕ“, брой от 24.01.2019 г.  Проектът за ПУП-ПП на хартиен носител (като техническа документация) е входен в Община Видин на 23.01.2019 г. На 24.01.2019 г. е подадено заявление за обявление в Държавен вестник за обнародване по реда на чл.128 от Закона за устройство на територията (ЗУТ). На 01.02.2019 г. проектът за ПУП-ПП е обнародван в Държавен вестник.\r\nСъгласно ЗУТ информирането и разгласяването пред жителите трябва да се извърши в 10-дневен срок. Именно това беше и целта на отправената покана към гражданите на Общината за провеждането на срещата. Инж. Огнян Ценков заяви, че това е и поет ангажимент от него към гражданите всички важни въпроси да се обсъждат в пряк открит диалог и добронамерен тон. Той поясни, че изграждането на магистралния път Видин – Ботевград е процес, който е започнал през 2005 година, като в началото на 2016 г. точно в залата на Общински съвет – Видин е проведено общественото обсъждане за оценка въздействието на околната среда. В програмата за управление на правителството в мандат 2017-2021 година обектът е заложен като приоритетен проект в раздел „Транспорт“. През 2018 г. с проведени работни срещи и активна кореспонденция с Областна администрация, АПИ и МРРБ, се е стигнало в началото на тази година до изработването на проекта за ПУП-ПП. Направените планирани промени в ЗУТ още повече облекчават процедурите и значително съкращават сроковете.   Освен публичност и информиране на жителите на Община Видин, е необходимо и запознаване на заинтересованите лица с обнародваното съобщение в бр.10 от 01.02.2019 г. на Държавен вестник. Жителите на осемте населени места, чиито имоти са засегнати от трасето на магистралния път Видин – Ботевград, отразени в ПУП-ПП, са в правото си в 30-дневен срок от датата на публикуването да подадат своите писмени възражения и искания до общинската администрация или в съответното кметство.    За целта на срещата с кметовете, проведена на 5.02.2019 г., на всеки кмет от останалите 7 населени места, Ценков е разпоредил и са им предоставени необходимите документи да проведат срещи с гражданите с цел разгласяване на обявлението в Държавен вестник. Получените възражения, както и всички доказателства за проведените процедури по разгласяването на заповедта на проекта се систематизират и се изпращат в МРРБ за разглеждане от Национален експертен съвет по устройство на територията. Следват отчуждителни процедури за засегнатите имоти, съгласно Закона за държавната собственост.Постановеният отчуждителен акт с решение на Министерски съвет ще бъде връчен на всеки засегнат собственик и реализиран от държавата. В последствие ще бъде изготвен инвестиционен проект, издаване на разрешение за строеж, провеждане на процедури по избор на изпълнители и изграждането на обекта.\r\nГлавният архитект на Община Видин Ангел Недялков представи нагледно трасето, през което ще премине магистралният път. Гражданите имаха възможност да зададат своите въпроси, на които изчерпателно бе даден отговор от кмета и главния архитект.\r\nВ заключение инж. Ценков благодари за голямата гражданска активност на хората, присъстващи в залата, и заяви, че в свое съобщение от 06.02.2019 г., във връзка с отварянето на офертите, подадени от участниците в обществените поръчки за строителен надзор, участък Мездра-Ботевград, АПИ заявява: „Направлението Видин-Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между магистралите „Хемус“ „Тракия“ и „Струма“. С изпълнянето на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.“   ", "date": "2019.02.08", "title": "Кметът на Видин представи проекта за модернизация на пътя Видин-Ботевград"}
{"url": "https://www.actualno.com/society/cenite-na-gorivata-skochiha-s-4-5-stotinki-za-lityr-samo-za-sedmica-news_720712.html", "text": "  Цените на тръгнаха нагоре. За седмица повишението е с 4-5 стотинки за литър. От неделя до днес, всеки ден плащаме с по минимум стотинка повече за литър бензин и дизел. Така в края на седмицата най-масовият бензин А-95 стигна психологическия праг от 2 лева за литър.     Съгласно данни на специализирания сайт fuelo.net засега няма промяна от четвъртък спрямо петък - 2 лева за А95 и 2,20 лева за литър дизел средно, като бензинът се движи в рамките на 1,80 до 2,16 лева на литър в различните региони, а дизелът - от 1,90 до 2,38 лева на литър.\r\nИкономисти отбелязват повишение в цената на петрола на световните пазари от края на декември, но не това е основната причина за поскъпването.\r\n„Имаме ниско ниво на конкуренция, много ниска връзка между цените на петрола и на горивата, което е логично, и заедно с това имаме необосновано високи надценки, които са естествено следствие от липсата на конкуренция”, обясни пред bTV Калоян Стайков, старши икономист в Института за пазарна икономика (ИПИ).     Цените днес, сравнени със същия период на миналата година обаче, показват понижение и при петрола, и при горивата с около 4,5%, обясняват от Института, а от Българската петролна и газова асоциация предвиждат край на повишението.\r\n\"Прогнозата е задържане на цените, защото, освен скокът на световните пазари, има забавяне на икономиките по света”, каза Светослав Бенчев от Българската петролна и газова асоциация.\r\nНа такава развръзка се надяват и шофьорите, но са скептици.    Експертите успокояват, че сегашното поскъпване няма да повлече нагоре и потребителската кошница заради риска от загуба на клиенти.", "date": "2019.02.08", "title": "Цените на горивата скочиха с 4-5 стотинки за литър само за седмица"}
{"url": "https://www.actualno.com/blagoevgrad/ilijana-jotova-otiva-na-praznik-na-vinoto-v-gocedelchevsko-news_720721.html", "text": "  Вицепрезидентът Илияна Йотова ще бъде специален гост в гоцеделчевството село Делчево, където този уикенд ще се проведе традиционният празник на виното. Събитието е организирано по традиция от община Гоце Делчев и е посветено на Трифон Зарезан.     Програмата ще бъде особено интересна, като в събота ще се проведе лекция за особеностите на района, качеството за отглеждане на лози и труди тайни на винарството, която ще бъде водена от председателя на Асоциацията на сомелиерите в България - Михаил Марковски. След нея ще се състои и конкурсът за най-добър производител на вино и ракия.   На следващият ден, неделя, вицепрезидентът Йотова и кметът на Гоце Делчев Владимир Москов ще присъстват на традиционното подрязване на лозите, в програмата ще бъде допълнена от различни фолклорни изпълнения. От общината съобщават също, че за тези, които нямат собствен превоз, ще бъде организиран такъв.", "date": "2019.02.08", "title": "Илияна Йотова отива на празник на виното в Гоцеделчевско"}
{"url": "https://www.actualno.com/curious/luboven-horoskop-za-9-10-fevruari-news_720754.html", "text": "  За Овена разговорите с половинката не е изключено да придобият нов смисъл през почивните дни – ще говорите по-малко, ще разбирате повече и ще четете между редовете. Това много ще ви помогне да постигнете яснота в отношенията си.      Може би се чувствате неразбрани и недооценени, но това е единствено във вашата глава. Ако споделяте повече чувствата си, няма да съжалявате. Отворете сърцето си и не се притеснявайте да обсъждате и да говорите, дори с приятели. Изненадващо за вас, но комуникацията няма да върви гладко през уикенда. Ще имате нужда да пробвате други \"методи\", чрез които да се разберете с партньора. Опитайте се да изразите чувствата си по различни и оригинални начини, а не чрез думи. Мислите ви сякаш ще са концентрирани върху кариерата и по-точно върху разни служебни проблеми. Ще имате възможност да проведете важни разговори, свързани с работата ви. Не игнорирайте половинката си, защото неговото мнение може да се окаже решаващо или поне от голяма полза.   ", "date": "2019.02.08", "title": "ЛЮБОВЕН хороскоп за 9-10 февруари"}
{"url": "https://www.actualno.com/politics/dvama-vicepremieri-i-devet-ministri-otivat-na-parlamentaren-kontrol-news_720727.html", "text": "  Петък - време за парламентарен контрол. Първа на трибуната ще се качи вицепремиерът по икономическата и демографската политика Марияна Николова, а въпросът към нея е свързан с появилите се в медийното пространство искания на работодателските организации, за които има съмнения, че отнемат права и придобивки на работниците и служителите в България.     Веднага след нея ще отговаря вицепремиерът по правосъдната реформа и министър на външните работи Екатерина Захариева. Към нея има адресирани три въпроса: приоритетната програма от София, приета на Срещата на върха на ЕС за Западните Балкани; управлението на недвижимата собственост на българската държава в чужбина и позицията на МВнР за данни и статии в средствата за масова информация за неравнопоставено положение и третиране на български граждани, родители на деца в Норвегия.   Мерките за подобряване на качеството на атмосферния въздух в Перник и сигналите за строителни дейности по Черноморието – с това са свързани двете питания към министъра на околната среда и водите Нено Димов.\r\nНай-много въпроси са отправени до регионалния министър Петя Аврамова. Тя ще трябва да поясни пред депутатите относно политиката на министерството по въвеждането в действие на електронните винетки, ремонт на Дъгов мост над р. Русенски лом, състоянието на републикански път III-637, ремонт на пътя до село Скалско, както и относно работата на фирмите, наети да поддържат държавните пътища в Смолянска област.  Земеделският министър Румен Порожанов ще отговаря на два въпроса - стартирането на процедура „Развитие на услуги и други неземеделски дейности“ по подмярка 6.4.1. на Държавен фонд земеделие и действията на БАБХ по отношение на стадата с установено наличие на сероположителни животни за чума.\r\nЗа работните места в сектор „Енергетика“ пък информация ще даде ресорният министър Теменужка Петкова.   Какви действия е предприело Министерство на туризма по сигнали за нарушения по Черноморието и как върви работата на зимните курорти – на тези въпроси отговор ще даде министър Николина Ангелкова.    Министърът на вътрешните работи Младен Маринов ще внесе яснота за случай на възникнало напрежение около действия на служители на СДВР при гражданска инициатива, проведена в и пред посолството на Боливарска Република Венецуела.\r\nСоциалният министър Бисер Петков ще отговаря за визията на ръководеното министерство относно промени в трудовото законодателство и проекта на Национална стратегия за детето 2019-2030, а министърът на правосъдието Цецка Цачева – за неравноправно третиране на български граждани в Норвегия.\r\nПоследен на трибуната ще се качи министърът на образованието Красимир Вълчев. Той ще отговаря за бъдещето на езиковите гимназии и подобряването на възпитателната функция на образованието.", "date": "2019.02.08", "title": "Двама вицепремиери и девет министри отиват на парламентарен контрол"}
{"url": "https://www.actualno.com/asenovgrad/predsedateljat-na-fk-asenovec-obshtinata-e-abdikirala-ot-zadyljenijata-si-kym-kluba-news_720716.html", "text": "   Тя просто превежда парите и до там. А средствата, които се отпускат, са крайно недостатъчни.\" Това заяви пред Борислав Ангелов - председател на клуба, като един от мотивите за подаването на оставката си. Освен това, той подчерта, че базата за тренировки и провеждане на срещи е много стара и условията, при които тренират футболистите от различните възрастови групи не са никак добри.     \"От две години съм президент на доброволни начала и се опитвам да решавам проблемите, но очевидно нещата в клуба не вървят. Комплексни са причините за оставката ми. Една от тях е и слабото представяне на мъжкия отбор\", каза Ангелов.     Борислав Ангелов си обяснява последната позиция на мъжкия отбор с невъзможността да се направи добра селекция на футболисти. Разчита се единствено на момчетата от местната школа, а те са все още юноши и нямат дългогодишен опит.  Освен това, на територията на стадион \"Шипка\" бе изградено и частно игрище по мини футбол. По думите на Ангелов, в резултат се е получил конфликт на интереси, което е довело до раздор между самите треньори на различните възрастови групи и по този начин в самия клуб обстановката се е напрегнала.    С общо събраните пари се издържат пет гарнитури - една от мъжкия отбор и четири от детско-юношеската школа. С тях се закупуват екипи, плащат се пътуванията за провеждане на футболни срещи, съдийски такси, наемат се охрана и лекар за всеки мач, както и санитари. Изплащат се и хонорари на треньорите и на футболистите от мъжкия отбор.\r\n\"Както казах средствата са крайно недостатъчни. От две години се боря да бъде увеличен бюджетът, който се отпуска за футбол в Асеновград, но Обръщал съм се и към председателя на Общинския съвет в града, както и към кмета на общината доктор Емил Караиванов, но резултат до момента няма. Ние сме една от най-големите общини във \"В\" група, в която се състезава мъжкият ни отбор, а сме с най-малкия бюджет. За сравнение, Куклен и Първомай имат по-голям бюджет от нашия, а са по-малки от Асеновград\", обясни Борислав Ангелов.   И допълни, че парите за клуба могат да дойдат в клуба по две направления - от Българския футболен съюз и от Министерството на младежта и спорта. Той коментира и проблем, възникнал в детско-юношеската школа, след като единият от треньорите - Димитър Илиев е напуснал треньорския състав. Ангелов посочи, че Илиев е един от квалифицираните и отлично подготвени ръководители на децата и е бил изключително ценен кадър.      Димитър Илиев коментира и казуса с твърдението за конфликт на интереси заради изграденото ново игрище за мини футбол на територията на , чиято идея, проект и реализация са негови и на още трима души. , категоричен е Илиев.\r\nИзвънредното събрание за избор на нов президент на ФК \"Асеновец\", който ще заеме мястото на Борислав Ангелов, ще се състои на 20.02.19 г. (сряда) от 16:30 ч. в сградата на Стария съвет в Асеновград, като то ще е отворено за достъп на граждани.", "date": "2019.02.08", "title": "Председателят на ФК \"Асеновец\": Общината е абдикирала от задълженията си към клуба"}
{"url": "https://www.actualno.com/blagoevgrad/20-po-visoki-zaplati-za-uchitelite-v-blagoevgrad-news_720723.html", "text": "  Кметът на община Благоевград д-р Атанас Камбитов синдикати и Съюзът на работодателите подписаха колективен трудов договор, който касае промени в сферата на предучилищнотото и училищното образование. Новите условия за служителите, в сферата на образованието, влизат в сила със задна дата - от първи януари, и обхващат всички страни на образователната система в града.     Педагогическите специалисти ще получат увеличение от 20% на възнагражденията си, както не по-малко от 430 лв. за облекло.   За непедагогическия  персонал увеличението ще бъде между 5% и 15%,  като за тях сумата за дрехи ще бъде не по-малко от 300лв. Работниците и служителите, които работят с деца със СОП увеличението трябва да бъде не по-малко от 20лв. Другата новост е свързана с провеждане на  лекторски  час.  Един учител трябва да взима не по-малко от 7,4лв. на час. Друго решение, което беше взето и подписано от всички страни, беше и въвеждането на допълнителни дни отпуска на служителите с намалена работоспособност с и над 50%. \r\nНовината беше приета радушно в града, и най-вече от хората, заети в образователния сектор.  ", "date": "2019.02.08", "title": "20% по-високи заплати за учителите в Благоевград"}
{"url": "https://www.actualno.com/healthy/ananiev-predstavja-paket-ot-merki-za-ozdravjavane-na-obshtinskite-bolnici-news_720728.html", "text": "  До днес на обед Министерството на здравеопазването ще разработва пакет от мерки в подкрепа на общинските болници, предаде БГНЕС.     Този ангажимент е възложен на здравния министър Кирил Ананиев след проведена в четвъртък среща при премиера Бойко Борисов с управителя на НЗОК д-р Дечо Дечев и представители на Сдружението на общинските болници и с участието на вицепремиера Томислав Дончев.   Министерството на здравеопазването започва анализи на финансовото състояние на всяко едно от общинските лечебни заведения. „Договорихме да представим в петък до обяд на премиера конкретни мерки, с които да окажем помощ на общинските болници в затруднено финансово състояние. В момента вече работи екип по този въпрос“, увери Ананиев.\r\nПрипомняме, че в четвъртък пред парламентарната комисия по здравеопазване Ананиев заяви, че с Българския лекарски съюз и Надзорния съвет на Националната здравноосигурителна каса са подписали анекс към рамковия договор за медицински дейности за 2018 г., с което върнахме високата цена на клинична пътека №56 за неврологични заболявания, по която основно работят общинските лечебни заведения. Цената беше намалена от 500 лв. на 300 лв. и с анекса се възстановява на 500 лв.  „На среща с лекарския съюз се разбрахме Надзорът да обмисли премахването на буфера, т.е. да се разпределя цялата сума, така че лечебните заведения да са наясно с цялостния си бюджет“, добави министърът.\r\n„Общинските болници имат своето място в системата на здравеопазването ни. Тяхното състояние обаче зависи от управлението им, отношението на съответната община и мениджмънта. Законодателството е такова, че механизмът за финансиране на тези лечебни заведения е свързан както със здравноосигурителния модел, така и с Методиката за субсидиране на лечебните заведения на МЗ. Ето защо една от мерките, която може да подпомогне стабилизирането им, е преразглеждането на дейностите по Методиката и по-доброто им остойностяване. Това и ще направим“, обеща Ананиев.   ", "date": "2019.02.08", "title": "Ананиев представя пакет от мерки за оздравяване на общинските болници"}
{"url": "https://www.actualno.com/cite/toj-idva-s-kolove-i-bradvi-i-az-da-mu-kaja-izchakaj-malko-v-momenta-bradvata-mi-e-v-mazata-shte-sljaza-da-si-ja-vzema-news_720737.html", "text": "  С тези думи вицепремиерът и министър на отбраната Красимир Каракачанов цветущо разясни концепцията си за интеграцията на ромите, която предизвика разнопосочни коментари.     ", "date": "2019.02.08", "title": "Той идва с колове и брадви и аз да му кажа: \"Изчакай малко, в момента брадвата ми е в мазата, ще сляза да си я взема\""}
{"url": "https://www.actualno.com/analysis/amerikanski-senator-kitajskijat-prezident-izgrajda-nova-imperija-na-zloto-news_720735.html", "text": "  Китайският президент Си Дзинпин изгражда \"нова Империя на злото\", категоричен е влиятелният сенатор от Републиканската партия Том Котън, който посочва, че това се случва с помощта на наднационалните и дори американските корпорации, въпреки незачитането на човешките права от \"комунистическия режим\" в страната, пише електронното издание на вестник Washington Examiner.     \"Ние трябва да спрем компаниите ни от това да помагат на Китай да изгражда новата \"Империя на злото\", призова политикът в рамките на реч в Института Хъдсън. \"Това е въже от XXI век, което капиталистите продават, за да се обесят после на него\".   Котън, който е част от комисиите по назначенията, разузнаването и въоръжените сили, не се посвени да посочи и имена, като \"Thermo Fisher Scientific, която продава ДНК поредици, които Китай после използва за създаването на генетични досиета на своите етнически малцинства\" и \"Google, която извършва най-съвременни изследвания на изкуствения интелект в Китай и планира още по-големи инвестиции в тази страна\".\r\nПрезидентът Роналд Рейгън използва израза \"Империя на злото\", за да опише Съветския съюз през 1983 година. Изявлението на Котън, привлича вниманието към аналогията, която американските служители виждат между съперничеството със СССР и съвременните отношения между САЩ и Китай, които са влезли във фаза на \"студената война\", според един виден служител на ЦРУ. Републиканецът от Арканзас излезе с твърдението си, докато обсъждаше бруталните репресии на Китай над уйгурското етническо малцинство, което според него предвещава още по-войнствени постъпки срещу САЩ.  \"Китай има план за света и е толкова конкретен, колкото и затворническите килии, в които се хвърлят несъгласните\", заяви сенаторът. \"Не се заблуждавайте: бруталната полицейска тактика в Синцзян не е просто нападение срещу местните хора в тази провинция, въпреки че това със сигурност е така. Това е също нападение срещу американския световен ред и обезпокоително предчувствие за алтернативен световен ред - един контролиран от Китайската комунистическа партия и този, който завършва в Стая 101\".\r\nПоследната фраза се отнася до 1984 на Джордж Оруел и не само Котън вижда подобни опасности в използването на технологиите на Китай за вътрешни репресии и външен шпионаж. Речта на сенатора се състоя само няколко минути преди дискусията в друг мозъчен тръст за технологичните заплахи от правителството на Си, което въведе режим на високотехнологичен надзор в провинция Синцзян, населена с уйгурски мюсюлмани, допълва агенция Фокус.   \"Това трябва да ни даде информация относно начина, по който страната ще използва данните в бъдеще\", каза Роб Страйер, заместник помощник държавен секретар и експерт по киберсигурност, по време на разговор в Центъра за стратегически и международни изследвания. \"Би било наивно да се мисли ... че (Китай) ще се отнася към нашите граждани по-добре, отколкото към собствените си граждани\".    САЩ и съюзническите държави все повече се тревожат за използването на китайските технологии в западните телекомуникационни индустрии, особено за популярността на производителите на смартфони Huawei и ZTE. Американските законодатели определиха телекомуникационните компании като потенциални активи на китайските шпионски служби още през 2012 г., което напоследък доведе до призиви компаниите да бъдат блокирани от западните мрежи. Спорът повдига перспективата китайските компании да бъдат изгонени от западните комуникационни системи, разрешиха правителствени служители, въпреки че не обявиха \"технологична студена война\" на Пекин.\r\n\"Не вярвам, че САЩ ще позволят неограничено присъствие в нашата телекомуникационна мрежа на компания, контролирана от чуждестранна сила, с която имаме дългосрочна стратегическа конкуренция и която е съмнителна правова държава\", заяви Джон Костело, от Департамента за вътрешна сигурност и водещ стратег в Агенцията за сигурност и киберсигурност на инфраструктурата, заяви в CSIS. \"Не вярвам, че някой иска раздвоена система, но трябва да запазим националната си сигурност и принципите си като нация\".", "date": "2019.02.08", "title": "Американски сенатор: Китайският президент изгражда \"нова Империя на злото\""}
{"url": "https://www.actualno.com/plovdiv/okonchatelno-plovdiv-shte-ima-zoopark-news_720717.html", "text": "   Новината бе обявена от кмета на Пловдив Иван Тотев в пост на личната му фейсбук страница.     \"Господ подаде ръка на рабите си и пловдивчани ще имат своя Зоопарк\", пише в ироничен стил кметът Тотев.   Той помества и текста, според който съдът оставя в сила решението от 21.06.18 г. и осъжда сдружението с нестопанска цел \"Граждански контрол - защита на животните\" да заплати по 100 лева на РИОСВ-Пловдив и на общината, като разноски по делото.  Когато стана ясно, че делото е предадено за решение във ВАС, от общината заявиха, че в случай на благоприятно развитие са готови да завършат строежа на в най-кратки срокове. Кметът Иван Тотев обяви преди дни, че в момента събират документите за издаването на Акт 11, а    Припомняме, че дело срещу отказа от община Пловдив за провеждане на оценка за въздействие върху околната среда при промяната на градоустройствения план на парк \"Отдих и култура\", където се изгражда зоопарка, бе заведено преди повече от година от сдружение \"Гражански контрол и защита на животните\".    ", "date": "2019.02.08", "title": "Окончателно: Пловдив ще има зоопарк"}
{"url": "https://www.actualno.com/chronicles/djordano-bruno-e-osyden-ot-inkvizicijata-na-smyrt-news_720607.html", "text": "  Джордано Бруно, известен още като Бруно от Нолано или Бруно Ноланеца, е италиански философ, астроном, математик и драматург, който първи отстоява идеята за безкрайността на Вселената. Неговите космологични теории надминават хелиоцентричната система на Николай Коперник и определят Слънцето като една от безбройно многото свободно движещи се други звезди.     Изгорен жив на клада от властите на Папската държава през 1600 г., след като Светата инквизиция го обвинява в ерес. След неговата смърт идеите му стават популярни и през XIX и XX век на него се гледа като на мъченик за свободната мисъл и модерната наука, въпреки че основните обвинения срещу него да са били на догматическа, а не научна основа.   Роден е като Филипо Бруно през 1548 година в Нола, близо до Неапол, Кампания, в религиозно семейство. На 17-годишна възраст е изпратен в Доминиканския манастир, където става монах и приема името Джордано. Но неговия свободолюбив характер не му позволява да се примири с манастирските порядки. Жаждата му за знания и непреодолимото желание да се учи и да предава своите знания на хората са много силни. В досег с богатата библиотека на манастира Бруно развива траен интерес към философията. Тайно от управниците на манастира, той се запознава и с учението на Коперник и става негов последовател.   През 1581 г. монахът заминава за Париж, където започва да преподава наученото от книгите, както и своите собствени теории за живота. Нещо повече, Бруно изгражда собствен метод на преподаване, който сам определя като организирано познание. В резултат той си спечелва славата на човек, способен да накара всеки да запомни онова, което му се обяснява. Така Бруно става изключително популярен. Въпреки това славата му е противоречива, защото консервативните духовници го обвиняват в магьосничество. Те не виждат в Бруно учен, който се движи по каноните, а човек, който създава свои теории.\r\nВ крайна сметка слуховете за Бруно стигат и до крал Анри III, който е запленен от идеите на Бруно и го прави свой фаворит. Под неговата закрила италианецът издава редица книги като „Сенките на идеите“ (вдъхновена от Платоновата теория) и „Изкуството на паметта“.\r\nИзучава природата, математиката, философията, теологията. По-късно води лекции в Оксфордския и Парижкия университет.        Процесът срещу Джордано Бруно в Рим\r\nПрез април 1583 г. той отива в Англия с писмо от Анри III, но през октомври 1585 отново се завръща във Франция след обявената от Френската монархия война срещу Англия. Заловен е от Римската църква и е предаден на Инквизицията. Осъден за еретизъм заради своите възгледи и учения. На 17 февруари 1600 година е изгорен на клада на римския площад Кампо деи Фиори на 52-годишна възраст.   ", "date": "2019.02.08", "title": "Джордано Бруно е осъден от Инквизицията на смърт"}
{"url": "https://www.actualno.com/america/vyrhovnijat-syd-na-sasht-blokira-zakon-sreshtu-abortite-news_720731.html", "text": "  Върховният съд на САЩ блокира изпълнението на закон в щата Луизиана, който според противниците му, щеше да остави само един лекар легално да прави аборти в целия щат, съобщава NBC, цитирана от БГНЕС.     Решението беше взето с мнозинство от 5-4 гласа. Спирането на изпълнението на закона ще е в сила, докато не мине обжалването на решение в полза на същия закон, взето от на по-долна инстанция.   Гласуването на върховните съдии се чакаше с голям интерес в САЩ, защото абортите са една от темите, които силно разделят обществото.\r\nОсвен това решението на Върховния съд беше първото по някоя от \"горещите\" теми, откакто президента Доналд Тръмп назначи консервативния съдия Брет Кавано на мястото на пенсиониралия се Антъни Кенеди, който имаше по-либерални виждания.  Така Тръмп наклони везните в съда в посока на консервативните виждания, като се смята, че петима от деветимата съдии стоят на такива позиции, а четирима - на по-либерални.\r\nРешението на Върховния съд за закона в Луизиана не е окончателно становище за неговата конституционност. Въпреки това спирането на изпълнението на закона показва, че деветимата върховни съдии имат съмнения дали той отговаря на основния закон на САЩ.", "date": "2019.02.08", "title": "Върховният съд на САЩ блокира закон срещу абортите"}
{"url": "https://www.actualno.com/america/amerikanskite-vojnici-shte-napusnat-sirija-do-kraja-na-april-news_720729.html", "text": "  Американските войници ще бъдат окончателно изтеглени от Сирия до края на месец април, съобщава изданието The Wall Street Journal, цитирано от БГНЕС.     Ако Вашингтон не промени решението си за изтеглянето, по-голямата част от войниците ще са напуснали арабската страна още до средата на март. И последната бойна част би трябвало да бъде изтеглена до края на април.   Припомняме, че Съединените щати и техните съюзници провеждат операция в Сирия срещу терористите от \"Ислямска държава\". По-рано президента Тръмп обяви, че още другата седмица ще провъзгласи \"Ислямска държава\" за разгромена.\r\nРедица експерти критикуват изтеглянето на американците и предупреждават, че терористичната организация бързо може да се върне в източната част на Сирия.  ", "date": "2019.02.08", "title": "Американските войници ще напуснат Сирия до края на април"}
{"url": "https://www.actualno.com/celebrate/sv-prepodobna-domnika-news_720617.html", "text": "  През време на император Теодосий Велики (379-395 г.) и на патриарх Нектарий (381-397 г.) в Цариград пристигнала от Картаген благородната девица Домника заедно с приятелката си Мавра и трите им прислужнички. Петте девойки били езичници и всички силно желаели да се покръстят. За тях получил Божие внушение светият патриарх. Затова той не само извършил св. Кръщение над тях, но и ги посветил за дякониси. А император Теодосий Велики, който палагал старания да отслаби езичеството и който покровителствал християнстовото, им подарил земя край брега на морето зад чертите на града. Там Домника и Мавра построили два манастира, които станали школи за млади християнки.  С пламенна ревност преподобна Домника се предала на аскетически подвизи, като изнурявала тялото си със строг пост и усилен труд, и достигнала до високо духовно съвършенство, осенено от Бога с дар на прозорливост и чудотворство. Тя лекувала болни, предсказвала бъдещето, имала власт над природните стихии, събуждала мисли за вечността дори в лекомислените жители на безгрижната столица.  Св. Домника доживяла до дълбока старост, узнала предварително деня на собствената си смърт и умряла през време на няколкомесечното царуване на Лъв († 474 г.).      © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).    ", "date": "2019.02.08", "title": "Св. преподобна Домника "}
{"url": "https://www.actualno.com/blagoevgrad/otkriha-novata-sgrada-na-obshtinata-v-blagoevgrad-news_720722.html", "text": "  Почти два месеца по-рано от предвидения срок приключи ремонта на община Благоевград. Пусковият срок за проекта беше 21 март, а целият проект беше на стойност над 3 млн. лева, от които 500 хил. са национално финансиране, 100 хил са съфинансиране, а останалите са част от европейски проект.     Общината, която не е ремонтирана повече от 30 години, и е една от най-значимите сгради в Благоевград, вече има изцяло нова визия. Тържественото прерязване на лентата беше пред погледа на десетки благоевградчани, дошли лично да гледат бляскавото събитие.   За откриването, освен кмета на града - д-р Атанас Камбитов, бяха още евродепутата Андрей Новаков и представители на общинската администрация.\r\nНовата сграда ще е изградена така, че да се повиши нейната енергийна ефективност, осигуряване на по-лесен достъп на хора с увреждания и създаването на по-добри условия за служителите. Момичета с народни носии държаха празничната лента, която представителите на политика отрязаха.  ", "date": "2019.02.08", "title": "Откриха новата сграда на общината в Благоевград"}
{"url": "https://www.actualno.com/help/blagoevgrad-se-obedini-v-pomosht-na-mlad-chovek-nujdaesht-se-ot-lechenie-news_720725.html", "text": "  Всички благоевградчани се обединиха тези дни дни около благородна кауза. Тя е насочена към набирането на средства за 28-годишния Златомир Максудов от Велинград.     Младият мъж се нуждае от 48 721 евро за жизнено необходима операция в Турция, като до момента са събрани 52 200 лв., недостатъчни за интервенцията, за която са нужни още 12 000 евро. \r\nИсторията на Златомир, който е бил и успешен спортист, буквално събра десетки доброволци само за минути, решени да помогнат. Той пада от велосипед на Юндола преди 6 години, след което не може да се изправи. Транспортиран е в болница, където претърпява операция на гръбначния стълб, рехабилитации и физиотерапии, но до момента без резултат. 28-годишният мъж е прикован на легло, но има надежда, че операцията в Турция ще го изправи на крака. \r\nДарителската сметка, по която може да превеждате дарения е:   Банка ОББ АД  IBAN: BG28UBBS80021096905630 – в лева  IBAN: BG60UBBS80021450144910 – в евро         Банков код - UBBSBGSF  Банка ДСК  IBAN: BG50STSA93000020178779  Банков код- STSABGSF  Титуляр: Златомир Демиров Максудов    ", "date": "2019.02.08", "title": "Благоевград се обедини в помощ на млад човек, нуждаещ се от лечение"}
{"url": "https://www.actualno.com/society/novini-ili-novini-kartinata-na-pechata-za-8-fevruari-news_720713.html", "text": "  В седмицата, в която едно от едно по-важни събития минаха незабелязано заради змия, дето видиш ли избягала в Пловдив, може би въобще не трябва да се напъваме - важното е екшън да има и съскане. Но все пак, за по-дисциплинираните читатели, ето какво е най-важното от печата днес.      Записите от СРС-тата към Иванчева били пълни с грешки, пише \"Сега\". Оказало се например, че прокуратурата е сгрешила гласа на Петко Дюлгеров с гласа на Биляна Петрова и в протокола неговите реплики стоели с нейното име. Тук веждите ни се вдигат до анимационни нива - как бъркаш мъжки с женски глас и въобще има ли таван (или дъно, избери си) на абсурда, който да не беше преодоляван в целия случай с екскметицата на \"Младост\"?   \"24 часа\" цитират проучване според което по-голямата част от младежите в България били политически неграмотни. Почти всички страдали от тежка апатия по отношение на политическите процеси. В това обаче сякаш няма нещо особено скандал - самата политическа система страда от апатия към самата себе си, а то остава да си на 22 и да се интересуваш от цялата тая тъпня. 128 селища у нас живеят откъснати от света, пише \"Труд\". Транспортните фирми отказвали да превозват стоки до малките селца, а там се живеело общо взето отшелнически. Действително отиваме към сюрреалистични ситуации, към които липсва само Радичков да ги опише, в които последните двама старци живеят  последното останало село и ядат последния си останал хляб. Но няма значение - на евроизборите те няма да дадат отражение на вота, така че кой се вълнува от тях...     По около 10 000 нови работни места се откриват всяка година, цитират от \"Монитор\" зам.-министърът на икономиката Александър Манолев. Не се казва обаче колко се закриват, но това не е в интерес на добрата статистика. Важното е онова, което винаги се казва: по-малко безработица, по-високи заплати и всичко точно - докато не почнеш да бягаш, бате. В чужбина.", "date": "2019.02.08", "title": "Новини или Novini - картината на печата за 8 февруари"}
{"url": "https://www.actualno.com/america/maduro-startira-nacionalna-peticija-sreshtu-sasht-news_720733.html", "text": "  Николас Мадуро стартира петиция срещу Съединените щати, съобщи Reuters. Той е събрал свои привърженици в центъра на Каракас и даде началото на масовата подписка, предаде БГНЕС.     Мадуро иска 10 милиона венецуелци да подпишат петицията, която призовава Съединените щати да не се месят във вътрешните работи на Венецуела.   Президентът не даде подробности как ще бъде връчена петицията на Вашингтон.\r\nМадуро продължава да е под голям международен натиска да се откаже от поста.  Десетки държави го определят като нелегитимен и признават за лидер на страната председателя на парламента Хуан Гуайдо.", "date": "2019.02.08", "title": "Мадуро стартира национална петиция срещу САЩ"}
{"url": "https://www.actualno.com/recipes/kapama-po-razlojki-news_720730.html", "text": "   За любителите на вкусните зимни гозби, капамата е символ на топлото огнище и запомнящите си подправки. Едно от емблематичните ястия на Разлог, а и на цяла югозападна България, по традиция се приготвя в началото на Януари, или когато дните са най-студени. Все пак, на прага на пролетта, и когато запасите с кисело зеле все още не са свършили, много домакини се възползват от последните възможности да направят вкусното ястие. Думата \"капама\" идва от турски и означава \"затворен\". Има се предвид глинения съд, в който се приготвя ястието, и с което целият вкус се променя.        1 кг. свинско месо  Около 250-300 гр. телешко месо.    Половин пиле.  300 гр. сланина.  суджук - 2 парчета.      Кисело зеле - голяма зелка.  1 ч.ч. ориз.  1 ч.ч. бяло вино.  Сол  Черен пипер (млян)    Червен пипер  Чубрица  Черен пипер на зърна     Начинът на приготвяне на ястието може да варира според рецептата, която всяко семейство има. Ние сме избрали да приготвим ястието по следния начин. Сваряваме пилешкото и телешкото месо, докато свинското само запържваме. В мазнината, в която се е пържило месото, слагаме нарязаното кисело зеле, за да се запържи за минути, или по-скоро да поеме от аромата на месото.\r\nВ глинен съд с капак започваме да редим продуктите за капамата. На дъното слагаме две големи листа от зелката. След това сланина, малко ориз, запърженото зеле и от всяко от видовете месо. Редим на пластове, докато не приключим със сланина. Подправките могат да се сложат или между редовете, или докато запържваме зелено. Преди да го сложим в силно нагорещена фурна, го покриваме с още две зелеви листа, заливаме с виното и слагаме капака.\r\nСлед като ястието започва да завира, фурната се настройва на средна към минимална температура, или около 130 градуса с вентилатор. Оставя се на слаб огън за минимум 4 часа. Ястието се сервира с червено вино!\r\nДобър апетит.", "date": "2019.02.08", "title": "Капама по разложки"}
{"url": "https://www.actualno.com/society/prognoza-za-vremeto-8-fevruari-petyk-news_720702.html", "text": "  Днес облачността от запад ще се разкъсва и намалява, но над Източна България през целия ден ще се задържи значителна. През нощта над по-голямата част от страната ще се задържи облачно, а в крайните югоизточни райони ще има превалявания от дъжд, в Странджа и Сакар - от сняг. Разкъсвания на облачността ще има над западните райони. Минимални температури между минус 3° и 2°.     Превалявания от слаб дъжд са възможни в крайните югоизточни райони. В Източна България ще духа до умерен северен вятър. Максимални температури между 2° и 7°, в крайните югозападни райони до 9-10°. Атмосферното налягане през деня ще се задържи почти без промяна - близко до средното за месеца.   Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). Над Черноморието ще се задържи облачно. По южното крайбрежие е възможно да превали слаб дъжд. Ще духа до умерен северен вятър. Максималните температури ще са между 4° и 6°. Температурата на морската вода е 6-7°. Вълнението на морето ще бъде 3-4 бала.\r\nНад планините ще има разкъсана облачност. Ще духа слаб, по високите части умерен североизточен вятър. Максималната температура на височина 1200 метра ще е около 1°, на 2000 метра - около минус 4°.  През почивните дни и в началото на следващата седмица ще преобладава слънчево време, но на места, повече в понеделник, в низините и котловините ще има условия за мъгли. Сутрин ще е по-студено, но дневните температури ще се повишават. През почивните дни вятърът ще е слаб, със западна компонента. В понеделник ще се ориентира от югозапад и в Източна България ще се усили; максималните температури там ще достигат на места до 14°-16°. По-късно през деня облачността от запад ще се увеличава и вплътнява. Привечер и през нощта срещу вторник от запад на изток ще превали дъжд, в планините - сняг. От запад-северозапад, с усилване на вятъра, ще нахлува сравнително студен въздух.", "date": "2019.02.08", "title": "Прогноза за времето - 8 февруари (петък)"}
{"url": "https://www.actualno.com/sofia/chast-ot-jk-banishora-ostava-bez-voda-news_720609.html", "text": "  На 8 февруари, петък, във връзка с подмяна на спирателен кран на ул. „Люлин планина“ Център, се налага спиране на водоподаването от 09:00 до 20:00 часа на клиентите на „Софийска вода”, живеещи в района на:     бул. „Пенчо Славейков“, ул. „Лайош Кошут“, ул. „Тунджа“, ул. „Люлин планина“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Люлин планина“.\r\nНа 8 февруари, петък, във връзка с подмяна на сградно водопроводно отклонение на ул. „Стойно Кръстев“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:  ул. „Ангел Маджаров“, ул. „Войнишка чешма“, ул. „Стари Искър“, ул. „Челопешко шосе“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.   На 8 февруари, петък, във връзка с пресвързване на уличен водопровод на ул. „Враня“ жк. „Банишора“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на:    ул. „Враня“ от ул. „Опълченска“ до ул. „Странджа“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Опълченска“.\r\nНа 8 февруари, петък, във връзка с монтаж на водомерен възел на ул. „Стар лозенски път“ вилна зона „Врана – Лозен триъгълника“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Стар лозенски път“, ул. „Люлин планина“, ул. „Витоша“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар лозенски път“ ъгъла с ул. „Витоша“.   На 8 февруари, петък, във връзка с подмяна на сградно водопроводно отклонение на ул. „Люляк“ с. Кривина, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Люляк“, ул. „Балабана“, ул. „Стара планина“, ул. „Витоша“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ ъгъла с ул. „Ружа“.\r\nНа 08 февруари, петък, във връзка с монтаж на спирателен кран на ул. „Ран Босилек“ кв. „Лозенец“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:   ул. „Ран Босилек“ от ул. „Димитър Търкаланов“ до ул. „Руй планина“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов “ ъгъла с ул. „Ран Босилек“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.\r\n“Софийска вода” АД предварително се извинява на своите клиенти за причинените временни неудобства!", "date": "2019.02.08", "title": "Част от ж.к. \"Банишора\" остава без вода"}
{"url": "https://www.actualno.com/society/predstavjat-novija-centyr-protiv-kontrabandata-na-goriva-news_720718.html", "text": "  На 8 февруари от 9 часа в сградата на Главна дирекция „Борба с организираната престъпност“ ще се проведе работно съвещание.     Ще участват представители на структурите, ангажирани с противодействието на контрабандата на горива.   Премиерът вече Бойко Борисов обяви, че в петък, в Главната дирекция \"Борба с организираната престъпност\", ще бъде представена новата система за видеонаблюдение, която ще противостои на контрабандата при горивата. Поканени са прокурори, депутати, министри, събитието ще е открито за медиите.\r\nБорисов поясни, че ще се демонстрира онлайн наблюдението на всеки процес от пристигането на танкера до продажбата на горивата в бензиностанциите: \"В този контрабанден център, знаете, работят БОП-а, полицията, данъчните, митниците, ДАНС, Гранична полиция. По този начин ще покажем какво се прави, за да спрат тези басни, които се говорят. Така, както с цигарите, контрабандата от 34% я сведохме до под 5 процента. Тук, чрез непрекъснато 24-часово видеонаблюдение, със съответно памет от сървърите, ако някой се съмнява или след това иска да се направи проверка и да се покаже\".  ", "date": "2019.02.08", "title": "Представят новия център против контрабандата на горива"}
{"url": "https://www.actualno.com/society/ministerstvo-na-kulturata-zagubi-i-na-vtora-instancija-deloto-za-largoto-news_720710.html", "text": "  Очаквано Министерството на културата (МК) загуби и на втора инстанция делото за неустойка от 750 хил. лв., която търсеше от изпълнителя на Ларгото за забавянето на обекта. Това става ясно от решението на Софийския апелативен съд, който се съгласява напълно с долната инстанция, пише в. . Освен това министерството е осъдено да плати на \"Пътстрой-Варна\" и \"Реставрация\" ЕАД общо над 48 хил. лв. разноски по делото. Двете фирми са част от , който изпълнява обекта.     Този съдебен спор нашумя покрай скандала , гръмнал, след като депутатът от БСП Елена Йончева сезирампрокуратурата, че през 2016 г. в качеството си на заместник-министър на културата Боил Банов (в момента министър) е опростил поне 700 000 лв. на фирмата строител. Като доказателство тя приложи записите от три разговора на Банов от 2016 г., в които той обяснява как трябва да нагласят документите, за да не плаща фирмата глоба за закъснение в извършването на възложените работи. Банов отрече обвиненията и се обяви за жертва на рекет.   Първата инстанция отхвърли иска на министерството с аргумента, че обектът е бил приет без нито една забележка. И апелативният съд приема, че жалбата на министерството е неоснователна, а градският съд е решил правилно и обосновано казуса.\r\nСпоред съда през декември 2015 г. Министерството на културата е било поканено да приеме изпълнението на обекта, но се е забавило. След това на 25 януари 2016 г. е подписан акт, според който строежът \"Античен културно-комуникационен комплекс Сердика\" е изпълнен според одобрените инвестиционни проекти. Документът е подписан от представители на министерството, на проектанта, на строителя и на строителния надзор. В решението на комисията по приемането на строежа пише: \"Приемаме, че строежът е изпълнен съгласно одобрените инвестиционни проекти. Няма недостатъци. Не е необходимо определяне на срок за отстраняване на недостатъци\", става ясно от решението.  4 дни по-късно обаче Държавната приемателна комисия установява куп пропуски - че половината от стъклата на куполното покритие не са монтирани, че аквапанелите не са шпакловани и боядисани, че не са довършени окачените тавани и остъкляване на асансьора, както и елинсталациите, включително осветителната и т.н. Според експертите тези неизвършени строителни работи са за 479 497 лв. без ДДС или 4.58 % от стойността на целия договор.\r\nМинистерството би могло да обжалва и пред Върховния касационен съд, но той се занимава с граждански дела само по изключение.   ", "date": "2019.02.08", "title": "Министерство на културата загуби и на втора инстанция делото за Ларгото"}
{"url": "https://www.actualno.com/curious/google-otbeljazva-225-g-ot-rojdenieto-na-fridlib-runge-video-news_720743.html", "text": "  Световната търсачка Google създаде Doodle (Драскулка) в чест на световноизвестния германски химик и изследовател, роден на днешната дата през 1794 г. в Хамбург.     По време на неговата блестяща кариера Фридлиб Рунге (Рунде) изолира и характеризира множество субстанции като анилин, фенол, атропин, както и кофеин.\r\nИсторията около откриването на активната съставка на най-популярната в света освежителна напитка е много интересна. Рунде успява за първи път да идентифицира в лабораторни условия активното вещество на кофеина. Любопитното е, че това откритие е плод до голяма степен на случайност.\r\nПо време на едно от своите проучвания Рунге неволно впръсква капка екстракт от беладона в окото си, а след това внимателно анализира ефекта му върху разширяването на зеницата. Десетилетие по-късно в университета в Йена е поканен да възпроизведе отново този ефект с демонстрация, на която присъства и немският писател и философ Йохан Волфганг фон Гьоте.     Впечатлен от таланта на младия химик, той му връчва плик със зърна от рядък сорт кафе. Не отнема много време на Рунге да ги анализира, успявайки да изолира активната съставка на кофеина във вида, в който днес той е познат на човечеството. \r\nФридлиб Рунге провежда и редица лабораторни тестове с хинина, който се използва като лекарство в борбата срещу маларията. Повече за експериментите на Рунге може да научите от видеото.      ", "date": "2019.02.08", "title": "Google отбелязва 225 г. от рождението на Фридлиб Рунге (ВИДЕО)"}
{"url": "https://www.actualno.com/europe/obshto-petima-rusnaci-uchasvali-v-otravjaneto-na-sergej-skripal-news_720724.html", "text": "  Общо петима руснаци са участвали в операцията по отравянето на Сергей Скрипал. Това твърди вестник Daily Mail, цитиран от БГНЕС. Изданието се позовава на източници от службите за сигурност.     Наскоро се появи информация, че трети руснак на име Сергей Федотов вероятно също е замесен. Той влязъл във Великобритания по същото време, по което и двамата заподозрени - Александър Петров и Руслан Боширов.   Не е ясно дали е напуснал страната, или още е във Великобритания. Сега се оказва, че службите подозират и други двама руснаци. За тях е сигурно, че са си тръгнали от Великобритания.\r\nОтравянето на шпионина Сергей Скрипал и дъщеря му Юлия предизвика голям дипломатически скандал. Великобритания обвини Кремъл, че е поръчал смъртта на Скрипал, а Русия отрича да е замесена.  Според Лондон Петров и Боширов са фалшиви имена на агенти на руското разузнаване. Двамата твърдят, че са руски туристи във Великобритания.", "date": "2019.02.08", "title": "Общо петима руснаци учасвали в отравянето на Сергей Скрипал"}
{"url": "https://www.actualno.com/bgfootball/bomba-na-gerena-levski-ima-nov-sobstvenik-news_720769.html", "text": "  Тимът на е на път да изненада своите привърженици с нова ударна новина. Бившият футболист и директор на \"сините\" - Христо Йовов, е новият собственик на клуба, твърди Sportal.bg. Легендата на столичния гранд е получила акциите на Спас Русев и вече е мажоритарен акционер на клуба.        Снощи Ви информира за възможните за управлението на Левски. От ръководството на клуба все още не са излезли с официално становище по случая. \"24 часа\" пише, че новината вече е потвърдена от няколко източника. Това означава, че Васил Божков няма да бъде новият собственик на тима от \"Герена\". Павел Колев също може да се откаже от поста изпълнителен директор, за който се съгласи от втория опит.\r\nПрез последните две седмици двамата подготвяха план, за да може 26-кратните шампиони, които имат над 25 милиона лева задължения, да бъдат спасени, а да не последват съдбата на ЦСКА. Според други информации, Даниел Боримиров и Димитър Иванков също ще бъдат сред собствениците на Левски.   Междувременно новото попълнение на Левски - Валери Божинов, заяви какво, според него, го е върнало на \"Герена\". Какво каза Божигол -  ", "date": "2019.02.08", "title": "Бомба на \"Герена\": Левски има нов собственик"}
{"url": "https://www.actualno.com/burgas/policai-zaloviha-opasen-haker-izvyrshval-ddos-ataki-news_720748.html", "text": "  Бургаски полицаи от сектор \"Финансова сфера и компютърни престъпления\" задържаха опасен хакер. 42-годишният мъж е извършвал неправомерно пренасяне на компютърни данни и е застрашавал сигурността в региона, смятат от \"Икономическа полиция\".     Целта на е да направят една онлайн услуга или мрежов ресурс недостъпни за определени клиенти. Тоест да се намалят потребителите на определена компания и те да изгубят доверие в нея. В повечето случаи хакерските атаки се опитват да присвоят чужда информация или да инсталират софтуер, който уврежда системата. Хакерите, които осъществяват DdoS атаки целят спиране на достъпа на клиенти до конфеденциална информация.   Досега извършителите на кибератаки не подлежаха на наказателна отговорност, но с новите изменения в Наказателния кодекс, нещата се променят значително.", "date": "2019.02.08", "title": "Полицаи заловиха опасен хакер, извършвал DDoS атаки"}
{"url": "https://www.actualno.com/politics/cvetanov-se-sreshtna-s-dyrjavnija-sekretar-na-sasht-news_720760.html", "text": "  Председателят на Парламентарната група на ГЕРБ и заместник-председател на партията Цветан Цветанов информира държавния секретар на САЩ Майк Помпео за политическото решение на българския парламент, с което дава мандат на правителството на Република България да стартира преговорните процедури със САЩ за закупуване на изтребители Ф-16. Двамата разговаряха в рамките на Националната молитвена закуска във Вашингтон, съобщиха от ГЕРБ.     При постигане на съответните договорености, в средата на годината може да се очаква финализиране на процедурата и ратификация от Народното събрание на България, подчерта Цветан Цветанов.   По време на разговора българската страна изрази задоволство от факта, че с евентуалното бъдещо придобиване на Ф-16 се гарантира суверенитета на България, както и се постига пълна оперативна съвместимост със съседните държави, съюзници в НАТО. Друг много важен регионален елемент е европейската и трансатлантическата перспектива пред страните от региона, обединиха се двете страни. След Българското европредседателство, което постави европейската перспектива на страните от Западните Балкани сред основните приоритети на ЕС, днес тези процеси за повечето от държавите са необратими, каза още Цветан Цветанов. Като особено позитивен пример Цветанов посочи Македония, която след подписването на Споразумението за приятелство и добросъседство с България подписа подобно споразумение и с Гърция и днес членството на Македония в НАТО изглежда все по-близо.\r\nДържавният секретар на САЩ Майк Помпео изрази подкрепа за демократичните процеси в региона, като предаде поздрави на българския министър-председател Бойко Борисов. Българското правителство е достоен съюзник на САЩ в региона, подчерта Помпео.  ", "date": "2019.02.08", "title": "Цветанов се срещна с държавния секретар на САЩ"}
{"url": "https://www.actualno.com/crime/sgs-objavi-ognjan-donev-za-nevinen-za-ukrivane-na-danyci-news_720766.html", "text": "   не е укривал данъци за над 62 млн. лева. Това реши окончателно Софийският градски съд (СГС), т.е. решението е на първа инстанция и може да има обжалване пред Софийския апелативен съд.     Донев отиде на съд след като прокуратурата го обвини, че през 2007 г. като изпълнителен директор на \"ЕЛФАРМА\" АД не е изплатил данъци на фирмата от 62 779 725 лева. Според обвинението в данъчната декларация не декларирал увеличение на годишния финансов резултат в общ размер от 418 531 500 лева. Допълнителните пари дошли от сделки с акции извън регулирания борсов пазар, като имало и сделки със свързани лица. В обвинителния акт прокуратурата беше посочила 7 такива сделки.   За невинен беше признат и съдружникът на Донев - Борис Борисов. Той беше обвинен в дългове към хазната в размер на 7,5 млн. лева - заради укрити данъци.\r\nАдвокатът на Донев - Ина Лулчева, коментира след решението, че НАП отдавна е казала, че клиентът ѝ както и Борисов нямат задължения, а блоковите сделки не са типични борсови сделки и съответно ценовото измерение не може да се сравнява.  Донев се сблъска с правосъдието по времето, когато заедно с Любомир Павлов държаха и издаваха вестниците \"24 часа\" и \"Труд\". По времето на първия мандат на Бойко Борисов двамата продадоха вестниците, а по-късно , че е научил, че по-добре да не навлиза в медийния бизнес в България. Сега обаче той стои зад изданието \"Клуб Z\".", "date": "2019.02.08", "title": "СГС обяви Огнян Донев за невинен за укриване на данъци"}
{"url": "https://www.actualno.com/politics/deputatite-premahnaha-taksi-za-zamyrsjavane-s-promeni-v-zakona-za-vodite-news_720765.html", "text": "  Депутатите приеха на първо четене промени в Закона за водите. „За“ законопроекта гласуваха 89 народни представител, „против“ – 1, а „въздържал се“ - 37, с което той бе приет.     Измененията са внесени от ГЕРБ. Част от промените са свързани с от дифузни източници за аквакултури в съоръжения и на таксата, която се дължи в случаите на водовземане от воден обект за аквакултури.   Другата основна промяна в проекта е свързана с , които определят обема на отнетата при водовземане вода за аквакултурни и свързаните с тях дейности.\r\n\"Нека между първо и второ четене на Закона за водите да помогнем на рибопроизводителите, но , призова народният представител от БСП за България Атанас Костадинов по време на дебатите.  „Лично аз ще се въздържа да гласувам“, каза още Костадинов. Той обърна внимание, че не може да се каже, че състоянието на водните тела в България е добро.\r\n„Липсата на воден ресурс и на ограничаването на водния ресурс, много скоро ще ни накарат големи питейни съоръжения, които са за енергийни, напоителни цели, да започнем да ги пригаждаме за такива от питейна значимост“, каза още той.   Законът за водите за водите, заяви на свой ред народният представител от ПГ на ГЕРБ и председател на Комисията по земеделие Десислава Танева.    „Между първо и второ четене ще бъде направена работна група с цел да се прецизират текстовете“, каза тя. По думите ѝ общият принцип е отделните рибопроизводители и производители на аквакултури да бъдат равнопоставени на пазара.\r\n„В момента предложения текст прави точно това. Никой не поставя производителите на аквакултура в привилигировано отношение“, заяви още Танева\r\nТя опроверга твърденията, че с промените в закона ще отпадне правилото, който замърсява да плаща.   ", "date": "2019.02.08", "title": "Депутатите премахнаха такси за замърсяване с промени в Закона за водите"}
{"url": "https://www.actualno.com/politics/karakachanov-vidja-vylna-ot-licemerie-okolo-koncepcijata-si-za-romite-news_720736.html", "text": "   Това попита в ефира на Нова телевизия вицепремиерът и министър на отбраната Красимир Каракачанов по повод вълната от коментари около предлаганата от него .     Това, че някои партии се сдобиват традиционно с електората на гетата, то е нормално за тях, защото това е техният електорат. За тях е нормално, че част от това население може да живее извън правилата на обществото, категоричен бе Каракачанов.   \" \". Така вицепремиерът коментира в \"Обединени патриоти\" относно обвиненията, че е преписвал си от идеи на неговите коалиционни партньори.\r\nВъпросът е дали имаш отговорност към децата, които създаваш, защото е много лесно да правиш деца и да ги хвърляш на улицата, отбеляза заместник-министър председателят. Въвеждаме един модел, който ще поощрява грамотната раждаемост, обясни част от предложенията си по концепцията Каракачанов. Той каза, че в документа има и мерки, които са заети от други държави. Вицепремиерът заяви, че детски надбавки ще се дават до 2 или 3 деца, като оттам-насетне надбавките щели да намаляват. Концепцията предвижда още ограмотителни мерки и беседи за предпазване от нежелана бременност, . Става ясно, че се предвижда и кампания по задължително ваксиниране на децата.  Относно премахването на незаконните ромски строежи, Каракачанов изтъкна, че когато се предоставя земя за изграждане на социално жилище или социални жилища, трябва да се участва в изграждането на това жилище. В концепцията пише, че , подчерта вицепремиерът. Едно нещо трябва да разберем, че не можем да се примиряваме с този двоен стандарт, не може да има две Българии. Каракачанов посочи, че документът не е окончателен и в момента е на ниво обществено обсъждане - \"през медиите, през интернет\". Вицепремиерът обясни, че е запознал Бойко Борисов с концепцията и я е изпратил на колегите си министри, включително на ресорните органи.        Наистина е необходим един такъв документ, но според мен не трябваше ВМРО да го пише. Звучи ми малко като да сложиш за пазач на курника лисицата. Разбрах, че г-н Каракачанов го е написал, но дано и го е прочел, защото по повечето от въпросите създава напрежение. Вижте самото заглавие – „Концепция за циганския етнос”, още то създава напрежение. Това заяви депутатът от ДПС Рамадан Аталай във връзка с предложенията на Красимир Каракачанов за интегриране на ромите.\r\nИма пропуски и от ромския етнос, има пропуски и от политици. Но документът ограничава правата на определена общност – затова е противоконституционен, смята Аталай.\r\nСпоред депутата причините за неосъществената ромска интеграция са различни. Той каза, че обществото не е осъзнало какво ще се случи, а политиците – какво може да се случи. И застъпи тезата, че трябва да бъде намерен начин в ромската общност да бъде създадена средна класа. Образование, социализиране и действие за сближаване – нищо друго, каза рецептата си Аталай.\r\nНе мога да разбера омразата на тези колеги към ромската общност – омразата никога не ражда положително действие, заключи Аталай.      ", "date": "2019.02.08", "title": "Каракачанов видя вълна от лицемерие около концепцията си за ромите"}
{"url": "https://www.actualno.com/crime/cenko-chokov-na-syd-za-dokumentno-prestyplenie-news_720771.html", "text": "  Районната прокуратура в Бяла Слатина е внесла за разглеждане в съда обвинителен акт срещу кмета на с. Галиче за документно престъпление. Според обвинението в периода 05.03.2012 г. - 16.12.2013 г., в качеството си кмет е изготвил документи с невярно съдържание. Сред тях пълномощни и декларации, предаде БГНЕС.     През есента на 2018 година бившият кмет, заедно с още седем души бяха изправени пред съда с обвинение за участие в организирана престъпна група, занимавала се с лихварство, отвличания, побои и палежи. Случаят се прочу с това, че съдът разреши на Чоков, докато е под домашен арест да посети стоматолог.   Същевременно той беше засечен в луксозен столичен ресторант. Софийската районна прокуратура започнa проверка и срещу лекари от столична болница, издали фалшива епикриза.", "date": "2019.02.08", "title": "Ценко Чоков на съд за документно престъпление"}
{"url": "https://www.actualno.com/asia/lavina-zatrupa-10-dushi-v-indijskija-shtat-kashmir-news_720776.html", "text": "  Спасители се борят, за да стигнат до мястото, където падна лавина, погребала 10 души в индийския щат Кашмир след два дни тежък снеговалеж, съобщи полицията.     Лавината падна в района Банихал в долината на Кашмир. Шест полицаи, двама затворници и двама други служители са намерили убежище там по време на бурята, предава АФП.   \"Досега не сме успели да спасим никого заради лошото време и големите преспи сняг\", каза главният инспектор на полицията в Кашмир Свайам Пракаш Пани.\r\nВ четвъртък загина мъж, чийто дом беше затрупан от лавина в южната област Кукарнаг.  До лавината в Банихал се стигна след два дни силен снеговалеж, които прекъснаха доставките на електроенергия в много райони и блокираха пътища.\r\nПовече от 50 полета в и от главния град Шринагар бяха отменени.   Властите ограничиха и доставките на бензин и дизел в Кашмир. Лошото време прекъсна основните доставки за две седмици.    ", "date": "2019.02.08", "title": "Лавина затрупа 10 души в индийския щат Кашмир"}
{"url": "https://www.actualno.com/burgas/pochivkata-prez-ljatoto-miraj-za-burgazlii-news_720763.html", "text": "  Повечето бургазлии не могат да си позволят да почиват през лятото. Тогава жителите на морския град обикновено посрещат гости или работят в близките курорти. Това не се отнася за всички, но процентът на хората, заети в туризма е голям. Всяка пролет бюрата по труда в града, отчитат масово понижение в броя на безработните.     Новите регистрации на хора, търсещи работа започват наесен, когато повечето морски хотели затварят врати. Това е времето за почивка на бургазлии и хората от региона, които не могат да помислят дори за ден отсъствие от работа по време на сезона.\r\nПроучване по туристическите агенции в града на показа, че тази тенденция е от години. Мария Бакърджиева работи в „Отдел резервации“ на туристическа фирма с офис и в Бургас. Тя споделя своите наблюдения: „Много хора от Бургас избират точно зимата за почивка. Насочват се към по-топли дестинации, като Дубай, Египет. Зимата им е по-свободна, лятото почти няма организирани пътувания от бургазлии. До хиляда лева може да се намери такава оферта. Като се има предвид, че всичко е организирано - от самолета, автобуси, екскурзовод и е много удобно. Това е хитът сега. Февруари, март, тогава най-много са записванията.“\r\nБалканите също са предпочитано място за хората от региона. Близостта с Турция, ниската стойност на лирата и възможността да се пътува с автобус, прави дестинацията също толкова желана. Разстоянието Бургас - Истанбул е 332 км и не е проблем да бъде изминато с туристически автобус.      „Обикновено при нас след септември, октомври, започват масово записванията. В Турция, туристите ходят не само на пазар, но и по исторически места, на почивка в хотели с басейни и дори на море в районите на Анталия и Мармарис, където е топло и през зимата“, добавя Мария Бакърджиева.\r\nБългарската църква „Св. Стефан“ в Истанбул е едно от най-повещаваните места. Туристи от целия свят се стичат за да видят уникалната желязна църква. След реставрацията, храмът буди още по-голям интерес. Европейските столици Рим, Париж, Виена, Лондон са все дестинации към които интересът никога не намалявал.    Всяко пътуване носи удоволствието от срещата с непознатите места, отдих и щастието да се завърнеш у дома. До началото на новия летен сезон - 2019 година, остават няколко месеца. Дотогава бургазлии, работещи в курортните селища, могат да си позволят да бъдат туристи.", "date": "2019.02.08", "title": "Почивката през лятото - мираж за бургазлии"}
{"url": "https://www.actualno.com/blagoevgrad/park-bachinovo-v-blagoevgrad-si-tyrsi-instruktor-news_720726.html", "text": "  Едно от най-любимите места за благоевградчани - парк \"Бачиново\", си търси нов въжен инструктор. Съоръженията за игра на най-малките жители на града, изградени изцяло с всички предписания за безопасност, са една от най-големите атракции в сграда. Почти през цялата година, малките благоевградчани могат да научат различни забавни игри на въжета.     Инструкторът трябва да бъде в добра физическа форма, да има поне средно образование, но не наложително да има трудов стаж в сферата. \r\nПаркът с различни въжени съоръжения беше открит с грандиозни празненства през 2014 година. Той е единствен по рода си в целия регион и събира десетки деца, които търсят приключение, а освен това стимулира тяхната сръчност, ловкост и съобразителност.  Архив   ", "date": "2019.02.08", "title": "Парк \"Бачиново\" в Благоевград си търси инструктор"}
{"url": "https://www.actualno.com/business/ot-bsp-pitat-zashto-nad-godina-ne-se-gleda-na-vtoro-chetene-za-lihvotochkite-news_720813.html", "text": "  Защо вече над година се бави гледането на второ четене на Закона за уреждане на правата на граждани с многогодишни жилищно-спестовни влогове? Този въпрос постави червеният депутат Антон Кутев, като изрази позиция, че ГЕРБ не иска да позволи на много български граждани да получат по-големи доходи.     Става въпрос за т.нар. лихвоточки и приетото на първо четене решение те да може да се наследяват. Законопроектът обаче не отива в \"комисията на Менда Стоянова\" (бел. ред. - бюджетната комисия на парламента ) и моля настоятелно да се вземе решение за гледане на председателски съвет на партиите в парламента, каза Кутев от парламентарната трибуна.   Промените засягат 55 хил. български граждани с многогодишни жилищно-спестовни влогове. Със законопроекта се предвижда те да могат да наследяват както по закон, така и по завещание тези влогове. Съгласно промените с две години се удължава срокът на заявяване на лихвоточките от техните собственици и се премахва крайният срок, в който държавата трябва да изплати всички заявени претенции.", "date": "2019.02.08", "title": "От БСП питат защо над година не се гледа на второ четене за лихвоточките"}
{"url": "https://www.actualno.com/politics/spored-bsp-dyrjavata-njama-ideja-kakvo-da-pravi-s-imotite-si-v-chujbina-news_720810.html", "text": "  „Управлението на имотите на Република България в чужбина е въпрос, около който има малко публичност и предизвиква подозрения за неефективно ползване и разпродажба на занижени цени”. Това каза секретарят на парламентарната група на „БСП за България” Кристиан Вигенин, съобщиха от пресцентъра на партията.     Вигенин добави, че все още няма ясна идея какво да прави държавата с имотите си в чужбина и нещата се движат по инерция. Вигенин заяви, че мерките, които се предприемат от години са едни и същи. Той коментира, че безстопанствеността продължава доста дълго. „През 2013 г. започнахме да правим електронен регистър и намерихме имоти, които не знаехме, че са собственост на българската държава. Това показва, че министерството не е в състояние достатъчно ефективно да използва своите имоти”, коментира още народният представител.   Вигенин отбеляза, че е необходимо да се помисли - какво да се направи и че възможен вариант е създаване на агенция за дипломатическите имоти извън страната. Той обясни, че такава агенция ще може да генерира резерв от средства от продажба на имоти, които да бъдат използвани от българските посолства.", "date": "2019.02.08", "title": "Според БСП държавата няма идея какво да прави с имотите си в чужбина"}
{"url": "https://www.actualno.com/europe/vlizat-v-sila-novi-pravila-kato-mjarka-v-borbata-s-falshivite-lekarstva-news_720854.html", "text": "  От 9 февруари 2019 г. започват да се прилагат новите правила за показателите за безопасност на лекарствата, отпускани по лекарско предписание и продавани в ЕС, съобщават от пресслужбата на Европейската комисия (EК).     Производителите вече ще трябва да поставят двуизмерен баркод и средство срещу подправяне върху опаковката на лекарствата, отпускани по лекарско предписание. Аптеките — включително продаващите онлайн — и болниците ще трябва да проверят автентичността на лекарствата, преди да ги отпуснат на пациентите. Това е заключителният етап в прилагането на Директивата за фалшифицираните лекарствени продукти, приета през 2011 г., с цел гарантиране на безопасността и качеството на лекарствата, продавани в ЕС.   Лекарствените продукти, произведени преди 9 февруари 2019 г. без показатели за безопасност, също могат да останат на пазара до изтичане на срока им на годност.\r\nНовата система ще даде възможност на държавите членки по-добре да проследяват отделни лекарствени продукти, особено в случай на съмнения.  ", "date": "2019.02.08", "title": "Влизат в сила нови правила като мярка в борбата с фалшивите лекарства"}
{"url": "https://www.actualno.com/europe/zapochna-demontajyt-na-mosta-ubiec-v-genua-news_720734.html", "text": "  Италия започна пълния демонтаж на в Генуа, който се срути и уби 43-ма души през август 2018 г., пише АФП.     Четири големи крика, разположени върху останките на моста от огромен кран, ще спуснат най-голямото парче бетон, което още стои на мястото си, допълва БГНЕС.   То е с размери 36 на 18 метра и тежи около 900 тона.\r\nКриковете са същите, които бяха използвани за разчистването на останките след друга трагедия - катастрофата на кораба Коста Конкордия.  Спускането на голямото парче бетон от височина 48 метра ще отнеме около 8 часа.\r\nОчаква се премиера Джузепе Конте да присъства на началото на операцията.   Освен големия брой жертви, срутването донесе и истински хаос в транспорта на Генуа.    Градът вече строи нов мост, около който ще бъдат разположени точно 43 стълба с осветление, в памет на 43-та загинали.\r\nНовият мост ще струва 202 милиона евро, което го прави един от най-скъпите в Европа.\r\nОчаква се да бъде готов през пролетта на 2020 г.   ", "date": "2019.02.08", "title": "Започна демонтажът на моста-убиец в Генуа"}
{"url": "https://www.actualno.com/business/socialnijat-ministyr-njama-da-ima-nov-kodeks-na-truda-tepyrva-shte-reshavame-kakvo-promenjame-news_720859.html", "text": "  Със социалните партньори се обсъждат промени с голям обем и от различен характер, а през следващата седмица ще има среща, за да се реши кои предложения да влязат в дневния ред на работната група към социалното министерство. Ще внесем окончателни предложения до 31 март. Това заяви на парламентарен контрол социалният министър Бисер Петков, като така повтори свои думи при медийни изяви.     Същевременно социалният министър подчерта, че всички дискусии между държава, работодатели и синдикати не предвиждат разработване на нов Кодекс на труда. Той каза и, че .   Специално за извънредния труд, Петков подчерта, че предложението на работодателите било да може да има до 300 часа извънреден труд годишно, но само при договорка между работодатели и работници т.е. със синдикат – колективен трудов договор. Не е ясно какво става, ако няма синдикат или бъде създаден такъв проформа.\r\nПетков обаче беше обстрелян с въпроси за нощния труд и че там все още цената е , а се говори само за безплатна храна по време на нощен труд, както и защо се прокарва идеята работата по график да стане 12 месеца т.е. двойно повече от сега, след като по европейски правила може да има най-много 4 месеца. Нощният труд е определен в наредба, а ние говорим за промени в Кодекса на труда, защити се министърът, но му беше напомнено, че в писмен отговор на предишен депутатски въпрос казал, че е добре нощният труд да бъде уреден в Кодекса по труда. По втория въпрос той обяви, че държавата предлага референтният период за работата по график да е от 1 до 4 месеца, но ако социалните партньори т.е. и синдикати, и работодатели са съгласни, можело да се стигне до 12 месеца.  Припомняме, че преди Петков вицепремиерът по демографската политика Марияна Николова каза, че всички обсъждани промени по Кодекса на труда са \" \".", "date": "2019.02.08", "title": "Социалният министър: Няма да има нов Кодекс на труда, тепърва ще решаваме какво променяме"}
{"url": "https://www.actualno.com/smolyan/v-smoljan-80-dushi-shte-bydat-nastaneni-v-socialni-jilishta-news_720811.html", "text": "  Стартира проектът за изграждане на социални жилища в Смолян. Той е обезпечен със средства от Оперативна програма „Региони в растеж“ на стойност 1 864 690 лв., предаде кореспондентът на .     Основната цел на проекта е да се осигурят съвременни жилища за настаняване на уязвими групи от населението и лица в неравностойно положение. Предстои да бъдат построени 35 жилища, като от тях 11 ще бъдат едностайни, 6 – двустайни, 11 – тристайни, 4 – четиристайни и три жилища за хора с увреждания.\r\nС изграждането на този тип жилища ще се осигури пространствена интеграция на представителите на маргинализираните общности като цяло, като целта е да им се помогне в справянето с тяхната сегрегация, изолация и изключване, съобщи ръководителят на проекта инж. Васка Караджова.  За изграждане на социалните жилища е предвиден терен до бившия тубдиспансер в Смолян, на метри от гимназията по икономика „Карл Маркс“. По думите на инж. Караджова това е в един от най-оживените жилищни комплекси в зоната с преобладаващ социален характер, с осигурен достъп до образователна и социална инфраструктура (училище, детска градина, болница, социални услуги и др).\r\nЖивущите в сградата ще се отопляват с климатици. Предвидена е и система за битово горещо водоснабдяване с бойлер със серпентини, ползващ слънчева енергия (от солари), както и видеонаблюдение.\r\nНастаняването в социалните жилища ще се извършва според специална наредба, приета от Общинския съвет. Правилата са много по-различни от тези за настаняване в общински жилища, където след определен период на обитаване наемателите с решение на местния парламент може да ги купят.    Срокът за настаняване в тези жилища ще е за максимум 3 години, който времеви период е предназначен за осигуряване на подслон за бедстващи лица и семейства, за социализация и интеграция на уязвимите групи и социално включване.\r\nДосега са сключени договори за всички дейности по проекта. Остава само една – за доставка на оборудване и обзавеждане, информираха от общината.", "date": "2019.02.08", "title": "В Смолян 80 души ще бъдат настанени в социални жилища"}
{"url": "https://www.actualno.com/politics/izkluchitelno-netaktichno-e-izkazvaneto-na-tusk-za-brexit-i-ada-smjata-jurnalist-news_720852.html", "text": "  \"Изключително нетактично изказване на малкия бай Дончо:     „Чудя се как ли за тези, които викаха за Brexit без дори да имат скица на план, как да го осъществят безопасно“.   Така Туск не обижда само британските политици, които подкрепяха и подкрепят Brexit. Така обижда тези, които гласуваха за Brexit.\r\nТези думи май решават колебанията на Лондон дали да поиска отлагане с 2 месеца - за да даде шанс за постигането на изгодно споразумение. След отказа на Брюксел, нови разговори няма да има, а Брекзит ще има след 51 дни\", журналистът Петьо Цеков с публикация в социалните мрежи.  ", "date": "2019.02.08", "title": "Изключително нетактично е изказването на Туск за Brexit и Ада, смята журналист"}
{"url": "https://www.actualno.com/curious/dneven-horoskop-za-9-fevruari-news_720902.html", "text": "        Днес не раздавайте доверието си като обменна монета. По-безопасно ще бъде да запазите важните неща за вас. Винаги може да се разговорите за специалните неща, когато решите. Днес, каквото и да се случи се правете на изненадани. Сега е ден да помислите за другите. Ще се учудите колко добре ще се почувствате.   Тази събота се запасете с максимум спокойствие. Според текущите събития определете коя страна от живота ви се нуждае от промяна. Сега е важно да разчистите полето за нови събития.     Днес близките ви ще искат да прекарат повече време с вас. Не им отказвайте. Няма да е толкова зле, колкото си го представяте. Дори ще ви хареса. Днес рискувате да се затрупате с отрицателна енергия. Помислете за положителните варианти за развитието на нещата и се опитайте да се съсредоточите върху тях. Тази събота не забравяйте свои обещания. Отдавна ви чакат да проявите инициатива без да ви се напомня. Времето действително изтича.   Изказът в и днес трябва да е на ниво. Всяка по-остра дума от ваша страна ще провокира неземен конфликт. Това изобщо не ви трябва. Бъдете мили и добри. Поне привидно.    Любовта не е лесна работа и днес ще ви се наложи да се постараете за нея. Помислете за резултатите и не се отказвайте по средата на пътя. Когато най-малко очаквате ще получите своята заслужена компенсация. Днес бъдете готови да бъдете в светлината на прожекторите. Много вероятно е това да не ви е приятно, но по-рано сте дали заявка за подобна изява. Вероятно дълго време няма да имате подобни желания.    Днес ще овладеете изкуството на бързите и безболезнени решения. Опитайте се да регулирате, колкото се може повече спорни и проблемни ситуации. Въпреки, че е събота - денят ви ще бъде много успешен в лично и служебно отношение. Вечерта все пак отделете време за празнуване и релакс, но не прекалявайте с виното. Днес рискувате да се претоварите психически. Опитайте се да не реагирате на всичко, което се случва около вас. Не си заслужава да си хабите нервите за никого, освен за себе си.", "date": "2019.02.08", "title": "Дневен хороскоп за 9 февруари"}
{"url": "https://www.actualno.com/society/novinite-naj-vajnoto-za-denja-8-fevruari-news_720907.html", "text": "   Редакционният екип на ви представя най-важните новини за изминалия ден, 8 февруари.       Със социалните партньори се обсъждат промени с голям обем и от различен характер, а през следващата седмица ще има среща, за да се реши кои предложения да влязат в дневния ред на работната група към социалното министерство. Ще внесем окончателни предложения до 31 март. Това заяви на парламентарен контрол социалният министър Бисер Петков, като така повтори свои думи при медийни изяви.   Пореден случай на меко казано аномалия в съдебната система беше разкрит през социалната мрежа Facebook. Стори го съдия Методи Лалов, който беше председател на Софийския районен съд (СРС), но напусна поста си преди вече над две години след страхотен скандал с Висшия съдебен съвет (ВСС) и протест на съдии в СРС в подкрепа на Лалов. Министърът на регионалното развитие и благоустройството Петя Аврамова не пожела да отговори на неудобни въпроси, свързани с въвеждането на електронните винетки. Тя беше попитана от парламентарната трибуна изнудвана ли е \"Капш\", фирмата-изпълнител по системата за електронните винетки да назначи определени подизпълнители. Аврамова заяви, че не е чувала за подобно нещо, а единствено е чела в \"жълтата преса\".     На брифинг в парламента Елена Йончева обвини ГЕРБ и лично премиера Борисов в отказ да поемат политическата отговорност. От своя страна от ГЕРБ коментираха, че Йончева се опитва да съживи темата, за да отклони общественото внимание от факта, че е с обвинение от прокуратурата за пране на пари, предаде БНР. Ще има ли драстични промени на Кодекса на труда, които ще са по-благоприятни за работодателите в България, отколкото за работещите? Засега твърд отговор на този въпрос няма, но има следният отговор – въпрос на социален диалог. Темата беше повдигната на днешния парламентарен контрол от депутата от БСП Георги Гьоков, който зададе въпрос на вицепремиера по демографската политика Марияна Николова.    От 9 февруари 2019 г. започват да се прилагат новите правила за показателите за безопасност на лекарствата, отпускани по лекарско предписание и продавани в ЕС, съобщават от пресслужбата на Европейската комисия (EК). В рамките на серологичния надзор, извършен през периода месец ноември и месец декември 2018 г. за чумата по дребните преживни животни бяха потвърдени 6 серологични положителни проби на 5 животновъдни обекта.  Очакваме да се увеличат приходите от борбата с контрабандата, така че догодина да можем с още 10% да вдигнем доходите. Това каза премиерът Бойко Борисов по време на откриването на X-тият юбилеен конгрес на КТ \"Подкрепа\".  2000 лв. е глобата на водачи на МПС, които карат след употреба на наркотични вещества. Освен това на шофьорите, хванати с дрога, ще им бъде отнета и книжката за 2 години. За сериозните мерки на полицията алармира днес началникът на сектор \"Пътна полиция\" във Враца Янко Харалампиев, предаде кореспондентът на .  Франция и Германия постигнаха компромис, който позволи на Берлин да остане водещият преговарящ с Русия по газопровода \"Северен поток-2\" за Европа. Това се казва в проектодокумент, представен пред агенция France Presse. Любослав Пенев официално е новият треньор на ЦСКА. Това съобщиха от клуба на пресконференция на стадион \"Българска армия\". Пенев ще заеме мястото на Нестор Ел Маестро, който се раздели с \"червените\" по взаимно съгласие.       ", "date": "2019.02.08", "title": "Новините: Най-важното за деня, 8 февруари"}
{"url": "https://www.actualno.com/balkani/zemedelskite-proizvoditeli-v-gyrcija-gotovi-za-blokadi-news_720889.html", "text": "  По информация на българското посолство в Гърция земеделските производители в страната продължават стачната си готовност, но към момента в Северна Гърция няма блокирани пътища.     В районите на Серес и ГКПП „Кулата – Промахон“ има засилено полицейско присъствие с цел да не бъдат допускани нежелателни инциденти.   Възможно е да се пристъпи към блокада на кръстовище в град Серес, което няма да засегне движението по магистралата към ГКПП „Кулата“. Възможно е и някои земеделци в Серската област без предупреждение да блокират пътища.\r\nЗа тази неделя, 10.02.2019 г., в Солун е насрочен митинг против Договора от Преспа, към който могат да се включат и фермери от Серес и Килкис.  ", "date": "2019.02.08", "title": "Земеделските производители в Гърция готови за блокади"}
{"url": "https://www.actualno.com/smolyan/jiteli-na-nedelino-se-okazaha-sys-zapori-zaradi-obshtinski-dylg-news_720800.html", "text": "  330 жители на Неделино и юридически лица се оказаха със запори заради дълг на общината към местна фирма.     Фирмата „Диолен“ ЕООД на Здравко Йорданов Димитров от с. Еленка има три договора с община Неделино за доставка на канцеларски материали, офис техника, консумативи и офис оборудване.   През 2008 г. тогавашният кмет Илия Вълчев е подписал с нея контракт на стойност 100 000 лв. без ДДС. Две години по-късно се подписва още един – за 50 хиляди лева, който „поради бюджетни ограничения“ е изпълнен и платен на 50% от Вълчев.\r\nИзпълнението на договора е докладвано пред Агенцията за обществени поръчки през април 2011 г. като четири месеца по-късно градоначалникът подписва със същата фирма договор за 150 000 лева.  След като плащанията били забавени много години, едноличният собственик на дружеството завежда съдебни дела срещу общината и ги печели.\r\nДължимата сума към момента е за 238 739 лева., се сочи в запорното съобщение от частния съдебен изпълнител Соня Димитрова. С него тя уведомява местната администрация, че налага запор на всички нейни вземания за дължими данъци и такси – в това число данък сгради, такса смет, данък върху моторните превозни средства, патентен данък, данък за придобиване и др.   В списъка, получен в община Неделино, фигурират трите имена на хората и ЕИК на фирмите, от които директно ЧСИ ще прибере данъците, без парите изобщо да минат през общината. В случая запорът не е на входа на общината като длъжник на определената фирма, а на изхода – при платците на общината.    Жителите на Неделино настръхнаха след като самите те получиха запорните съобщения, защото във всяко едно от  тях се сочи дължимата сума от 238 хиляди лева. И всеки от тях решил, че я дължи на общината.\r\nПоради тази причина преди два дни се състоя разяснителна извънредна сесия на Общинския съвет. Тогава кметът на Неделино Боян Кехайов обяснил на хората каква е ситуацията.\r\nКато цяло местната администрация е сред общините в най-тежко финансово състояние сред 265 общини в България. Тя е на второ място по най-голям дял на задълженията за разходи спрямо годишните разходи. Дълговете на общината (6,3 млн. лв.) са почти равни на годишния общински бюджет, чийто размер за тази година е 6,6 млн. лв.  Половината от задълженията на общината са просрочени.   В същото запорно съобщение пише, че то е и по искане на „Диолен“ ЕООД и на физическото лице Николай Иванов Бозвелиев, но кметът Боян Кехайов днес е изключил телефона си и не става ясно каква част от сумата общината дължи на него и за какво. Бозвелиев е вписан в Търговския регистър като ЕТ „Ивони – Ивайло Бозвелиев-Николай Бозвелиев“ в Хасково. Справка в Агенцията за обществени поръчки обаче сочи, че няма договор с община Неделино.", "date": "2019.02.08", "title": "Жители на Неделино се оказаха със запори заради общински дълг"}
{"url": "https://www.actualno.com/tennis/beretini-napravi-vpechatljavasht-obrat-i-podchini-verdasko-v-sofija-news_720897.html", "text": "  Матео Бератини се класира за полуфиналите на тенис турнира в София, след като обърна Фернандо Вердаско в драматичен сблъсък – 4-6, 7-5, 6-4.     „Испанецът, който надигра Александър Лазаров в първи кръг и след това елиминира финалиста от миналата година Мариуш Копил, поведе в резултата след по-добра игра от своя млад съперник.   Италианецът обаче показа характер във втората част и след оспорвана битка възстанови равенството в сетовете. В третата част отново той се оказа по-здрав психически и достигна до престижната победа над ветерана от Испания.\r\nВ първи кръг той отстрани поставеният под номер 1 в основната схема на турнира руснак Карен Хачанов отново в три сета.  В спор за място на финала Беретини ще се изправи срещу унгареца Мартон Фучович, който се класира за полуфиналите без игра, след като Роберто Баутиста Агуст не излезе на корта поради заболяване.\r\nДругият полуфинален сблъсък в българската столица ще бъде определен от победителите в последните два четвъртфинала, които противопоставят Мартин Клижан-Данил Медведев и Гаел Монфис-Стефанос Циципас.   ", "date": "2019.02.08", "title": "Беретини направи впечатляващ обрат и подчини Вердаско в София "}
{"url": "https://www.actualno.com/starazagora/obhodni-marshruti-za-njakoi-avtobusi-v-stara-zagora-mejdu-11-i-15-fevruari-news_720892.html", "text": "  Заради строително-монтажните работи за движение и личният и общественият транспорт ще се движат по обходни маршрути .     Община Стара Загора съобщава на гражданите за промяната в маршрутите на обществения транспорт от запад на изток - ул. „Герасим Папазчев“, бул. „Руски“, ул. „Христо Ботев“ и бул. „Патриарх Евтимий“ и обратно. от запад на изток - бул. „Цар Симеон Велики“,  ул. „Димчо Стаев“, ул. „Гурко“, ул. „Отец Паисий“, бул. „Славянски“ и обратно.   от запад на изток - бул. „Славянски“, бул. „Руски“, ул. „Христо Ботев“, бул. „Патриарх Евтимий“ и обратно. бул. „Цар Симеон Велики“, бул. „Патриарх Евтимий“, ул. „Генерал Гурко“, ул. „Димчо Стаев“, бул. „Цар Симеон Велики“ и обратно.\r\nНа ул. „Христо Ботев“ за посоченото време ще бъдат обособени временни спирки около кръстовището с ул. „Кольо Ганчев“.    ", "date": "2019.02.08", "title": "Обходни маршрути за някои автобуси в Стара Загора между 11 и 15 февруари"}
{"url": "https://www.actualno.com/business/ikonomist-ikonomicheskata-programa-na-bsp-kritikuva-neoliberalizma-a-ne-kazva-nishto-za-tova-kak-se-natrupa-kapitala-prez-90te-news_720895.html", "text": "  \"Погледнато позитивно, икономическата програма на БСП в голяма степен успява да идентифицира проблемите днес, които една икономическа политика следва да реши. Но ефективни мерки могат да се приложат само ако разбираме какви са причините породили тези проблеми. Тук БСП се задоволява със споменаването на някакъв абстрактен неолиберален модел от началото на прехода, който бил източник на всички злини. Няма нищо споменато за „родилните петна” на българския капитализъм , историята на първоначалното натрупване на капитала, банковите фалити, хиперинфлацията, олигарсите и други подобни неудобни за БСП теми. Да не говорим, че темата правосъдие въобще отсъства от целия документ. А когато свенливо бягаш от причините за едно заболяване няма как да предложиш и адекватно лечение. Отново се подхожда чисто идеологически и държавата се натоварва с всевъзможни функции – от преразпределянето на доходите (вечният социалистически инструмент) до едва ли не създаването на иновативна икономика с държавно участие, където държавата е вдъхновител, инициатор, инвеститор и регулатор . Предприемачите отсъстват от цялата картина, освен в раздела за преразпределнието на брутния продукт от тях към труда\", икономистът Евгени Кънев.     \"Абсурдното е, че при това качество на политическия елит и състояние на държавата на нея се възлага да гарантира светлото ни бъдеще. Сигурен съм, че авторите на документа силно ще се затруднят да посочат едно успешно държавно участие в икономиката за целия преход, но въпреки това остават верни на идеологемата. Документът е изтъкан от вътрешни противоречия – едновременно увеличаваме преките данъци, от които ясно ще пострада най-много средната класа, а същевременно ще се спира изтичането на „мозъци” в чужбина или насърчава инициативата. Едновременно се иска прекратяване на концесиите на стратегически активи (без да е ясно кои са) и насърчаването на Публично-частно партньорство, което явно е нещо различно. Хем ще се подпомагат компаниите да излизат на чужди пазари, хем се готви някакъв тип частична експроприация на най-големите, които ще бъдат задължени да заделят на база 10% от основния капитал дивиденти за работниците (?!?). Отбелязва се сривът на чуждестранни инвестиции, но ще се поставя българския капитал на равни начала с чуждия (?), вместо обратното\", допълни той.   ", "date": "2019.02.08", "title": "Икономист: Икономическата програма на БСП критикува неолиберализма, а не казва нищо за това как се натрупа капитала през 90'те"}
{"url": "https://www.actualno.com/lovech/kmetyt-na-lukovit-s-50-ulichni-kucheta-v-plus-dokarali-im-gi-po-tymno-news_720841.html", "text": "  С около 50 улични кучета се увеличила бройката им в Луковит. Кметът Иван Грънчаров отправи молба \"към идиотите от съседни градове\", които им закарват бездомни четириноги, да не го правят повече.     \"Тези новопоявили се кучета нямат чипове, нашите всички са чипирани. И изведнъж се появяват няколко десетки кучета. В рамките на един месец няма как да се появят толкова - едно, две, три - може, но 50 изведнъж няма как да се появят\", казва кметът пред .   Той допълни, че ако кучетата са имали чипове, лесно щели да ги познаят откъде са и лесно щели да открият кой им ги е докарал. Неговите подозрения са, че кучетата са превозени през нощта от съседния Червен бряг. \"Но ние ще предприемем мерки да ги хванем кои са\", категоричен е градоначалникът.\r\nВ Луковит няма кучешки приют.  \"Кучешки приют не е необходим, финансово не е възможно да го издържаме. Ние си се справяме малко по малко. В рамките на месец-два като се появят нови кучета, реагираме. Имаме си договор с фирма, която ги обезпаразитява, кастрира, ваксинира и чипира. И така вече не се размножават. Средно на година общината отделя 10-12 хиляди лева по този въпрос. В рамките на 50 до 70 лева е една обработка. Това са си немалко пари на фона на един малък бюджет. Но сега да се занимавам и с кучетата на съседната община ми идва прекалено нахално и нагло. Не е морално най-малкото“, коментира Грънчаров.\r\nТой подчерта, че вижда четириногите под прозореца си. А и жители на Луковит реагират много остро по възникналия проблем в социалните мрежи.", "date": "2019.02.08", "title": "Кметът на Луковит с 50 улични кучета в плюс, докарали им ги по тъмно"}
{"url": "https://www.actualno.com/balkani/srutilijat-se-blok-v-istanbul-vze-oshte-jertvi-news_720860.html", "text": "  Увеличи се броят на загиналите при срутването на жилищна сграда в азиатската част на Истанбул. Днес турските власти намериха още 3 тела на загинали. Така броя на жертвите скочи до 14 души, заявиха турски представители, цитирани от Анадолската агенция.     Вътрешният министър на страната Сюлейман Сойлу каза пред репортерите, че 14 пострадали са спасени от руините на сградата. \"Тези, които загубиха своите близки в този инцидент, трябва да са сигурни, че отговорните ще бъдат наказани”, добави Сойлу.\r\nВ сряда седеметажната жилищна сграда в квартал \"Картал\" се срути докато 30 от обитателите ѝ бяха вътре. Причината за инцидента все още не е известна.   По-рано днес бе спасено 16-годишно момче, а вчера екипите успяха да измъкнат от развалините 5-годишно момиченце, идентифицирано като Азра Хава Текогоз.", "date": "2019.02.08", "title": "Срутилият се блок в Истанбул взе още жертви"}
