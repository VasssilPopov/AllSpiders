{"url": "https://www.actualno.com/balkani/albanskata-opozicija-bojkotira-parlamenta-news_697187.html", "text": "  Албанската опозиция отказа да се върне в парламента и обяви, че вероятно ще наложи цялостен бойкот на парламентарните заседания, предаде БГНЕС.     Според заместник-председателя на Демократическата партия на Албания Еди Палока действията на колегите му са продиктувани от отказа на управляващите да извършат проверка на произхода на имуществото и връзката на политиците с престъпни организации.   „Ще реагираме по друг начин. Ще наложим абсолютен бойкот на парламента. В какъв парламент да ходим? В този парламент, в който са бандитите и онези, които ги защитават ли? В този парламент ли да отидем?”, попита Палока. Той подчерта, че бойкотът на заседанията на парламента е само част от действията, които ще предприеме опозицията, и заяви, че вероятно ще бъдат организирани и протести.", "date": "2018.09.29", "title": "Албанската опозиция бойкотира парламента"}
{"url": "https://www.actualno.com/volleyball/brazilija-e-pyrvijat-finalist-na-svetovnoto-po-volejbol-news_697207.html", "text": "  Националният отбор на Бразилия достигна финала на Световното първенство по волейбол, след като надигра категорично с 3:0 гейма Сърбия – (25:22, 25:21, 25:22). Възпитаниците на Ренан Дел Зото не оставиха съмнение в превъзходството си на полето и това се случи най-вече благодарение на великолепното представяне на разпределителите Бруно Резенде и Уилям Аржона, предаде БГНЕС.     В първия гейм на мача Бруно се справи отлично и осигури отлични нападения за центровете и диагоналите на \"селесао\". Лукас Сааткамп отбеляза 10 точки в откриващата част, като бе стопроцентов в атаките си – 7 от 7. Бразилия поведе след 25:22.   Във втория гейм играта отново беше оспорвана, но сърбите не намираха решение за атаките през центъра на противника. След 25:21 ,\"кариоките\" вече бяха на гейм от финала. В решителната част състезателите на Никола Гърбич опитаха да променят развоя на събитията чрез Уруш Ковачевич и Александър Атанасийевич, но беше твърде късно.\r\n39-годишният Аржона се справи блестящо в разпределението на топките, а Филипе Фонтелеш завърши 8 от последните 12 атаки в мача за бразилците – 25:22 за \"селесао\". В спор за световната титла те ще се изправят срещу победителя от двубоя между миналогодишния световен шампион Полша и силно представящия се състав на САЩ.  ", "date": "2018.09.29", "title": "Бразилия е първият финалист на Световното по волейбол"}
{"url": "https://www.actualno.com/football/uventus-prodyljava-s-pobedite-v-italija-news_697176.html", "text": "  Шампионът на Италия Ювентус продължава безгрешното си представяне през сезона. Играчите на Макс Алегри записаха седма поредна победа и са с пълен актив от точки - 21, след като победиха Наполи с 3:1.     \"Старата госпожа\" трябваше да прави пълен обрат, след като след по-малко от четвърт час игра Дрис Мертенс завърши бърза атака на гостите и изведе тима си напред. Това обаче само \"събуди\" шампиона на Ботуша, който реализира три безответни гола.\r\nИ в трите попадения \"пръст\" имаше суперзвездата Кристиано Роналдо. След 26' игра той напредна по левия фланг и центрира отлично към Марио Манджукич, като хърватинът нямаше как да сгреши и изравни. В началото на втората част Юве организира бърза атака, при която Роналдо отправи далечен удар, който срещна страничната греда. Топката обаче се върна на крака на Манджукич, който нямаше проблем да се разпише за втори път в срещата. 14' преди края на срещата отново Кристиано Роналдо бе на правилното място, за да свали с глава центриране от корнер, което Леонардо Бонучи превърна в гол за крайното 3:1. Гостите доиграха срещата с човек по-малко, след като Руи бе изгонен за два жълти картона.\r\nВсичко за победата на Ювентус над Наполи четете в .  ", "date": "2018.09.29", "title": "Ювентус продължава с победите в Италия"}
{"url": "https://www.actualno.com/society/kilometrichni-opashki-sa-se-obrazuvali-na-dunav-most-2-news_697182.html", "text": "  Километрична опашка от тежкотоварни камиони и леки коли има на Дунав мост 2. Според шофьори задръстването засяга най-вече движещите се в посока Румъния и е поне 10 километра. От граничния пункт обясниха пред bTV, че причината е в спрените заради урагана фериботи в Гърция.     Друга причина е и затрудненото корабоплаване при ферибот Оряхово поради ниското ниво на река Дунав. От пункта призоваха шофьорите по възможност за използват други маршрути.   По-рано от МВР съобщиха за интензивен трафик на българо-турската граница на граничен контролно-пропускателен пункт \"Капитан Андреево\" за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост - Видин\" за товарни автомобили на изход.   ", "date": "2018.09.29", "title": "Километрични опашки са се образували на Дунав мост 2"}
{"url": "https://www.actualno.com/crime/trima-sirijci-sa-zadyrjani-sled-strelba-v-centyra-na-sofija-news_697205.html", "text": "  Сириец откри стрелба с газов пистолет в центъра на София, предаде БНР. Инцидентът е станал малко след 20:00 ч. пред Телефонната палата. Няма данни за пострадали хора.     Мъжът е бил в лек автомобил заедно с още двама негови сънародници и две момичета. Пред полицаите той е обяснил, че е стрелял във въздуха заради хора, които са го дразнели, преминавайки покрай автомобила.   Към момента полицията изяснява дали в случая има замесени футболни фенове. Тримата сирийци са задържани.", "date": "2018.09.29", "title": "Трима сирийци са задържани след стрелба в центъра на София"}
{"url": "https://www.actualno.com/society/novinite-naj-vajnoto-za-denja-29-septemvri-news_697160.html", "text": "   Редакционният екип на ви представя съботния информационен бюлетин, посветен на акцентите от днешния 29 септември.       Според местната Агенция за борба с природните бедствия болниците на остров Сулавеси са буквално препълнени с ранени, а спасителните екипи не могат да достигнат до пострадалите в засегнатия от труса район.   Бури с пориви на вятъра до 100 км/ч застигнаха Гърция. Затворени са основни фериботни пристанища, а полетите от и за най-натоварените летища са отменени или се изпълняват със закъснение. Бурята достигна до японското крайбрежие по-рано от предвиденото. Стихията носи със себе си буреносни ветрове със скорост от 216 километра в час и проливни дъждове, които може да предизвикат мащабни наводнения в някои части на страната.     Фирма на иракския контрабандист Салам Кадер Фарадж е купила от България и изнесла за Обединените арабски емирства (ОАЕ) над 3,3 милиарда пакета цигари за периода 2009 – 2017. Това съобщава в свое разследване. БСП се готви за предсрочни парламентарни избори и ще прави промени в предизборния си щаб. Националният съвет на социалистите се събра днес на „Позитано” 20, за да обсъди политическата ситуация в страната. Междувременно стана ясно, че на левицата ще набляга на разследваща журналистика и патриотични предавания.    Движението по АМ „Тракия“ се осъществява безпроблемно, няма образувани тапи в стеснените участъци по утобана, където се извършват ремонтни дейности. Това съобщиха от пресцентъра на Агенция \"Пътна инфраструктура\" (АПИ), след като по-рано през деня на различни участъци на магистралата се бяха образували колони от автомобили. Германският канцлер Ангела Меркел и турският президент Реджеп Тайип Ердоган обещаха тържествено да възстановят обтегнатите си отношения след двегодишна криза, независимо от съществуващите различия по отношение на гражданските права и други проблеми. През последната седмица стана ясно, че цените на газа ще растат, а с тях и цената на парното. Това е рекордно за страната ни количество на контрабандно пренасяне на наркотик, което е и разкрито. Ръст от 29% на ранните кандидатури за Великобритания отчита международният проект „Световно образование“. Голямото дерби на българския футбол между ЦСКА и Левски приключи, а радостта остана в лагера на \"синя\" България. 26-кратните шампиони на страната спечелиха с минималното 1:0 в дебюта на Славиша Стоянович в столичното дерби.", "date": "2018.09.29", "title": "Новините: Най-важното за деня, 29 септември"}
{"url": "https://www.actualno.com/football/chelsi-i-livyrpul-ne-uspjaha-da-se-pobedjat-na-stamford-bridj-news_697177.html", "text": "  За първи път от началото на сезона тимът на Ливърпул не спечели в мач от Висшата лига. Това се случи на стадион \"Стамфорд Бридж\", като срещата с Челси завърши при резултат 1:1.     По този начин \"червените\" отстъпиха първото място на Манчестър Сити, като \"гражданите\" са лидери с по-добра голова разлика. Лондончани пък остават трети с две точки по-малко от лидерите в Премиършип.\r\nСлед 25' игра на \"Стамфорд Бридж\" в западен Лондон, Еден Азар вдигна феновете на крака. Белгиецът получи добър пас по левия фланг, напредна и с удар в далечния ъгъл откри резултата. В заключителните минути обаче златната резерва на Юрген Клоп се оказа Даниел Стъридж. Нападателят се появи 5' преди края на срещата на мястото на Джеймс Милнър и с първото си докосване матира Кепа с прецизен удар от извън наказателното поле.\r\nВсичко за равенството между Челси и Ливърпул може да прочетете в .  ", "date": "2018.09.29", "title": "Челси и Ливърпул не успяха да се победят на \"Стамфорд Бридж\""}
{"url": "https://www.actualno.com/crime/avtobus-na-gradskija-transport-katastrofira-v-ruse-news_697186.html", "text": "  Автобус на градския транспорт, пътуващ по шеста линия, катастрофира на булевард \"България\" в Русе. За инцидента потвърди регионалният говорител на МВР в крайдунавския град Даниела Малчева, предаде bTV.     Произшествието е станало около 14:30 ч. днес. На място са пристигнали екипи на Спешна помощ и на полицията. В автобуса са пътували 14 души и кондукторката.   31-годишният шофьор Я.И. обясни, че е спрял да затвори капака в предната дясна част на автобуса \"Исузу\", тъй като се е отворил. Тогава автобусът е потеглил и се спрял в храстите извън пътя. \"Почти бях слязъл от автобуса. Като видях, че тръгна надолу, скочих на спирачките\", обясни мъжът, който е с около осемгодишен стаж.\r\nПри инцидента е пострадала една от пътничките. Тя е откарана в русенската болница с оплаквания за болки в крака. Останалите пътници били само уплашени.  Пробата за алкохол на шофьора е отрицателна. Тепърва ще се изясняват причините за инцидента.   ", "date": "2018.09.29", "title": "Автобус на градския транспорт катастрофира в Русе"}
{"url": "https://www.actualno.com/society/eto-kak-se-sluchvat-neshtata-v-bylgarija-news_697169.html", "text": "   Един шоу репортер имитира драма, един премиер имитира загриженост, а прокуратурата имитира работа. Всички тези имитации показват нагредно как функционира България: централно, с натискане на копчета, пише в коментар за .      Само за няколко часа представителят на шоуто “Господари на ефира” Димитър Върбанов се превърна от мъченик в името на разследващата журналистика в манипулатор и симулатор. Това стана след като кадри от охранителни камери в разследвания от него склад за храни с изтекъл срок на годност разкриха, че той не е бит от охранители.\r\nОт разпространените видеа от Медиапул се вижда как управителят на склада и негов служител избутват шоу репортера до вратата на склада, отварят я, след което го добутват навън, и я затварят след него. Отношението им към журналист, разследващ предполагаема търговия с негодни храни, определено е неприемливо. Но от юридическа гледна точка със сигурност не отговаря на условията, предвидени от закона, за налагането на постоянен арест, какъвто държавното обвинение поиска за срок от 72 часа. Мярката пък бе наложена, случайно или не, след като от Ню Йорк премиерът Бойко Борисов взе отношение по казуса.\r\nОт останалите камери, разположени извън помещението, пък се вижда как Върбанов, в нелошо здраве, позира за различни кадри на оператора си, като няколко пъти заема драматична поза легнал. Новината се разпространи мълниеносно и Нова телевизия се разграничи от продуцента на “Господари на ефира”. А самият продуцент пък уволни служителя си. Прокуратурата на свой ред може да обвини изманипулиралия фактите в набеждаване, в резултат на което той набързо може да се превърне от жертва в потенциален обвиняем.  В социалните мрежи мигновено започна погребална процесия от коментари. Всички - оплакващи драматично журналистиката, заради симулацията от страна на шоу репортера. Слуховете за смъртта на българската журналистика обаче са почти истина. Но не защото едно шоу предаване се е издънило. Причините са други.    Всъщност “Господари на ефира” е развлекателна програма, в която има вицове, скечове, танцьорки, смешки и твърде много актьорска работа. То не е публицистика, не е и разследваща журналистика. Ето защо и Димитър Върбанов не е “разследващ журналист”, а шоу репортер. От тази гледна точка преиграването не е неочаквано. Защото става дума за шоу, а хиперболата е именно част от атрибутите на смеха. Смехът, заради който зрителите гледат въпросната програма.\r\nКолкото до смъртта на журналистиката, която надълго и нашироко оплакват социалните мрежи: драгият зрител отдавна трябва да е наясно, че щом нарича едно шоу разследващо предаване, то наистина можем да говорим за кончина на журналистиката. Ако имаше такава, впрочем, тя веднага щеше да види генералния проблем в казуса. И той не е въргалящият се пред някакъв склад актьор репортер.    Истинският проблем е в институционалната реакция по случая. А именно: как премиерът Бойко Борисов “разпорежда” от Ню Йорк на независимата от него прокуратура какво да направи. Какви са фактите?\r\nСлед изхвърлянето на Върбанов от склада, двамата мъже веднага са намерени и заведени в местната полиция, където са им снети обяснения и са освободени. Прокуратурата по всички правила образува досъдебно производство. Дотук всичко е наред. Следва обаче намесата на премиера, който е на посещение в САЩ. По телефона, както той сам разказва пред журналисти, нарежда на МВР: \"Разговарях с (Христо) Терзийски – директора на полицията... Дал съм им час и половина срок да ми докладват арестувани, задържани, съответно – пазачи ли са, какви са, съответно побойниците и с цялата строгост на закона да бъдат наказани. Така че се надявам и прокурорите след това бързо да повдигнат обвинение”.   След премиерската намеса и препоръките към уж независимата съдебна власт двамата извършители на \"нападението\" са призовани в Районната прокуратура във Велико Търново, където са им повдигнати обвинения. И те наново са задържани - този път с прокурорско постановление за 72 часа, макар че малко преди това са били освободени... В същото време Върбанов няма почти никакви наранявания. Още повече, че е практика при леки телесни повреди да не се иска задържане под стража.   Очевидно обаче практиката изобщо не е важна, когато министър-председателят се намеси и изрази надежда за “бързо повдигане на обвинение”. Тогава независимата съдебна власт в лицето на обвинението, без да установи фактическите обстоятелства дори, сляпо изпълнява команди. Всичко говори за това: спешéни от министър-председателя, прокурорите дори не гледат записите от видеокамерите в склада, а следват дадените от него заръки. Което е и генералният проблем. Защото в правова държава подобни институционални действия са недопустими. А на тези, които ще кажат, че Борисов не бил нареждал какво да се прави, а само е изразил “надежда”, нека им припомним за онзи запис “Ти си го избра” (за “назначаването” на Сотир Цацаров за главен прокурор). Когато съществува запис с такова съдържание, всяка изразена от премиера “надежда” всъщност става поръчение.\r\nАко журналистиката беше жива, темата около случая “Върбанов” щеше да е съвсем друга: как държавното обвинение може да задържи някого за 72 часа, без да се извърши елементарна проверка на фактите. Но журналистиката отдавна е в кома и само симулира жизнени показатели - точно както едно шоу симулира побой.   Разбира се, за да е още по-красноречив и натрапчив примерът как се случват нещата в България, ден по-късно Борисов похвали действията на МВР и прокуратурата. Т.е. даде благословията си на все така, по дефиниция, независимата от него съдебна власт. А журналистиката отново не показа жизнени показатели - не му зададе нито един въпрос дали не вижда проблем в действията на обвинението, което действа без факти, а по телевизионни и телефонни команди. Шоу репортерът имитира драма. Борисов имитира загриженост. Прокуратурата имитира работа. И цялата тая имитация показва как функционира България: централно, с натискане на копчета. Ако Бойко Борисов каже да ви задържат, ще го сторят. И никой няма да пита защо и как.\r\nЕдинственото полезно нещо в случая: той разкри, че журналистиката няма рефлекси. Тя предпочита да се самобичува за актьорски грехове вместо да пита властта. Post mortem.", "date": "2018.09.29", "title": "Ето как се случват нещата в България"}
{"url": "https://www.actualno.com/society/televizijata-na-bsp-shte-nabljaga-na-razsledvashta-jurnalistika-i-patriotichni-predavanija-news_697153.html", "text": "  Телевизията на БСП - „Българска свободна телевизия“, ще има за цел да отговори на нуждата от свобода за изразяване на мнения, от обективна и достоверна информация. Това стана ясно от изказването на председателя на БСП Корнелия Нинова на днешното заседание на Националния съвет на партията.     Нинова разкри подробности от програмната схема, като обясни, че . Важните политически събития, ще бъдат излъчвани на живо. В програмата са заложени много публицистични предавания, в които зрителите ще могат да бъдат активната част от дебата. Те ще са посветени на , съобщиха от пресцентъра на БСП.   Важен акцент в програмата на телевизията ще бъдат предаванията, посветени на местната власт, както и на живота на хората в малките населени места - техните проблеми, но и примерите за успешност. За по-младото поколение ще има отделен модул.\r\nНамеренията са Българска свободна телевизия да стартира до края на годината. Припомняме, че през изминалата седмица в СЕМ бяха внесени необходимите документи за получаване на регистрация. Телевизията ще се разпространява по кабел и сателит.  ", "date": "2018.09.29", "title": "Телевизията на БСП ще набляга на разследваща журналистика и патриотични предавания"}
{"url": "https://www.actualno.com/curious/dneven-horoskop-za-30-septemvri-news_697123.html", "text": "        Дали сте обещание и трябва да го спазите. Няма как да се отклоните от думите си, така че дерзайте. Бъдете искрени със себе си за това, което искате. Може да предизвикате чувства, на които по-късно ще ви е трудно да отговаряте.   Не постъпвайте с другите така, както не бихте искали да постъпят с вас. Имате вариант и да сте максимално откровени. Така ще бъде най-честно за всички.     Денят ще ви дари с много приключения. Рискът е хубаво нещо, но не прекалявайте със смелостта. Мислете преди всичко за безопасността, а не за удоволствието. Потърсете занимание, което ще ви даде тръпка от новото. Може да изневерите леко на вкусовете си, така само ще се обогатите. Пътуванията днес са строго препоръчителни. Оставането ви в нормалната заобикаляща среда може да ви навреди сериозно.   Денят ще ви даде нужното разнообразие и почивка, благодарение на случайно събитие. Отделете си колкото време искате, за да му се насладите изцяло. Не се колебайте да се впуснете в приключението, което денят ще ви предложи. Един път се живее, така че изключете чувството за вина за известно време. Може да сте сигурни, че имате пълната подкрепа от страна на семейството ви относно ваше начинание, свързано с образованието. Тази доза кураж ще ви е много нужна. През този ден не се колебайте да експериментирате. Отдавна не ви се е случвало нещо ново и интересно, би било глупаво да откажете.    Имайте повече смелост да надскочите себе си. Потърсете нови начини за действие, за да преодолеете досадата от дейността. Тази неделя ще ви даде интересен начин за себе изразяване. Можете да бъдете изцяло себе си. Крайно време е да престанете да се притеснявате от мнението на околните.", "date": "2018.09.29", "title": "Дневен хороскоп за 30 септември "}
{"url": "https://www.actualno.com/bgfootball/levski-izlyga-cska-v-goljamoto-stolichno-derbi-news_697159.html", "text": "  Голямото дерби на българския футбол между и приключи, а радостта остана в лагера на \"синя\" България. 26-кратните   шампиони на страната спечелиха с минималното 1:0 в дебюта на Славиша   Стоянович в столичното дерби. По този начин \"сините\" се озова еднолично   на върха в класирането на .     Единственото  попадение се оказа автогол в 30'. При удар отдалеч на  Габриел Обертан  топката срещна страничния стълб, но след това се удари в  гърба на  вратаря Черниаускас и влетя в мрежата - 0:1 за символичните  гости на  стадион \"Васил Левски\".   През второто полувреме имаше две много  спорни ситуации в двете  наказателни полета. Първо в 52' Иван Горанов  игра с ръка, но съдията  Ивайло Стоянов не отсъди дузпа ( ).   Само няколко минути по-късно пък Жерсон Кабрал беше повален в   пеналтерията на \"червените\", но отново не последва сигнал от главния   рефер ( ).\r\nЛевски  напълно заслужи победата си, след като единственият точен  удар на  \"червените\" беше в първата минута. Славиша Стоянович имаше  идеален  тактически план, като остави съперника да центрира топката в  пеналта,  където Ейолфсон и Яблонски обраха всички топки. В предни  позиции беше  заложено на скоростта, а единствено отличните намеси на  Чорбаджийски  срещу Паулиньо спасиха домакините от острите пробиви на  бразилеца.  След изиграването на тази среща Левски поведе еднолично в класирането с актив от 25 точки - 3 повече от \"червените\".    .", "date": "2018.09.29", "title": "Левски излъга ЦСКА в голямото столично дерби! "}
{"url": "https://www.actualno.com/balkani/ekstremist-napadna-makedonski-diplomat-v-skopie-news_697198.html", "text": "  Бивш посланик на Република Македония в европейска държава бе пребит в центъра на Скопие, предаде БГНЕС.     Инцидентът е станал в местен ресторант. Първоначално дипломатът, който е близък до ВМРО-ДПМНЕ, е бил нападнат вербално. Той е бил наричан \"предател\", защото е \"продал името\", след което му е нанесен силен удар по главата. Посланикът успял да запази самообладание и не е отговорил на нападението. По неофициална информация нападателят е син на известен кмет.   Пострадалият е известен с публичната подкрепа за предстоящия референдум. Засега не се съобщава името му.", "date": "2018.09.29", "title": "Екстремист нападна македонски дипломат в Скопие"}
{"url": "https://www.actualno.com/balkani/zorbas-udari-atina-s-porojni-dyjdove-i-silni-vetrove-video-news_697179.html", "text": "  Средиземноморският циклон „Зорбас“ навлезе още повече в териториална Гърция, донасяйки поройни дъждове и силни ветрове над Атина, съобщи гръцкият вестник Kathimerini, цитиран от агенция \"Фокус\". Бурята засегна и централната и североизточната част на Пелопонес и Евбея, след като изтръгна дървета и обърна риболовни лодки и яхти край брега на Южен Пелопонес.     Районът, който е бил ударен най-тежко, е Месения, югоизточно от полуостров Пелопонес, а бреговият административен център Каламата и крайбрежните села като Метони и Финикунда са били наводнени от вълните.\r\nРегионът на Лакония също е пострадал от стихията - в частност в градовете Ступа, Гитио и Агиос Николаос.\r\nВ Централен и Северен Пелопонес междувременно властите са затворили редица пътища, след като са били наводнени от дъждовете.  Подобни мерки са били предприети и в Атика, със затварянето на бившата национална магистрала в Западна Атика, близо до крайбрежния град Мандра, където през изминалата година наводнения отнеха живота на 23 души.     Източна Атика също е в повишена готовност, тъй като властите за гражданска защита се опасяват от възможността от разпространяване на наводненията, по-конкретно в Мати, който беше опустошен от смъртоносните пожари през юли, които отнеха живота на близо 100 души. Очаква се циклонът да продължи на изток, застигайки островите в Егейско море.     ", "date": "2018.09.29", "title": "\"Зорбас\" удари Атина с поройни дъждове и силни ветрове (ВИДЕО)"}
{"url": "https://www.actualno.com/society/kfn-predprie-dejstvija-po-kazusa-s-falita-na-olimpik-news_697165.html", "text": "  Комисията за финансов надзор (КФН) изпрати писмо до Регулаторния орган на Кипър (Cyprus Securities and Exchange Commission - CySEC) с искане за допълнителна информация относно намерението на Ur Trade Fix Ltd, инвестиционен посредник, лицензиран да извършва дейност чрез установяване на клон на територията на Република България. Това става ясно от решение на КФН след проведено заседание на 27 септември, предаде БГНЕС.     Българският регулаторен орган уведомява и инвестиционния посредник Ur Trade Fix Ltd, че няма право да извършва дейност на територията на Република България до получаването в КФН на допълнителната информация от регулаторния орган на Кипър.   КФН изпраща писмо до Надзорния орган върху застраховането (Superintendent of insurance) на Република Кипър за предоставяне на допълнителна информация във връзка с тяхното искане за предприемане на действия за извършване на определени плащания и банкови преводи от банковата сметка на „Застрахователна компания \"Олимпик\" – клон България” КЧТ.\r\nПричината е искане за извършване на определени преводи и плащания от банковата сметка на застрахователния клон в България. В края на месец август кипърският застрахователен надзор поиска от българския клон на \"Олимпик\" да плати дължими суми за своите служители, социални осигуровки и ползвани правни услуги.  Припомняме, че през август над 200 000 българи останаха без задължителната застраховка \"Гражданска отговорност\" заради фалита на кипърското застрахователно дружество. Щетите за българските водачи са над 9 млн. лева.", "date": "2018.09.29", "title": "КФН предприе действия по казуса с фалита на \"Олимпик\""}
{"url": "https://www.actualno.com/education/universitetite-vyv-velikobritanija-ostavat-top-cel-za-bylgarite-news_697147.html", "text": "  Ръст от 29% на ранните кандидатури за Великобритания отчита международният проект „Световно образование“, който се провежда през тази събота и неделя в столичния хотел „Маринела“.     От началото на септември, когато се отваря приемът в централизираната система за Обединеното кралство, са обработени близо 100 заявки. Засилен е интересът към университетите в Оксфорд, Кеймбридж, Глазгоу, Единбург, университета по изкуствата в Лондон, предаде БГНЕС.   Бумът на кандидати за Великобритания още в първия месец на приема се дължи на факта, че британското правителство реши да запази кредитирането на образованието за студентите от ЕС и през първата 2019-2020 академична година след евентуалния Brexit, коментира Стефка Златева, която е един от координаторите на изложението. Едни от най-предпочитаните специалности остават в сферата на бизнеса, икономиката и психологията, инженерните специалности.\r\nЕдин от университетите, които участват на изложението, е University of London City. Според неговия представител е Ема Томас не е отчетен драстичен спад на кандидатите, които да се отдръпнат заради Brexit. Висшето учебно заведение е готово да приеме студенти от целия свят, независимо преговорите за излизане от ЕС. Според Томас за следващата година таксите ще останат същите, но не могат да кажат за учениците, които ще завършат през 2020 година. „Университетът се опитва да повлияе на британското правителство, но засега нямаме никакви индикации, че се вслушват в препоръките ни“, отбелязва Ема Томас.  С 20% ръст е отчетен на кандидатите за университети в Холандия през тази година. Сред най-предпочитаните специалности са бизнес, икономика, програмиране, арт и дизайн програми. С близо 30% повече кандидати спрямо миналата година има и за Германия и Австрия.   Освен в София, форумът „Световно обрзование\" паралелно се провежда във Варна, Пловдив и Бургас. В столицата са изложил щандове над 80 учебни заведения, като предварителна регистрация са направили над 3000 души. Регистрацията продължава и във втория ден на двудневното събитие.", "date": "2018.09.29", "title": "Университетите във Великобритания остават топ цел за българите"}
{"url": "https://www.actualno.com/politics/bsp-shte-iska-vot-na-nedoverie-za-zdraveopazvaneto-news_697163.html", "text": "  Националният съвет на БСП реши парламентарната група на \"БСП за България\" да внесе вот на недоверие срещу правителството заради сектор \"Здравеопазване\", съобщиха още от пресцентъра на \"Позитано\" 20.     Това решение бе взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри.   \"Това не е здравна реформа, а здравен геноцид\", заяви лидерът на левицата Корнелия Нинова.\r\nПо-рано от партията обявиха, че се готвят и за предсрочни парламентарни избори.  ", "date": "2018.09.29", "title": "БСП ще иска вот на недоверие за здравеопазването"}
{"url": "https://www.actualno.com/cars/germanskite-hibridi-stanaha-jertva-na-novite-pravila-news_697157.html", "text": "  Въвеждането на нов стандарт за измерване на вредните емисии (WLTP), който да даде по-реално представа за разхода на гориво и нивата на вредните емисии, нанесе сериозен удар върху автомобилните производители. Някои от тях дори спряха част от моделите си, които бяха сертифицирани по стария цикъл (NEDC) и които се предлагаха на пазара с големи намаления преди 1 септември – датата, от която действа новият правилник.     Оказва се, че са пострадали не само автомобилите с двигатели с вътрешно горене, но и хибридите., при това тези, които се зареждат от електропреносната мрежа. Проблемъте, че в редица европейски държави властите предлагат субсидии за превозни средства, чиито нива на вредни емисии СО2 са до 50 г:/км. В Германия сумата е 3000 евро, което повишава интереса към такива  автомоболи. По новия стандарт WLTP обаче голяма част от тези модели вече не се вместват в изискванията.    Всичко това накара водещите германски производители да спрат продажбата на зареждащи се хибриди. Volkswagen не приема поръчки за Golf GTE (на първата снимка) и Passat GTE, които бяха на четвърто и пето място сред хибридните модели в Европа. От компанията обявиха, че проблемът с Passat ще бъде решен до юли 2019 г., докато бъдещето на тази версия на Golf е под въпрос, тъй кто при модела предстои смяна на поколенията. И германците вероятно ще изчакат, за за пуснат нов хибриден Golf.  На свой ред Porsche прекрати приема на поръчки за хибридните Cayenne и Panamera, като на втория се падат 69% от продажбите на модела. Mercedes също спря продажбата на всички свои хибриди, докато при BMW мярката засегна седана 530е. Баварците все още продават компактния ван BMW 225xe Active Tourer, но на него субсидии не му се полагат, тъй като нивото CO2 е 57 г/км. При новото BMW X5 xDrive iPerformance (на втората снимка) нещата ще бъдат изчистени едва през 2019 г. и тогава той ще се появи в производство.   ", "date": "2018.09.29", "title": "Германските хибриди станаха жертва на новите правила"}
{"url": "https://www.actualno.com/politics/bsp-obnovi-predizbornija-si-shtab-oglavi-go-georgi-svilenski-news_697178.html", "text": "  Националният съвет на БСП избра нов Национален предизборен щаб. Начело лидерът на БСП Корнелия Нинова предложи Георги Свиленски, съобщиха от левицата.     От щаба бе изваден досегашният зам.-председател Георги Гергов, както и Красимир Янков, който сам подаде оставка.   Новите допълнения са: Александър Симов, Стоян Мирчев, Антон Кутев, Кристиан Вигенин, Иван Иванов, Николай Цонков, Иван Ченчев, Ия Гурбалова, Деница Златева, Явор Божанков и кметовете - Владимир Москов и Донка Михайлова. Сменен е и секретарят на щаба Асен Димитров с Вяра Емилова.\r\nПо-рано от партията обявиха, че ще внесат вот на недоверие към кабинета заради политиките в сектор \"Здравеопазване\". В същото време БСП се готви и за предсрочни парламентарни избори.  ", "date": "2018.09.29", "title": "БСП обнови предизборния си щаб, оглави го Георги Свиленски"}
{"url": "https://www.actualno.com/europe/naprejenie-v-barselona-hiljadi-izljazoha-na-protesti-video-news_697170.html", "text": "  Хиляди души излязоха на протести \"за\" и \"против\" независимостта на Каталуния, блокирайки части от центъра на Барселона в събота, предаде Reuters, цитирана от агенция \"Фокус\".     Демонстрациите се случват само два дни преди годишнината на референдума за независимост, проведен на 1 октомври 2017 година.\r\nГрупи, подкрепящи независимостта на региона, са прекарали нощта в палаткови лагери, за да предотвратят демонстрация в защита на полицията, която беше разположена в Каталуния по време на миналогодишния провален опит за отцепване от Испания.   Двама души са били арестувани по време на сбивания между сепаратистки демонстранти и полицията, в които протестиращите са хвърлили боя срещу жандармерията, която ги е разделила от отсрещната юнионистка демонстрация.    В рамките на няколко часа сепаратистки групи, скандиращи „Няма да забравим и няма да простим“, се изправиха срещу юнионистките протестиращи, които скандираха „Да живее Испания!“. Очаква се днес и утре да има масови протестни акции в Каталуния.", "date": "2018.09.29", "title": "Напрежение в Барселона, хиляди излязоха на протести (ВИДЕО)"}
{"url": "https://www.actualno.com/society/ot-api-uveriha-njama-tapi-v-rajonite-na-remontite-po-am-trakija-news_697185.html", "text": "   . Това съобщиха от пресцентъра на Агенция \"Пътна инфраструктура\" (АПИ), след като по-рано през деня на различни участъци на магистралата се бяха образували .     На АМ „Тракия“ поради ремонт на съоръженията при 14-ти и 20-ти километър в посока Бургас движението се осъществява двупосочно в платното за София. За улеснение на пътуващите през утрешния ден ще има две ленти за София и една лента за Бургас.   Шофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. В участъка Чирпан – Стара Загора от км 168 до км 208 е въведено ограничение на скоростта до 90 км/ч поради неравности на пътното платно, посочват още от Пътната агенция.\r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути:  - За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“ и обратно за идващите от Пловдив към София;   - от пътен възел „Церово“ на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“ и обратно за идващите от Пловдив към София;\r\n- от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре,  път III-8005 с. Цалапица до пътен възел „Цалапица“ на АМ „Тракия“ и обратно за идващите от Пловдив към София, уточняват от АПИ.    ", "date": "2018.09.29", "title": "От АПИ увериха: Няма тапи в районите на ремонтите по АМ \"Тракия\""}
{"url": "https://www.actualno.com/society/rumen-radev-izrazi-syboleznovanija-vyv-vryzka-s-tragedijata-v-indonezija-news_697166.html", "text": "  Държавният глава Румен Радев изпрати съболезнователно писмо до индонезийския си колега Джоко Видодо по повод трагедията на остров Сулавеси.     „В тези трудни часове, когато състраданието и съчувствието стават най-човешките добродетели, ние сме заедно с народа на Индонезия. Подкрепяме всички Ваши усилия за облекчаване на последствията от земетресението и последвалото цунами“, заявява в писмото си българският президент, съобщиха от прессекретариата на \"Дондуков\" 2.   Румен Радев изразява своите и на българския народ искрени съболезнования към гражданите на Индонезия, близките и семействата на загиналите", "date": "2018.09.29", "title": "Румен Радев изрази съболезнования във връзка с трагедията в Индонезия"}
{"url": "https://www.actualno.com/actualno/lyjlivoto-skunksche-za-obsht-prinos-news_697081.html", "text": "  Изключително трудно ми е да коментирам историята с недобития репортер на \"Господари на ефира\" Димитър Върбанов. Но случката само показва колко сме затънали – както професионално в сектора, така и като общество.     Евтин трик – този подход използва Върбанов, за да предизвика реакция, която да привлече внимание към работата му. Но всъщност е неправилно да се каже, че го направи само Върбанов – правят го и работодателите му. По-паметливите добре помнят средата на седмицата и с какво заглавие излезе Нова телевизия за случая. В сутрешния блок на телевизията водещата Аделина Радева подчерта дебело как Върбанов паднал на \"бетонна плоча\", а от изказа ѝ човек можеше да остане с впечатлението, че е хвърлен минимум с някое задушаващо тръшване от склададжия с габаритите на кечиста Гробаря. При всички тези стойки и драматизми, да излезеш с позиция, че и след това да се \" от погрешното внушение, което създал журналистът\" е пълна смешка. Да припомним на Нова (а и на bTV) съвсем не външна продукция по време на катастрофата между автобус и автомобил на АМ \"Тракия\" в средата на април тази година. Тогава дори не се \"обезпокоиха\", а специално Николай Василковски го повишиха в синоптик-репортер за сутрешния блок.   Същевременно от \"Господари на ефира\" действаха като Пилат Понтийски – , въпреки че имали дълга история с него – защото истината била най-важната ценност. Похвално – само че сега ли я разбрахте тази истина, когато кадрите за нея изтекоха от друго място? Не сте видели значи суровия запис, не сте знаели как репортерът ви се упражнява да е Неймар, така ли? Операторът и той получил амнезия? И един мармот завива шоколада в станиол, а Биг Брадър гледа ...\r\nВърбанов носи своята вина, най-малкото защото пряко от него зависи дали да се въргаля или не. Обаче ми е трудно да повярвам, че такова поведение е \"кауза пердута\" във великите телевизии и предавания. Трудно ми е да повярвам, че то не е мълчаливо (или недотам мълчаливо) окуражавано в битката за рейтинг. И ще е трудно на всеки здравомислещ, дори да не е в бранша и да не е запознат отблизо с обстановката.  Случилото се ужасно, защото то проваля разследващата журналистика в България – професия, която е лакмусът за морала на обществото. Вярвам, че показаното от Върбанов е истина – че действително става въпрос за тарикати, които искат на баницата мекото с препакетирани храни с изтекъл срок на годност, най-малкото и БАБХ категорично потвърди. Но заради циркаджийското изпълнение това ще отиде на заден план – и както БАБХ и прокуратурата се оправдават, че другите носят отговорност, като стой та гледай тези храни ще видят отново бял свят и празен стомах. А ние ще останем да си спомняме за морала – и това със съмнително постоянство.   п.п. В цялата работа е редно да се изкаже една мъничка похвала за Върбанов - остави отворен личния си Facebook профил и си понесе виртуалното наказание за около 12 часа - след това изтри поста (около 9:30 часа тази сутрин), в който благодареше за подкрепата и обясняваше как лекарите му казали да не ползва за няколко часа телефон и компютър след \"тежкия\" инцидент. За разлика от него, колегата му по микрофон Боби Ваклинов доста по-бързо си изтри поста в подкрепа на \"Митко\" ...   Ивайло Ачев     ", "date": "2018.09.29", "title": "Лъжливото скунксче – за общ принос"}
{"url": "https://www.actualno.com/society/kakvo-shte-e-vremeto-prez-oktomvri-news_697090.html", "text": "  Тази година през октомври се очаква средната месечна температура да бъде около нормата, която в равнините е между 11˚ и 15˚, по високите полета — между 8˚ и 11˚, в планинските райони — от 4˚ до 8˚. Такава е прогнозата за времето за октомври на Националния институт по метеорология и хидрология (НИМХ) при БАН, цитирана от агенция \"Фокус\".     Месечната сума на валежите ще бъде около нормата, която за по-голямата част от страната е между 40 и 60 л/кв.м, в югоизточните райони — между 60 и 90 л/кв.м, а в планините — от 80 до 100 л/кв.м. Най-високите температури през октомври ще бъдат между 23° и 28°, а най-ниските – между минус 1° и 4°.   В началото на месеца ще преобладава облачно време и на места, повече в югоизточната половина от страната, ще има валежи от дъжд. Има условия в отделни райони да бъдат значителни. Ще бъде сравнително хладно, като по-ниски от обичайните ще бъдат дневните температури. По-малка е вероятността за валежи в средата и в края на десетдневието, тогава ще има и повече разкъсвания и намаления на облачността. Отново вероятност за валежи и понижение на дневните температури има към 7-и.\r\nПрез второто десетдневие температурите ще бъдат близки и малко по-високи от нормалните, като все пак бавно ще се понижават. Облачността ще е разкъсана, с повече слънце в часовете около и след обяд. Условия за превалявания има към 12-и, към 15-и и в края на периода.  И през третото десетдневие времето ще бъде променливо. Ще се редуват спокойни и сравнително топли дни и дни, в които ще преминават атмосферни смущения, при което ще има условия за валежи. Най-голяма е вероятността за това около 24-и и към края на месеца. Като цяло за периода средноденонощните температурите ще останат близки и малко по-високи от обичайните.   ", "date": "2018.09.29", "title": "Какво ще е времето през октомври?"}
{"url": "https://www.actualno.com/viewpoint/kogo-razpyvame-dnes-news_697092.html", "text": "  Кого разпъваме днес?     А, добре, репортерът на \"Господари на ефира\" Митко Върбанов. Иначе това, че са се опитали да ви пробутат 15 тона негодна храна с фалшиви етикети, не ви впечатлява. Какво толкова, викате, то е ясно, че ядем говна по цял ден, ами дай да видим как се претъркаля Митко, гледай колко забавно. Не може така, Неймар има право, понеже струва 220 милиона, но Митко няма, тъй като е прост журналя. \r\nИ все пак, нека изброим пораженията, които се стоварват в момента на този човек. \r\n1. Уволнение от \"Господари на ефира\".  2. Вероятно дело за лъжесвидетелстване. \r\n3. Край с журналистиката.\r\n4. Край на общо взето каквато и да е кариера, ако бъде осъден. Пробвай да си намериш работа с \"ЛИЦЕТО Е ОСЪЖДАНО\" в свидетелството за съдимост.    5. Публична инквизиция и има-няма едни пет хиляди излобели поста на хора, които никога не са правили нещо необмислено и живеят без да грешат всеки ден.\r\n6. Доживотно етикетиране в диалога:\r\n- Кой беше тоя Митко Върбанов?\r\n- Оня бе, дето се търкаля в склада.\r\n__   Ще ми се плахо да попитам: не е ли твърде много? Наскоро например Доган си купи ТЕЦ, някой нещо? Поне едно статусче във Фейса по този повод, ей така, от дребна солидарност към големите политически процеси и грижа за справедливостта? Мани го, мани го Доган. Дай да видим как се потъркаля Митко, скриваш ни картината. \r\nДобре, махам се. Но бъдете сигурни, на никой не му пука за Върбанов. В корпоративната телевизионна журналистика могат да се лигавят с часове за важната ти журналистическа персона, за обществения ти принос, за получаването на изключително важна награда или прочувствените телевизионните саги за това, че \"се ожени репортера на нашата телевизия за дългогодишната си приятелка\". Но това е само до момента, в който нещо не се преебеш. Тогава ще те подритнат като оня пес, дето служеше вярно 10 години, обаче накрая спря да лае деебапомияра и е време да намерим друг.\r\nВ главата на \"Нова\" най-вероятно в момента валят натрапливи мисли за падащ рейтинг, \"Господарите\" се чудят как да излекуват бъдещата мнителност, която ще се стовари върху репортажите им, а най-голямата параноя е какво ли ще стане с рекламните постъпленийца, дали няма да се отдръпнат ония хора с парите и да идат в (уплашен шепот, бодеж в стомаха и бързо погълнат ксанакс за успокоение) Конкурентната телевизия ? Какво направи, Митко, защо причини главоболия на големите продуценти и обиграните картоиграчи, защо смути сънищата и ваканцията им в Сен Тропе? Знаеш ли колко пара струва твоето потъркаляне? Няма да могат да ти простят ония отгоре, пич, понеже най-вероятно всичко, което мислят за тебе, е, че им е трябвал човек, дето да се вре, а сега човекът, дето се е врял,  се е престорил на умрял, а това е скандализирало обществото, онова безценно хубавичко издояванко и залепено към телевизора общество, което ни издържа, а ние го забавляваме, понеже в тая страна все още има много хора, които не са открили South Park и се придържат към ентъртейнмънт от дистанционното.  \r\nВпрочем, Господарите, не е ли малко изкуствена тази наперена дистанция на уволнението, в която вие, монасите пред църквата на Истината, справедливо изхвърляте провинилия се Върбанов, понеже не бил достоен да я показва? Струва ми се друго: че неговото наистина абсурдно желание за инсценировка може пък да е дошло от годините чиракуване, през които е работил в среда, в която рейтингът дирижира разстроения хор на разследващите журналисти и размахва палка на всеки, който не може да достигне така необходимите висоти, за да пребори (пак уплашен шепот, бодеж в стомаха и втори погълнат ксанакс за успокоение) Конкурентната телевизия ? Изглежда малко странно. Все едно собствениците на \"Макдоналдс\" да уволнят ония, дето правят картофките, щото се оказали вредни. \r\nЗатова поседнете пред телевизора и погледайте екзекуцията на Митко. Това обаче само утре, вдругиден.\r\nПосле ще разпънем друг.\r\nДа не губим форма.  Райко Байчев ", "date": "2018.09.29", "title": "Кого разпъваме днес?"}
{"url": "https://www.actualno.com/asia/moshten-tajfun-udari-japonija-video-news_697118.html", "text": "  Мощен тайфун удари южния японски остров Окинава и рани най-малко 9 души, съобщи AFP, цитирана от БГНЕС. Местните власти предупредиха, че бурята ще продължи да сее хаос над архипелага през целия уикенд.     Тайфунът \"Трами\" достигна до японското крайбрежие по-рано от предвиденото. Стихията носи със себе си буреносни ветрове със скорост от 216 километра в час и проливни дъждове, които може да предизвикат мащабни наводнения в някои части на страната.\r\nСъобщава се за сериозни щети в градчето Наха. Бурята е повалила дървета, които са блокирали централната улица в населеното място. В района има голямо вълнение и населението по крайбрежието е посъветвано да потърси подслон на по-високи места.      В Окинава вече са евакуирани около 600 души, които са настанени във временни подслони. Около 200 000 домакинства са без електричество заради скъсани далекопроводни жици. Лошото време засегна и въздушния трафик, като към момента близо 390 полета, основно в Западна Япония, са отменени. ", "date": "2018.09.29", "title": "Мощен тайфун удари Япония (ВИДЕО)"}
{"url": "https://www.actualno.com/sofia/vechnoto-derbi-nalaga-promeni-v-dvijenieto-v-sofija-news_697120.html", "text": "  ЦСКА и „Левски” се изправят един срещу друг в 17:00 часа днес. Това е първата среща на двата отбора за този сезон. Във връзка с предстоящото дерби в района около Националния стадион \"Васил Левски\" предстои промяна в организацията на движението, съобщава Нова телевизия.     През целия ден ще бъде забранен престоят и паркирането в района около стадиона.   От 16:00 часа до приключване на футболната среща при необходимост ще се забранява влизането на пътни превозни средства в двете посоки, с изключение на автобусите на градския транспорт по:\r\n- ул. „Ген. Гурко\" между бул. \"Васил Левски\" и бул. „Евлоги и Христо Георгиеви\";  - ул. „Евлоги и Христо Георгиеви\" между пл. „Орлов мост\" и бул. „Черни връх\".", "date": "2018.09.29", "title": "Вечното дерби налага промени в движението в София"}
{"url": "https://www.actualno.com/balkani/silna-burja-vryhletja-ugozapaden-pelopones-snimki-news_697145.html", "text": "  Средиземноморска буря с тропически характеристики удари югозападната част на Пелопонес, предаде гръцкия вестник Kathimerini, цитиран от агенция \"Фокус\".     Тайфунът донесе ветрове със скорост от 90 километра в час, поройни дъждове и разбиващи се вълни в иначе спокойните крайморски общности като Метони, Финикунда, Корони и по-на север към административния град Каламата.\r\nОчаква се бурята да засегне островите в Йонийско море, докато прекосява останалата част от Пелопонос в течение на деня, преди да удари източните части на страната, и да донесе дъжд и силни ветрове над Евбея, Атика и Спорадийските острови.   Вълните може да достигнат до височина от девет метра в района на остров Китира, предупреждават властите. Бурята, която някои нарекоха „Зорбас“, се очаква след това да се насочи към Егейско море, удряйки Цикладските острови и Крит.\r\nМетеоролозите от Гръцката национална обсерватория заявиха, че бурята е по-слаба в събота, отколкото е било очаквано в петък, но предупредиха че условията въпреки това ще бъдат сурови.   Властите от гражданската защита съветват жителите и посетителите на районите, които са по пътя на бурята, да не шофират в лоши метеорологични условия и да не участват в ненужни дейности на открито.      Издадени са и предупреждения срещу плаване, а също така са забрани на всички фериботи и други кораби да напускат пристанищата на Атика. ", "date": "2018.09.29", "title": "Силна буря връхлетя Югозападен Пелопонес (СНИМКИ)"}
{"url": "https://www.actualno.com/plovdiv/kapana-fest-privlicha-hiljadi-posetiteli-v-plovdiv-news_697148.html", "text": "  Отново е есен и отново има \"Капана фест\". Името на тридневното пъстро оживление в квартала на творческите индустрии в Пловдив вече е парола за познавачите - то означава развлечения, интересни находки, хубава музика, откъсване от времето с чаша бира, изкуство, оригинални подаръци, предаде БГНЕС.     Под знаменцата си струва да отделиш няколко часа или дори дни от времето си, ако идваш от другаде, защото атмосферата сама по себе си е опияняваща.\r\nАвторски бижута и дрехи, стари грамофонни плочи, нови книги, традиционни храни, рисуване с къна, детски работилници, творчески ателиета на открито, музика - целият този свят е в разгара си до неделя вечер.  До пролетното издание, което отново ще събере хиляди, остават малките пешеходни улички, оживени от туристи от сутрин до вечер.", "date": "2018.09.29", "title": "\"Капана фест\" привлича хиляди посетители в Пловдив"}
{"url": "https://www.actualno.com/asia/tajfunyt-trami-rani-17-dushi-na-japonskija-ostrov-okinava-news_697155.html", "text": "  Мощният тайфун \"Трами\", който удари южния японски остров Окинава и се насочи към вътрешността на страната, рани най-малко 17 души, съобщи AFP, цитирана от БГНЕС.     Местните власти предупредиха, че бурята ще продължи да сее хаос на архипелага през целия уикенд.   В Окинава вече са евакуирани около 700 души, които са настанени във временни подслони. Около 200 000 домакинства са без електричество заради скъсани далекопроводни жици. Лошото време засегна и въздушния трафик, като към момента близо 390 полета, основно в Западна Япония, са отменени. Железопътните услуги в района на Осака са спрени. Няма да се движат и високоскоростните влакове „Шинкансен”.\r\nПрипомняме, че тайфунът \"Трами\" достигна до японското крайбрежие по-рано от предвиденото. Стихията носи със себе си буреносни ветрове със скорост от 216 километра в час и проливни дъждове, които може да предизвикат мащабни наводнения в някои части на страната. Съобщава се за сериозни щети в градчето Наха. Бурята е повалила дървета, които са блокирали централната улица в населеното място. В района има голямо вълнение и населението по крайбрежието е посъветвано да потърси подслон на по-високи места.      ", "date": "2018.09.29", "title": "Тайфунът \"Трами\" рани 17 души на японския остров Окинава"}
{"url": "https://www.actualno.com/pazardjik/ostava-tejko-systojanieto-na-deteto-premazano-ot-futbolna-vrata-news_697113.html", "text": "  Тежко остава състоянието на 13-годишното момче от Пазарджик, което пострада сериозно, след като върху него падна футболна врата.     Лекарите се опитват да го изведат от медикаментозната кома, в която момчето се намира. Шести ден докторите от пазарджишката болница се борят за живота му. Казват, че има леко подобрение в състоянието му, съобщи Нова телевизия.   Инцидентът стана на футболно игрище в понеделник малко след 18:00 ч. 13-годишното момче играело с други деца, когато решило да се покатери върху футболната врата. В момента, в който се провесило на гредата, металното съоръжението се наклонило, паднало и затиснало детето. То изпаднало в кома и веднага е откарано в болница.\r\nХората в квартала неведнъж са подавали сигнали в общината, че игрището е опасно. На детската площадка до него постоянно се събирали много деца и чупели уредите. Липсва и част от настилката.  Общинските власти казват, че са направили проверка две седмици преди инцидента. Тогава всичко било наред. Оказало се, че вратата е била срязана от основите си. Прокуратурата е образувала досъдебно производство по случая - засега срещу неизвестен извършител. Полицията в Пазарджик разпореди всички общински кметове да проверят детските и спортните площадки.   ", "date": "2018.09.29", "title": "Остава тежко състоянието на детето, премазано от футболна врата"}
{"url": "https://www.actualno.com/society/koloni-ot-avtomobili-ima-na-razlichni-mesta-na-am-trakija-news_697151.html", "text": "  В района на 89 км на автомагистрала „Тракия“ в посока София се е образувала близо двакилометрова колона от автомобили, предаде агенция \"Фокус\".     Причина за задръстването е ограничение в движението, въведено поради ремонт на пътно съоръжение над река Елшишка. Движението се осъществява двупосочно в платното в посока Пловдив.   Освен това колони от автомобили има и в районите на ремонтните дейности по аутобана. Малко над километър и половина е опашката от автомобили на 18 км в посока Пловдив.\r\nПолицейски патрул е разположен в района на 36 – 39 км в посока Пловдив. 3 км е тапата от МПС-та в този участък. Ограничението на места е 110 – 70 км/ч.  Засилено е полицейското присъствие по магистралата.", "date": "2018.09.29", "title": "Колони от автомобили има на различни места на АМ \"Тракия\""}
{"url": "https://www.actualno.com/politics/bsp-se-stjaga-za-predsrochni-izbori-news_697139.html", "text": "  БСП се готви за предсрочни парламентарни избори и ще прави промени в предизборния си щаб. Националният съвет на социалистите се събра днес на „Позитано” 20, за да обсъди политическата ситуация в страната, предаде .     Става ясно, че са направени 150 срещи в страната, на които е представен документът „Визия за България”, а в парламента останаха само 20 депутати на социалистите.   „Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и \"Обединените патриоти\". Показаха на ГЕРБ кой кара влака и занулиха патриотите. Брилянтен ход\", посочи лидерът на левицата Корнелия Нинова.\r\n„За БСП този парламент е изчерпан и имаме курс към предсрочни избори. От вчера политическата обстановка е качествено нова – зависи от ДПС, дали ГЕРБ и „Обединените патриотите” ще ги мотивират да влизат в зала”, коментира Крум Зарков, депутат от БСП.  Въпреки че депутатите на БСП ще се върнат за гледането на бюджета и ключови законопроекти в пленарна зала, има недоволство сред социалистите, че народните представители отсъстват от парламента. „Може да има срещи с хората и извън времето на парламентарното заседание. Отношението, което виждаме към институцията, е унизително”, заяви Костадин Паскалев, член на Националния съвет на БСП. „Излизането от парламента е сериозно действие и трябваше да има санкция на националния съвет, който обаче не беше свикван 4 месеца”, каза и Атанас Мерджанов, член на Националния съвет на БСП.   Сутринта преди пленума в района на „Позитано” 20 имаше разлепени плакати с надпис „Нинова оставка”. Преди заседанието те бяха отстранени.", "date": "2018.09.29", "title": "БСП се стяга за предсрочни избори"}
{"url": "https://www.actualno.com/europe/40-dushi-postradaha-v-noshten-klub-v-bornmyt-news_697135.html", "text": "  40 души пострадаха след като бяха обгазени в нощния клуб „Камео” в британския град Борнмът, съобщава вестник „Метро”, цитиран от БГНЕС.     Нощното заведение бе евакуирано, след като посетителите се оплакали от затруднено дишане и сърбеж в очите заради сълзотворен газ. Един от пострадалите е откаран в болница като предпазна мярка. Състоянието му обаче не е сериозно, посочват медицински източници.   От полицията разследват инцидента, но успокоиха обществеността, че не са открити опасни за здравето вещества.\r\nРапърът Юнген, който е имал участие в клуба по време на инцидента, разпространи в социалната мрежа Twitter съобщение: „Сигурен съм, че всички, които дойдохте да ме видите в Борнмът, видяхте как полицията ми изключи микрофона, без да каже нищо по средата на представлението, защото някой е пръскал с газ. Надяваме се всички да сте добре!”.  ", "date": "2018.09.29", "title": "40 души пострадаха в нощен клуб в Борнмът"}
{"url": "https://www.actualno.com/asia/blizo-400-sa-jertvite-na-zemetresenieto-i-cunamito-v-indonezija-news_697127.html", "text": "  Броят на жертвите на мощното земетресение и последвалото цунами в Индонезия достигна 384 души, съобщи AFP, цитирана от БГНЕС.     Според местната Агенция за борба с природните бедствия болниците на остров Сулавеси са буквално препълнени с ранени, а спасителните екипи не могат да достигнат до пострадалите в засегнатия от труса район.     Припомняме, че земетресение с магнитуд 7,5 разлюля остров Сулавеси в петък вечер, а след него вълна цунами с височина от почти два метра удари острова. Най-тежко засегнат е град Палу в Централен Сулавеси, който е с население от 350 000 души.  ", "date": "2018.09.29", "title": "Близо 400 са жертвите на земетресението и цунамито в Индонезия"}
{"url": "https://www.actualno.com/sofia/jiteli-na-mladost-iskat-speshna-sreshta-s-fandykova-i-arh-zdravkov-news_697137.html", "text": "  От Сдружение „Зелен Младост” искат среща с кмета на София Йорданка Фандъкова и главния архитект на столицата Здравко Здравков.     \"Обръщаме се към Вас с призив да се срещнете с наши представители и да заявите публично Вашата позиция по редица важни искания, които множество гневни граждани на Район „Младост” отправиха.\r\nНа тази среща искаме да обсъдим настоящата ситуация с презастрояването на района, което започна отново след ареста на кмета на Район „Младост” г-жа Десислава Иванчева и зам.-кмета г-жа Биляна Петрова. Застрояването в междублокови зелени площи и върху детски площадки започна след изключително спорното и порочно решение на Столичния общински съвет от 31 май 2018 г. да назначи за Вр. и.д. кмет на района арх. Румен Русев, за когото Иванчева, все още законно изпълнявайки своите правомощия като кмет, беше издала входирана и придвижена от администрацията в Район „Младост” напълно легитимна и притежаваща всички необходими реквизити писмена заповед за уволнение\", пишат от Сдружението в писмото си до Фандъкова и Здравков, изпратено и до медиите.\r\n\"Настояваме да определите дата и час, за да се срещнете с нас, за да Ви заявим очи в очи нашите конкретни искания и да чуем лично от Вас дали и как мислите да ги изпълните. Исканията ни са следните:     -  Извършване от Столична община на проверки на всички процедури, по които са възстановени или продадени имоти в границите на Район „Младост” през последните 20 години;\r\n- Паралелно с проверките искаме от Вас да издадете Заповед за допускане на устройствена процедура по актуализация на действащите цялостни подробни устройствени планове на Младост 1, Младост 1А, Младост 2, Младост 3, Младост 4, Горубляне и Полигона, като в нея да бъдат дефинирани и отразени жизнените пространства, които гражданите използват. В тези жизнени пространства трябва да бъде включена и адекватна буферна зона, която да не позволява строежи в непосредствена близост до детски площадки и обекти на отдиха. Да не се застрояват съществуващите паркинги и погранични на парковете територии, парковете трябва да имат свободен достъп откъм жилищните комплекси, а не плътно да се застроява около тях. Частните имоти, които попадат в жизненото пространство на хората да бъдат урегулирани за широко обществено ползване, за да подлежат на отчуждаване;\r\n- Незабавно спиране на строителните дейности в парка до магазин Лидл в Младост 3. На инвеститора да му бъде предложен равностоен общински терен на безконфликтно място;       - Отпадане на предвидените 8-етажна сграда и два търговски обекта в парка до \"Лидл\". Запазване на парка в сегашния му вид и включването му в Зелената система на Столична община;\r\n- Да не бъде допускано строителство в междублоковите пространства зад бл. 320, при бл. 20, при бл. 70 и на всички конфликтни места, където възникна граждансконедоволство\", пише още в писмото на представителите на \"Зелен Младост\".\r\nОттам уточняват, че на 2 октомври (вторник) от 19:00 ч. ще се състои и срещу презастрояването в квартала в района на метростанция \"Александър Малинов\". Очаква се недоволните да блокират и кръстовището в близост.", "date": "2018.09.29", "title": "Жители на \"Младост\" искат спешна среща с Фандъкова и арх. Здравков"}
{"url": "https://www.actualno.com/chronicles/otkrit-e-nov-estestven-spytnik-na-upiter-ananke-news_696424.html", "text": "  Ананке е естествен спътник на Юпитер, открит през 1951 г. от Сет Барнс Никълсън в обсерваторията Маунт Уилсън, САЩ. Спътника носи името на Ананке, майката на Адрастея от римската митология.     Името на спътника е установено през 1975 г., като преди това той е бил известен като Юпитер 12.   Спътникът е представител на групата на Ананке.", "date": "2018.09.29", "title": "Открит е нов естествен спътник на Юпитер – Ананке"}
{"url": "https://www.actualno.com/society/sedmichna-prognoza-za-vremeto-1-7-oktomvri-news_697116.html", "text": "  Новата седмица започва с облаци и дъжд. В превалявания ще има над цялата страната. Минималните температури ще са между 6 и 9 градуса, а максималните ще достигат 22 градуса.     Във валежите ще спрат и над страната ще има слънчево време с променлива облачност. Максималните температури ще са между 18 и 25 градуса.   В облачността остава променлива. Валежи не се очакват. Максималните температури ще са между 19 и 25 градуса.\r\nВ времето ще остане без промяна. Превалявания се очакват единствено в неделя в района на Пазарджик. Максималните температури ще са между 16 и 24 градуса.  ", "date": "2018.09.29", "title": "Седмична прогноза за времето 1-7 октомври"}
{"url": "https://www.actualno.com/balkani/ostava-uslojnena-obstanovkata-v-gyrcija-zaradi-moshtnite-buri-video-news_697104.html", "text": "  Мощни бури с пориви на вятъра до 100 км/ч застигнаха Гърция. Очаква се и днес средиземноморският циклон с името \"Ксенофон\" да предизвиква редица проблеми, предаде Нова телевизия.     Затворени са основни фериботни пристанища, а полетите от и за най-натоварените летища са отменени или се изпълняват със закъснение.\r\nЗасилващата се буря вече повали дървета в Атина и причини прекъсвания на електрозахранването. Много институции са затворени. Циклонът носи проливни дъждове със силни ветрове в голяма част от Пелопонес и остров Крит.      Очаква се от там да се придвижи към Атика и Цикладите. Синоптиците предупреждават, че \"Ксенофон\" е труден за предсказване и призовават да се следи актуалната информация и предупрежденията на местните власти.     ", "date": "2018.09.29", "title": "Остава усложнена обстановката в Гърция заради мощните бури (ВИДЕО)"}
{"url": "https://www.actualno.com/health/otbeljazvame-svetovnija-den-na-syrceto-s-priziv-da-jiveem-zdravoslovno-news_697105.html", "text": "  На 29 септември традиционно отбелязваме Световния ден на сърцето, предаде БГНЕС.     Тазгодишният призив на Световната здравна организация (СЗО) е всеки да обещае на своето сърце, на сърцето на ближния си, и на сърцата на всички останали да се храни по-здравословно, да спортува повече, да спре да пуши и да насърчи близките си да се откажат от вредния навик, както и да окуражи децата да бъдат по-активни физически.   17 500 000 души умират всяка година в световен мащаб от сърдечносъдови заболявания, включително инсулт. Това превръща инсултът във водеща причина за смърт, инвалидизация, депресия, деменция и епилепсия.\r\nВ България 1/5 от смъртността се дължи на инсулт, като по данни на Българската лига по хипертония, честотата на тази диагноза се е удвоила през последните десет години. Успоредно с това се повишава и честотата на предсърдното мъждене. Един на всеки 5 инсулта се дължи на него, като то е водещ рисков фактор и за развитие на исхемичен инсулт в 75% от случаите.  Въпреки че сърдечносъдовите заболявания са сред водещите причини за смъртност в България, те много често нямат характерна клинична изява и остават неразпознати, неглижирани или нелекувани. Друг проблем се явява лошият контрол на вече диагностицирани сърдечносъдови заболявания, което води до рецидиви и възникване на предпоставки за инсулт.   Ето защо този октомври Национална пациентска организация ще стартира информационна кампания, посветена на инсултите, която ще се разгърне в няколко направления. Ще се осигури актуална и изчерпателна информация по темата на достъпен език, която да е от полза за пациентите и техните близки. Специално внимание ще бъде обърнато на инструкциите какви са първите стъпки, които трябва да се предприемат, когато някой около нас получава инсулт и какво можем да направим, за да поддържаме живота му, докато му бъде оказана медицинска помощ. Ще бъдат произведени печатни информационни материали, които ще се разпространяват по време на кампанията.\r\nВсеки от предстоящите дни от световния календар, свързан със сърдечносъдовите заболявания – Световен ден на тромбозата (14 октомври), Световен ден за борба с инсулта (29 октомври) и Международната седмица на предсърдното мъждене (23-29 ноември) ще се отбележи с безплатни скринингови прегледи за пациенти: както за такива, живеещи в райони с ограничен достъп до специалисти кардиолози, така и в големи здравни заведения в столицата и страната. При тези акции ще бъдат обхванати хора със сърдечносъдови заболявания и хора в риск от инсулт, както и пациенти, вече претърпели съдов инцидент.    През 2019 г. се планира проектът да продължи с активности, насочени към служители в големи фирми и учреждения, в които са ангажирани повече рискови групи на възраст 45+.", "date": "2018.09.29", "title": "Отбелязваме Световния ден на сърцето с призив да живеем здравословно"}
{"url": "https://www.actualno.com/crime/djip-se-zapali-v-dvijenie-na-am-trakija-news_697140.html", "text": "  Джип се запали в движение на АМ \"Тракия\", близо до Ихтиман, в посока Пловдив, предаде репортер на .     За проблема първоначално сигнализират шофьори, които забелязват, че от долната предна част на колата излиза пушек.   Става ясно, че шофьорът е отбил в аварийната лента и се е опитал да изгаси пожара с бутилка вода. Друг водач се отзовал обаче с пожарогасител и пламъците са потушени.\r\nВ района трафикът е затруднен, като са се образували и колони от автомобили.  ", "date": "2018.09.29", "title": "Джип се запали в движение на АМ \"Тракия\""}
{"url": "https://www.actualno.com/business/novi-ceni-na-gaza-i-parnoto-s-kolko-shte-se-povishat-razhodite-ni-prez-zimata-news_697125.html", "text": "   През последната седмица стана ясно, че цените на газа ще растат, а с тях и цената на парното. Синдикатите пресметнаха, че с поредното увеличение всеки месец сметките ни за парно ще набъбват средно с по 24 лв., и то за живеещите в гарсониера. Вече се увеличи и цената на хляба, на застраховка \"Гражданска отговорност\", както и на други стоки и услуги. За 61% от софиянците цената на парното ще скочи с 8%.      “Имаме сериозно увеличение на доходите през последните години при една доста ниска инфлация. Такива са данните, а и това мислят хората. Приближаваме към средноевропейските нива на съотношение доходи спрямо цени“, коментира в ефира на Нова телевизия президентът на КНСБ Пламен Димитров. “Делът за разходите за жилище в бюджета на бедните домакинства е доста голям. В богатите домакинства той е около 10%. Тоест намалява като дял от общите разходи, тъй като отчитаме растеж на общия доход“, допълни още Димитров. Той сподели, че, за съжаление, 75% от всички домакинства живеят с недостатъчно средства за месеца.   “Цените са сигнал, те са механизъм в икономиката. Когато се опитваме да ги регулираме, те спират да играят тази функция. За повечето хора в България увеличение на хляба с 10 стотинки няма да промени семейния им бюджет“, каза от своя страна икономистът Лъчезар Богданов. Той допълни, че голяма част от най-бедните хора всъщност са безработни, 2/3 от тях са хора с основно образование.\r\nПрезидентът на КНСБ счита от своя страна, че увеличението на цените на тока може да доведе до недоволство и протести на гражданите.  ", "date": "2018.09.29", "title": "Нови цени на газа и парното: С колко ще се повишат разходите ни през зимата?"}
{"url": "https://www.actualno.com/society/prognoza-za-vremeto-29-septemvri-sybota-news_697091.html", "text": "  Днес над по-голямата част от страната облачността ще е значителна. Още преди обяд слабите валежи ще обхванат Южна и Източна България. Без валежи ще се задържи в Северозападна България и по поречието на река Дунав, където ще има по-значителни разкъсвания на облачността. Постепенно през деня вятърът ще се ориентира от североизток и до вечерта ще се усили, особено в Източна България. Максималните температури ще бъдат между 19° и 24°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Красимир Стоев, цитиран от агенция \"Фокус\".     Атмосферното налягане ще продължи да се понижава и ще бъде малко по-ниско от средното за септември.   Над Черноморието ще преобладава облачно време и на много места ще превалява слаб дъжд. Вятърът ще се ориентира от североизток и до вечерта ще се усили. Максимални температури на въздуха и морската вода: 21°-22°. Вълнението на морето ще бъде 2-3 бала с тенденция на усилване след обяд и вечерта.\r\nНад планините облачността ще е значителна. На много места ще превалява слаб дъжд. Ще духа умерен и временно силен юг-югозападен, в ниските части – североизточен вятър. Максимална температура на височина 1200 метра около 14°, на 2000 метра – около 7°.  В неделя и понеделник ще преобладава облачно време и на места, повече в югоизточната половина от страната, ще има валежи от дъжд. Има условия в отделни райони да бъдат значителни. В западната половина ще духа слаб до умерен източен вятър, в източната - умерен, временно силен, североизточен. Преобладаващите минимални температури ще са между 7° и 12°, максималните - между 15° и 20°. Във вторник вероятността за валежи чувствително намалява. Облачността ще е разкъсана. Вятърът ще отслабне, в отделни райони временно и ще стихва. Дневните температури ще се повишат.   ", "date": "2018.09.29", "title": "Прогноза за времето - 29 септември (събота)"}
{"url": "https://www.actualno.com/balkani/ot-1-noemvri-direktni-poleti-shte-svyrzvat-atina-i-skopie-news_697093.html", "text": "  След 10-годишно прекъсване нова въздушна линия ще свързва Атина и Скопие. Полетите ще се изпълняват два пъти седмично, всеки вторник и четвъртък, от 1 ноември. Гръцката авиокомпания „Aegean airlines“ ще осъществява полетите по новата линия, съобщава агенция МИА, позовавайки се на потвърдена от компанията информация.     Зимното разписание на полетите е за периода от 1 ноември 2018 г. до 23 март 2019 г., а лятното се очаква да бъде обявено допълнително. На сайта на авиокомпанията вече има възможност за резервация на билети.\r\nПолетите по новата въздушна връзка ще се осъществяват със самолет модел „Q400“, чиито капацитет е 78 пътници. Разстоянието между Атина и Скопие ще се взема за 1 час и 15 мин, пише още БГНЕС.   През октомври миналата година гръцкият авиопревозвач „Aegean airlines“ съобщи на пресконференция, че през 2018 г. ще въведе директен полет между Атина и Скопие, а македонската столица бе сред 11-те нови дестинации.  От 2003 г. няколко години между македонската и гръцката столица имаше директни полети, пет пъти седмично, които бяха прекъснати. От миналата година бизнесът и в Гърция, и в Македония настоява да се подновят полетите.\r\nПромяната на името на летището в Скопие беше първата и ключова стъпка към отваряне на пътя за подновяване на въздушната линия между Атина и Скопие. В интервю преди два месеца заместник-министърът на външните работи на Гърция, Йоргос Катругалос, който отговаряше за възобновяването на въздушните връзки между Атина и Скопие, заяви че това много скоро ще се превърне в реалност.", "date": "2018.09.29", "title": "От 1 ноември директни полети ще свързват Атина и Скопие"}
{"url": "https://www.actualno.com/crime/712-kg-e-zalovenijat-heroin-na-kapitan-andreevo-news_697141.html", "text": "  Хероинът, заловен снощи на „Капитан Андреево“, е 712 кг. Това е рекордно за страната ни количество на контрабандно пренасяне на наркотик, което е и разкрито, предаде БГНЕС.     Хероинът е бил скрит в два транзитно преминаващи през страната ни за Австрия ТИР-а. Иранци са шофьорите на камионите, те са задържани. Дрогата е скрита зад гипсови плоскости и е с изключително висока чистота.\r\nСтава въпрос за два отделни случая. Първият е от четвъртък вечерта, а вторият – от петък. Пакетите с хероин са били скрити в плоскости от гипсокартон. Наложило се митничарите да ги срежат, за да го извадят.\r\nДнес представители на агенция \"Митници\" и прокуратурата показаха рекордното количество пакети, намерени в камионите. Става въпрос за пратки от Иран към Австрия. Установени са и подателят, и получателят. В първия камион са открити 350 кг хероин, а във втория малко повече.     Заради плоскостите, които са плътни, рентгенът на митницата не е успял да го засече. Те са били подложени на проверка по метода анализ на риска и тогава наркотикът е открит. „Хероинът е бил укрит по абсолютно идентичен начин в товарите и на двата камиона. Те са превозвали палети със строителни плоскости, като хероинът е бил опакован и поставен между самите плоскости, които са били плътно слепени”, обясни окръжният прокурор на Хасково Иван Стоянов.\r\n„Това за момента е най-голямото количество хероин, задържано на наша граница. Установен е получателят – дружество в страна членка на ЕС. Своевременно са уведомени правоохранителните органи в съответната държава по линия на наркотрафика”, поясни Георги Георгиев от Агенция „Митници”.\r\nПредполага се, че това е част от канал за трафик на дрога от Азия към Европа.    ", "date": "2018.09.29", "title": "712 кг е заловеният хероин на \"Капитан Андреево\""}
{"url": "https://www.actualno.com/crime/napadnaha-i-ograbiha-47-godishna-jena-v-blagoevgrad-news_697107.html", "text": "  47-годишна жена бе нападната и ограбена от неустановени на този етап лица в Благоевград. Става ясно, че не е пострадала тежко, предаде БГНЕС.     Към 04:00 часа тази сутрин жената се прибирала към дома си от работа, на тъмна уличка в района на Националната хуманитарна гимназия е застигната от двама непознати. Единият я ударил по главата, а втория издърпал чантата ѝ. След това двамата избягали.   На викащата за помощ жена се притекли младеж и девойка, които извикали полиция и линейка.\r\nПострадалата е транспортирана за МБАЛ-Благоевград, не са констатирани тежки наранявания от удара по главата, след което е дала показания пред полицаите от Първо РУП. В издърпаната от нападателите чанта е имало лични документи, телефон и пари. Пострадалата винаги по това време се прибирала от работа и никога не е имала проблеми.  Още един подобен грабеж е извършен тази нощ в Благоевград.", "date": "2018.09.29", "title": "Нападнаха и ограбиха 47-годишна жена в Благоевград"}
{"url": "https://www.actualno.com/society/bivoly-s-tvyrdenija-che-bulgartabak-generira-kontrabanda-za-miliardi-news_697086.html", "text": "  Фирма на иракския контрабандист Салам Кадер Фарадж е купила от България и изнесла за Обединените арабски емирства (ОАЕ) за периода 2009 – 2017. Това съобщава в свое разследване.     Съгласно материала, изготвен по данни, получени от Закона за достъп до информацията, става ясно, че износът за Близкия изток продължава и в момента. \"Тази мащабна нелегална дейност е организирана в стройна структура още от времето на социализма чрез мрежата на бившата Държавна сигурност на режима. Днес тя е наследила всички канали на предишната система и  генерира доход от поне милиард долара годишно. Тези „черни“ пари захранват престъпни мрежи от посредници, сред които и организации, считани за терористични\", отбелязва медията.   Количествата и контрагентите са от официални данни предоставени от Агенция „Митници“, а информацията за това е била получена чрез завеждане на съдебно дело от страна на сайта за разследваща журналистика. От там посочват, че първоначално от Митническата агенция са отказали информация по реда на Закона за достъп до обществена информация (ЗДОИ). \"След това юристите на Агенцията упорито обжалваха делата ни срещу отказа им. Митническите шефове се аргументираха, че с това разкритие щяла да се наруши търговската тайна и да се засегнат правата на износителите на цигари и на техните контрагенти. В крайна сметка съдът окончателно постанови, че информацията е от обществен интерес и трябва да стане публична\", коментират разследващите журналисти.\r\nСпоред данните в информационната система на Агенция „Митници“, износът към ОАЕ се осъществява само от една фирма – Andalus Al-Sharq General Trading LLC. Именно тя е стратегическия партньор на родния тютюнев холдинг в района на Близкия и Среден изток. Andalus представлява Bulgartabac /BT/ в над 50% от износа за този основен регион. Тя е започнала да изнася малки количества цигари за емирството още през 2009 г. Но при първото правителство „Борисов“, през 2013 г., количествата скачат рязко – 50 пъти повече. . Това съвпада във времето с приватизацията на \"Булгартабак\".  Единственият български износител на цигари за ОАЕ е \"Булгартабак\", чиято собственост се свързва с депутата и медиен магнат Делян Пеевски. През пролетта на 2016 г. оттам обявиха, че спират износа към Близкия изток. .    Основният контрагент на \"Булгартабак\", фирмата Andalus Al-Sharq, е регистрирана в Дубай и съдружници в нея са двама иракски кюрди с общо 49%, както и един дубайски гражданин Essa Saeed Rashid Khalfan Al Shamsi с 51%. Мажоритарният собственик е представител на едно от най-големите племена в Емирствата и Северен Оман. Присъствието на дубаеца се обяснява с бизнес порядките в емирството – без такъв “местен спонсор”, чужденците не могат да отворят фирма, пишат от \"Биволъ\".    Единият от двамата иракчани е Салам Кадер Фарадж. Според турските вестници \"Миллиет\" и \"Джумхюриет\" името му е цитирано в доклад на турската служба за борба с финансовите измами MOSSAK като организатор на мащабна мрежа за контрабанда на български цигари през Иракски Кюрдистан. Известен е също като \"Молла Салам\". . В миналогодишния доклад на службата за борба с организираната престъпност KOM се посочва и производителя \"Булгартабак\". Според тези доклади от контрабандата на цигари настъпват огромни загуби за бюджета и също така се финансират терористични групировки.\r\nНедоволството на турската страна от пасивността на българските власти по тази тема е едва прикрито в доклада от 2017 година, в който пише, че данните за продължаващата контрабанда са предоставени на международните правоохранителни организации SELEC и Интерпол. Припомняме, че българската прокуратура и МВР дълго увъртаха и игнорираха този доклад, докато в един момент главният прокурор Сотир Цацаров обяви, че в него нямало данни за незаконни действия на българския цигарен монополист.   Информацията за фирмената собственост в Дубай не е трудна за получаване и доказателство за това са документите за Andalus Al-Sharq, с които разполагат разследващите журналисти. Според тях Andalus Al-Sharq е  продължила да изнася огромни количества цигари на \"Булгартабак\" за Дубай. Изнася ги и до днес.\r\nВ разследването се посочва, че данните от Агенция \"Митници\" съвпадат донякъде с декларираните от България количества изнесени цигари в сайта на ООН Comtrade. Те са с декларирана стойност над 715 милиона долара, което прави средна себестойност от около 0,21 $ или 32 стотинки на пакет/кутия от 20 цигари.   Информацията предоставена от ОАЕ на Comtrade – официалната статистика за международна търговия на ООН - показва, че , коментират още от \"Биволъ\".   Журналистите подчертават, че, от друга страна, през рекордната 2014 година oбщото количество цигари, произведено от \"Булгартабак\", според собствените отчети на фирмата, е 25 милиона тона цигари. .\r\nРазследването показва още, че основните брандове цигари, контрабандирани от Фарадж, са тези на \"Булгартабак\", но в неговото портфолио има също така и брандове на големите световни производители. Твърди се, че контрабандната дейност на Фарадж има подкрепата на няколко военни и терористични групировки, контролиращи пътищата на доставките. През месец май 2015 г. бизнесът на Салам Фарадж е сериозно ударен при операция на турските служби, конфискували голяма пратка цигари на \"Булгартабак\" в турския порт Мерсин. Самият Фарадж е задържан по време на акцията, но тъй като не е бил разпознат веднага, успява да подкупи охраната и да избяга преди да бъде трансфериран в ареста.   Към днешна дата участниците на \"контрабандния канал\", както го нарича \"Биволъ\", са добре проучени и каналът към Турция е запушен. Износът на \"Булгартабак\" към Близкия изток обаче продължава, което, според \"Биволъ\", означава, че каналите за контрабанда са преформатирани, вероятно към размирната Сирия и Иран, както и към самия Иракски Кюрдистан.", "date": "2018.09.29", "title": "\"Биволъ\" с твърдения, че \"Булгартабак\" генерира контрабанда за милиарди"}
{"url": "https://www.actualno.com/asia/desetki-sa-jertvite-na-zemetresenieto-i-posledvaloto-cunami-v-indonezija-news_697103.html", "text": "  Не по-малко от 48 души са станали жертви на мощния трус и цунамито, връхлетяло централната част на Индонезия, съобщава AFP, цитирана от БГНЕС.     На фотографиите от Палу, където живеят около 350 000 души на брега на остров Сулавеси, се виждат частично покритите тела на загиналите върху земята в близост до брега, след като почти двуметровите вълни на цумнамито връхлетяха града.\r\nЦунамито бе предизвикано от силно земетресение, което разруши няколко сгради и принуди местните жители да потърсят спасение от големите вълни по по-високите места.\r\nДраматични видео кадри, заснети от последния етаж на паркинг в Палу, почти 80 километра от епицентъра на земетресението, показват как вълните разрушават няколко сгради и наводняват голяма джамия.  Трусът, който бе с магнитуд 7,5, бе плитък и много по-мощен от серията трусове, убили стотици през юли и август на индонезийския остров Ломбок.\r\nХората, които живеят на стотици километри от епицентъра, разказват, че са усетили мощен трус, часове след като по-слаб трус, е причинил смъртта на поне един човек в същата част на югоизточния азиатски архипелаг.     Земетресението удари Централно Сулавеси на дълбочина 10 км, малко преди 18:00 часа вечерта, местно време. Именно такива плитки земетресения са най-разрушителни.\r\n„Има данни за много разрушени сгради при земетресението“, съобщава говорителят на Националната агенция по бедствията. „В паника, жителите бягат и изоставят своите домове“.\r\nСпасителни екипи са насочени към тежко засегнатите райони. Главното летище в Палу, град с 350 000 души, бе затворено след като цунамито удари.\r\nТрусът в петък бе регистриран на 78 километра северно от Палу, столицата на провинция Централно Сулавеси, но бе усетен в далечната южна част на острова в най-големия град Макасар и на съседния остров Калимантан, индонезийската част от остров Борнео.\r\nПървоначалният трус, който беше последван от серия мощни вторични трусове, удари по време на петъчната вечерна молитва в най-многобройната мюсюлманска държава, когато джамиите са пълни с хора. Земетресения от подобен мащаб, могат да причинят значителни щети на лошо построени или лошо проектирани сгради, включително разрушения на комини, колони и стени.      Индонезия е една от страните, които най-често биват засягани и понасят страдания от природните бедствия. Тя лежи върху тихоокеанския \"огнен пръстен\", където тектонските плочи се сблъскват и много от вулканичните изригвания и земетресения в света се случват именно тук.\r\nПо-рано тази година серия от мощни земетресения удари Ломбок, убивайки повече от 550 души, на ваканционния остров и съседния Сумбава. Около 1500 души бяха ранени, а около 400 000 жители трябваше да изоставят разрушените си домове.  Индонезия е ударена от серия други смъртоносни земетресения, включително и опустошителният трус с магнитуд от 9,1, който засегна крайбрежието на Суматра през 2004 година. Това земетресение предизвиква цунами, което уби 220 000 души в целия регион, включително 168 000 души в Индонезия.", "date": "2018.09.29", "title": "Десетки са жертвите на земетресението и последвалото цунами в Индонезия"}
{"url": "https://www.actualno.com/europe/merkel-i-erdogan-si-obeshtaha-nova-era-v-otnoshenijata-germanija-turcija-news_697111.html", "text": "  Германският канцлер Ангела Меркел и турският президент Реджеп Тайип Ердоган обещаха тържествено да възстановят обтегнатите си отношения след двегодишна криза, независимо от съществуващите различия по отношение на гражданските права и други проблеми.     Ердоган е на държавно посещение в страната с най-развита икономика в ЕС, където живеят три милиона души от турски произход. Според германските медии турският лидер ще използва чара си за постигане на своите цели.\r\nА междувременно Турция изпитва сериозни икономически сътресения, утежнени от американските санкции, произтичащи от разрива в отношенията с американския президент Доналд Тръмп.\r\nТридневното посещение се провежда при изключителни мерки за сигурност, с над 4000 допълнителни полицейски сили, разположени в Берлин, тъй като срещу турския лидер са планирани няколко протеста под мотото \"Ердоган, не си добре дошлъл\", пише AFP, цитирана от БГНЕС.  В първия митинг стотици демонстранти, предимно от кюрдски произход, маршируваха в Берлин с плакати, с изображения, наподобяващи Ердоган, на които се вижда как той стреля по журналист и поглъща гълъба на мира.  Междувременно Меркел и Ердоган подчертаха необходимостта от възстановяване на традиционните връзки, които след неуспешния опит за преврат от 2016 г. и последвалите репресии в Турция, бележат исторически спад. Двамата съюзници от НАТО са се съгласили да обсъдят съвместно кризата в Сирия при срещата през следващия месец с руския президент Владимир Путин и президента на Франция Еманюел Макрон, заяви Меркел на съвместната пресконференция. Но очевидно между Германия и Турция остава пропастта по отношение на свободата на пресата и въпросите за двойното гражданство, както и за екстрадирането на смятаните за врагове на Ердоган.    Меркел, под натиск у дома да посрещне по подобаващ начин Ердоган, каза, че има \"и от двете страни съвместен стратегически интерес за добри отношения,\" въпреки \"дълбоките различия, особено по въпросите за демократично, отворено общество\".\r\nТя обаче подчерта, че продължаващият диалог е най-добрия начин да се преодолеят тези различия. Меркел също така обеща да продължи да настоява за освобождаването на германските граждани, които все още са задържани в Турция.\r\nВ разгара на кризата Берлин подтикна своите граждани и компании да стоят далеч от Турция, както и изтегли своите войски от базите на НАТО. В отношенията обаче настъпи „размразяване“ през февруари, когато бе освободен известният германско-немски журналист Дениз Ючел.\r\nПрипомняме, че масло в огъня наля и САЩ. През август Доналд Тръмп повиши митата върху алуминия и стоманата, внасяни от Турция, по повод задържането в турция на американския пастор Андрю Брънсън по обвинения в тероризъм.\r\nПо отношение на икономическите проблеми на Турция Меркел заяви, че \"Германия има интерес от икономически стабилна Турция\". Ердоган, който в разгара на дипломатическата криза, обвини Берлин в практики в \"нацистки\" стил, също прие помирителен тон, акцентирайки върху бъдещи \"печеливши\" бизнес проекти.   Ердоган обаче упрекна Германия, че обръща твърде малко внимание на проблема с хилядите кюрдски активисти на своята територия. Турският лидер се оплака, че Германия отказва да екстрадира последователи на мюсюлманския духовник Фетхуллах Гюлен, когото Анкара обвинява в опита за преврат.  Меркел каза, че Германия гледа на Кюрдската работническа партия (ПКК) като на забранена въоръжена организация, но не е убедена, че трябва да се отнася по същия начин към движението на Гюлен.\r\nПреди посещението на Ердоган, Турция предаде на Германия списък с 69 души, за които настоява да бъдат екстрадирани, и сред които, по нейни твърдения, са крайно леви активисти на ПКК и последователи на Гюлен. Сред имената в списъка е и това на журналиста Чан Дюндар, който живее в Германия от 2016 г. Той успява да се спаси и да не излежава присъда, заради статиитеси, публикувани в „Джумхюриет“, в които обвинява Турция в тайни доставки на оръжие за ислямистките бунтовници в Сирия.\r\nЕрдоган заяви пред журналистите, че Дюндар \"е агент, който е разкрил държавни тайни\". \"Наше право е да искаме екстрадирането на виновно лице\", каза той. По време на своя пресконференция Дюндар категорично отрече обвиненията. \"Аз не съм агент, аз съм журналист\", каза той.\r\nПо-късно в речта по време на вечерята в чест на Ердоган, той \"с един доста недипломатичен език\", както отбелязват германските медии, упрекна Германия, че защитава хора като Дюндар. \"Когато журналисти са замесени в терористични актове и осъдени от турски съд, как може някой да ги защитава?\", попита той. \"И тук той получава хубава роля\", добави Ердоган.\r\n„Мисля, че сте получили фалшива информация\", така Ердоган отговори и на въпросите на германския президент Щайнмайер, който изрази своята загриженост за осъдените журналисти, синдикалисти, учени и интелектуалци в Турция, след провалилия се опит за преврат през 2016 г.  Очаква се днес турският лидер да открие нова джамия в Кьолн.", "date": "2018.09.29", "title": "Меркел и Ердоган си обещаха нова ера в отношенията Германия-Турция"}
