{"url": "https://www.actualno.com/society/novinite-naj-vajnoto-za-denja-3-uni-news_755308.html", "text": "            Мария Габриел няма да става евродепутат. Тя ще се откаже от депутатското място и ще запази позицията си на еврокомисар, тъй като по думите ѝ това е силен лост за въздействие. По-късно пък самата Лиляна Павлова обяви, че според нея е практично.   Кметът Генчо Колев е обявил със своя заповед частично бедствено положение в община Опан. Срокът на действие е  до 20 часа на 6 юни и важи за територията на следните кметства и кметски наместничества в общината: с. Опан, с. Бяло поле, с. Васил Левски, с. Тракия и с. Бял извор. От 20 часа вчера е приведен в изпълнение Общинският план за защита при бедствия, част втора - „План за действие при възникване на наводнения“. Осем са кандидатите, които са подали документи за участие в процедурата по избор на генерален директор на Българската национална телевизия.        Доклад, изготвен от видни магистрати, твърди, че представители на Европейския съюз (EС) са отговорни за политики, довели до смъртта на хиляди мигранти, опитали се да преминат Средиземно море от Либия през 2014 г.   Въпреки жалбата на \"Топливо – 2\" ЕООД, \"Ай Си Джи Би\" (ICGB) ще сключи договор с гръцката компания „Коринт Пайпуъркс Индъстри С.А.\" за производство и доставка на тръби за интерконектора Гърция – България. \"Не мога да кажа дали е законно, или е незаконно решението на ЦИК да не обяви г-н Карадайъ и господин Пеевски като избрани евродепутати, защото изборът на един евродепутат е свързан не само с резултата от избора, но и с встъпването в длъжност и така нататък\". Порои и мощни гръмотевични бури на много места в страната в неделя през нощта. Пороен дъжд наводни Пловдив. За по-малко от час снощи улици и булеварди се превърнаха в реки, обобщава Нова телевизия. Нормално е да има емоции във всяка една такава раздяла. Тя е трудна и тежка, но партията трябва да продължи. Така кметът на Стара Загора и член на Изпълнителната комисия на ГЕРБ Живко Тодоров коментира раздялата на ГЕРБ с доскорошния втори човек в управляващата партия Цветан Цветанов. Министерство на околната среда и водите продължава да настоява за промени в Закона за биологичното разнообразие, които застрашават Натура 2000 мрежата в България, съобщава природозащитната коалиция от неправителствени организации и граждански групи „За да остане природа в България“. Папа Франциск I поиска прошка от ромската общност в Румъния по време на тридневната си визита при северните ни съседи, съобщава Romania Insider. Категорично за намаляване на регулациите за ВиК сектора се обяви зам.-министърът на регионалното развитие и благоустройството Николай Нанков. По думите му в момента от презастраховане да не рискуваме имаме прекалено тежка и тромава регулаторна среда.  \"Хората казаха: Ние не искаме промяна, ние искаме това да продължи. Мисля, че е ясно на всички, че партия ГЕРБ победи за пореден път основния си конкурент.\" Това каза председателят на парламентарната бюджетна комисия Менда Стоянова. ", "date": "2019.06.03", "title": "Новините: Най-важното за деня, 3 юни"}
{"url": "https://www.actualno.com/politics/liljana-pavlova-reshenieto-na-marija-gabriel-da-se-otkaje-ot-ep-e-pragmatichno-news_755341.html", "text": "    Решението на Мария Габриел да се откаже от евродепутатското място е прагматично и е в полза на България. Това заяви пред БНТ Лиляна Павлова, седма в листата на ГЕРБ за евроизборите и бивш регионален министър.      Това е решението, . Днес разбрах за това, когато беше взето това решение.   Не мисля, че решението на Габриел да се откаже от депутатското си място в ЕП е жест – напротив, това е изключително прагматично решение.\r\nРесорът на Мария Габриел е изключително важен и е изпълнен със съдържание именно от нея. Пред нас в ЕС стоят изключително важни въпроси – Шенген, Еврозоната, както и бъдещият бюджет на съюза – при всички положения трябва България да се представи добре, допълни Павлова. „Не ми достигнаха 3 000 гласа, за да вляза сега в ЕП, но има ли значение в коя минута влизаш в мача – дали в първата, или в десетата – важно е мачът да се играе. В политиката съм от над 10 години и изборите сега бяха важни със своите преференции, защото така хората могат да изразят своите симпатии за труда, който си положил през тези десет години“, допълни Павлова.  Имаме изключително качествени хора в листата – например Александър Йорданов, който е представителят на автентичната десница. Важното е, че нашият отбор победи. Вярвам, че това е една правилно протегната ръка от най-голямата център-дясна партия към автентичната десница и общата ни цел е да имаме обединено и силно дясно, коментира Павлова. „Не виждам нищо лошо в критиките на СДС към ГЕРБ, когато те са градивни и са в полза на стабилно управление. Смятам, че трябва да мислим за широко отваряне на ГЕРБ към дясното политическо пространство, ако искаме стабилно управление и успех на следващите парламентарни избори след две години“, допълни Павлова. Коалицията между ГЕРБ и СДС е една добре работеща формула и показахме това на изборите за ЕП, допълни тя.\r\nПавлова коментира и напускането на Цветан Цветанов така: „За някои членове на партията това беше изненада, а за други – не. От известно време витаеше във въздуха, че има напрежение между Борисов и Цветанов. Това показа ясно, че между тях има загубено доверие, и то не е отскоро.“   Според Павлова Цветанов е дал душата и сърцето си за ГЕРБ и не би отишъл в друга партия. Припомняме, че в събота Цветанов съобщи, че е поставил шпайковете за политически състезания на стената, но е въпрос на време да ги извади отново.    „Борисов ще отстрани всеки от партията, който си помисли, че има правото и желанието по какъвто и да било начин да злоупотреби с власт“, завърши Лиляна Павлова. ", "date": "2019.06.03", "title": "Лиляна Павлова: Решението на Мария Габриел да се откаже от ЕП е прагматично"}
{"url": "https://www.actualno.com/starazagora/objaviha-bedstveno-polojenie-v-obshtina-opan-news_755331.html", "text": "    Кметът Генчо Колев е обявил със своя заповед частично бедствено положение в община Опан. Срокът на действие е  до 20 часа на 6 юни и важи за територията на следните кметства и кметски наместничества в общината: с. Опан, с. Бяло поле, с. Васил Левски, с. Тракия и с. Бял извор. От 20 часа вчера е приведен в изпълнение Общинският план за защита при бедствия, част втора - „План за действие при възникване на наводнения“.      Причината за въвеждането на бедственото положение са интензивните валежи в района, които започнаха вчера след обяд около 16 часа. Наводнени са домовете на много хора и на селскостопански постройки. Има съборени дървета, преливащи дерета и наводнена инфраструктура.   Със заповедта на кмета се забранява и влизането, пребиваването и движението на моторни превозни средства в района на бедствието. Могат да влизат само екипи от единната спасителна система и коли, които снабдяват населението с продоволствия.\r\nАко нивото на водата в деретата се повишава, кметските наместници трябва да организират временно изваждане на застрашените хора и да ги настанят в подходящи жилища.   ", "date": "2019.06.03", "title": "Обявиха бедствено положение в община Опан"}
{"url": "https://www.actualno.com/society/zasileni-proverki-po-chernomorieto-zapochva-agencijata-po-hranite-news_755336.html", "text": "    Българската агенция по безопасност на храните стартира засилени извънредни проверки на територията на областите Варна, Бургас и Добрич. Ще бъдат проверявани обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive“. Проверките ще продължат до края на туристическия сезон – 13 септември 2019 г., съобщават от БАБХ.      При инспекциите ще се следи за установяване съответствието на бизнес операторите и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки.   Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция.\r\nИнспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.   ", "date": "2019.06.03", "title": "Засилени проверки по Черноморието започва агенцията по храните"}
{"url": "https://www.actualno.com/curious/dneven-horoskop-za-4-uni-news_755095.html", "text": "           Този вторник е добър ден за бизнес. Вече имате достатъчно съмишленици. Остава само да се погрижите за вдъхновението им. Днес потърсете съвет от специалист по важен въпрос, по който не сте експерт. В никакъв случай не действайте сами.   Този вторник си починете от суетата. Отдайте необходимото внимание на малките неща. Понякога именно в тях се крие щастието.     Този вторник ще трябва да се постараете. Не губете вяра, но не оставяйте нещата да се развиват от само себе си, тъй като вероятно само ще се задълбочат. Лъв Този вторник е добър ден за скрити действия. Сега всичко, което правите зад завесите ще е успешно и дълготрайно. Дева Този вторник не бъдете прекалено приказливи. Рискувате да издадете своя тайна или да бъде разкрито ваше не много честно намерение.   Везни Този вторник не поглеждате назад. Там няма нищо ценно за вас. Тръгнете с бърза крачка към бъдещето си. Скорпион Този вторник може да научите нечия тайна. Използвайте я изцяло във ваша полза без да имате, каквито и да било съмнения. Стрелец Този вторник може да се окаже печеливш ден за вас, само ако не се хвалите прекалено. Рискувате да загубите ценна енергия. Козирог    Този вторник ще имате шанса да сключите много успешна сделка. Бъдете настоятелни и не отстъпвайте от исканията си и ще получите всичко желано. Този вторник може да се окажете на непознато място с непознат хора. Бъдете сдържани, но все пак се опитайте да създадете контакт. Този вторник помислете за себе си. Нужен ви е напълно нов план, който да ви предостави необходимото за почивка и забавления. ", "date": "2019.06.03", "title": "Дневен хороскоп за 4 юни"}
{"url": "https://www.actualno.com/society/390-mln-lv-za-gradski-transport-shte-poluchat-gradovete-s-mrysen-vyzduh-news_755311.html", "text": "    Общо 390 млн. лева ще бъдат отпуснати за подмяна на превозните средства от градския транспорт в общини с високи нива на замърсен въздух. Това обяви министърът на околната среда и водите Нено Димов по време на годишен отчет на дейността на Националния доверителен екофонд за 2018 г., предаде Агенция \"Фокус\".      Според него темата за електромобилността е изключително сериозна и важна. \"Замърсяването на въздуха е голям проблем за България, за Европа и всичко големи градове. Почти 2/3 от държавите в ЕС имат градове, които не отговарят на критериите на качество на атмосферния въздух\", каза Димов.   \"В България има проблем с фините прахови частници. Електромобилът и електорпревозът са едно от решенията, които предстоят да видим през следващите години. В тази посока дейността на фонда е изключително навременна и в крак с неща, които прави министерството\", отбеляза министърът на околната среда.\r\n\"Само преди няколко седмици обявихме изключителен ресурс от 390 млн. лв, който ще подпомогне български общините, които са в наказателна процедура по числата за качеството на атмосферния въздух, да сменят старите си паркове с нови електробуси, тролейбуси или трамваи\", уточни той.  По думите му през юни се очаква общините да подадат своите нужди от подмяна и още тази година да бъдат сключени договори с тях. \"Десет са общините, които имат право да подават заявления. След много сериозни преговори с Европейската комисия успяхме от спестявания да насочим този ресурс в тази посока\", коментира той.\r\n\"Това ще даде изключителен мощен тласък към електрификацията на градския транспорт. Всички изчисления показват, че този транспорт е значително и по-евтин от останалите\", изтъкна той.    ", "date": "2019.06.03", "title": "390 млн. лв. за градски транспорт ще получат градовете с мръсен въздух"}
{"url": "https://www.actualno.com/analysis/germanija-e-na-praga-na-tejki-trusove-news_755219.html", "text": "           В политическа Германия предизвикаха истинско земетресение, чийто помитащ ефект се прояви и тези дни. Оставката на Андреа Налес като председателка на ГСДП не е просто някакъв вътрешнопартиен проблем на социалдемократите – тя е нещо много повече, защото символизира в еднаква степен състоянието както на ГСДП, така и на ХДС.\r\nНека не забравяме, че тъкмо тези две големи партии управляват Германия от основаването на ФРГ до днес, макар и в различни коалиционни формации. В момента и двете партии не разполагат с потенциала, който е необходим, за да се носи лидерска отговорност – потенциал и като програма, и като личности.      Да започнем от християндемократите. След като се оттегли от лидерския пост в ХДС, принудена от лошите резултати на провинциални избори, вътрешнопартийните борби за власт излязоха извън контрол. Новата председателка на ХДС и потенциална наследничка на Ангела Меркел засега прави твърде неубедително впечатление. В предизборната борба за европейския вот Анегрет Крамп-Каренбауер подхвана флирт с дясното крило на ХДС, но това не донесе нищо на партията ѝ. Напротив.\r\nОще по-неприятен гаф тя допусна с критиките си по повод политическото видео на един влогър в Ютюб. Крамп-Каренбауер се опита да демонстрира твърдост, настоявайки за по-сериозен контрол в интернет, но призивът ѝ като бумеранг удари в крайна сметка самата нея. И партията ѝ, която в момента изглежда грохнала, изхабена и всичко друго, но не и готова за бъдещето.     За социалдемократите ситуацията е още по-сложна. Те вече от шест години са младши партньор в широката коалиция с ХДС/ХСС и през цялото това време не успяха да предложат никаква алтернатива на умелата политика, която водеше канцлерката. ГСДП прокара идеите си за минимална работна заплата и повече помощ при отглеждането на деца, но в крайна сметка дивидентите обра . Основният проблем се състои в това, че под ръководството на Меркел ХДС окупира редица либерални позиции и с това много стесни периметъра на ГСДП. А вместо с промени в политиката си, социалдемократите отговарят с вътрешнопартийни борби и с честа смяна на ръководството.   Сега от постовете си се отказа и настоящата председателка на ГСДП. Оттук-нататък всичко изглежда възможно. В допитванията социалдемократите достигнаха такова дъно, че мнозина вече призовават да се сложи край на кошмара, наречен \"широка коалиция\". Независимо от цената. Но това е много опасно. Защото какво ще стане, ако още тази година се проведат предсрочни парламентарни избори? Нито социалдемократите, нито ХДС/ХСС в момента разполагат с личности, които могат да бъдат убедителни лидери.\r\nНито една от тези партии не разполага с предизборна платформа, която предлага отговори на парещите въпроси и грижи на гражданите. Опазването на климата е само една от тези грижи, която в момента просто изпъква по-силно от останалите. Разбира се, Германия си остава стабилна демокрация. Така че дори да се проведат предсрочни избори, пак не съществува опасността десните популисти и националисти да се доберат до правителствена власт. В тези размирни времена това е добра новина, която Германия излъчва към Европа и света.   А ролята на Германия в Европа и в света в момента е важна, така че не бива политиката ѝ да става заложник на фракционни битки и борби за власт. Затова нека и християндемократите, и социалдемократите да не избързват с решенията. В момента ни трябват не спонтанни, а правилни ходове. Важно е Германия да остане стабилна и предвидима за партньорите си в международната политика. Условие за това е днес да се работи по политическия градеж на бъдещето, а не единствено по опазването на властта.  ", "date": "2019.06.03", "title": "Германия е на прага на тежки трусове"}
{"url": "https://www.actualno.com/politics/smjana-pri-evrodeputatite-na-gerb-liljana-pavlova-zaema-mjastoto-na-marija-gabriel-news_755321.html", "text": "    Мария Габриел няма да става евродепутат. Тя ще се откаже от депутатското място и ще запази позицията си на еврокомисар, тъй като по думите ѝ това е силен лост за въздействие.      Това обяви самата Габриел в предаването \"Лице в лице\" по bTV. Мястото ѝ в Европейския парламент ще бъде заето от бившия регионален министър и министър на българското европредседателство .\r\nТя подкрепи решението си с това, че водещата ѝ кауза е \"уважавана България в Европа\", затова преценила, че е по-важно да остане в ЕК. \"Тази сутрин говорих и с премиера Борисов и той напълно одобри моето решение. Решението ми е да остана еврокомисар. Искам до края на мандата на тази комисия да продължавам да карам да се говори за България с гордост, с уважение за това, че е активна и отстоява силни каузи и че работя за политики, които не са абстрактни\", обясни Габриел.  Мандатът на сегашната Европейска комисия приключва в края на месеца. Следващата, в която Мария Габриел също ще бъде представителят на България, ще започне да работи през октомври.   \"Въпросът, който аз си зададох, е може ли България да си позволи да остане без еврокомисар в този момент, когато едни говорят за намаляване на броя на еврокомисарите, други говорят за това, че следват важни решения за чакалнята за еврозоната, за механизма за сътрудничество, за Шенген.\r\nТрети говорят как от нищо ресор \"Дигитална икономика и общество\" съм го превърнала в един от най-мощните ресори в ЕК и неслучайно това е един от приоритетите на всички държави в ЕС. В този контекст фактът е, че не мога да си позволя да не остана еврокомисар, не мога да си помисля за миг, че България в следващите 6 месеца няма да има представител в ЕК”, каза още Габриел.    Габриел беше водач на листата на ГЕРБ на евровота и спечели най-много преференции – 82 536 гласа. Втората след нея се нареди именно Лиляна Павлова с 27 313 преференции. Те обаче не ѝ стигнаха да се изкачи до избираемо място.\r\nС изборния си резултат от 31.07% ГЕРБ вкараха 6 евродепутати, а за сметка на Павлова място в Европарламента получи кандидатът на ВМРО Андрей Слабаков. ", "date": "2019.06.03", "title": "Смяна при евродепутатите на ГЕРБ: Лиляна Павлова заема мястото на Мария Габриел"}
{"url": "https://www.actualno.com/vraza/bolnicata-vyv-vraca-poluchi-avansova-subsidija-news_755354.html", "text": "    Министерството на здравеопазването преведе на МБАЛ \"Христо Ботев\" във Враца авансова субсидия за медицинските дейности извън обхвата на задължителното здравно осигуряване, за които МЗ субсидира лечебни заведения и за критериите и реда за субсидиране на лечебни заведения, съобщиха от ведомството.      С предоставените финансови средства болницата ще бъде в състояние да изплати възнагражденията на работещите в лечебното заведение за месец април и аванс за месец май.   В Министерството на здравеопазването продължават преговорите с кредиторите на болницата, с цел договаряне на разсрочване на задълженията. Очаква се да бъде постигнато споразумение с някои от кредиторите, за да може лечебното заведение да осъществява дейностите, за които има договор с НЗОК/РЗОК, както и да осигурява на населението спешна медицинска помощ и ТЕЛК, за които има договор с МЗ. ", "date": "2019.06.03", "title": "Болницата във Враца получи авансова субсидия"}
{"url": "https://www.actualno.com/america/oon-zamyrsjavaneto-v-golemite-gradove-na-zapadnite-balkani-e-trevojno-news_755350.html", "text": "    Хората във всички големи градове в Западните Балкани са изправени пред тревожно ниво на замърсяване на въздуха, което намалява продължителността на живота, се казва в доклад на ООН, предаде БГНЕС.      В публикувания днес доклад на Програмата за защита на околната среда на ООН се посочва, че \"слаборазвитият и политически крехък\" регион зависи до голяма степен от изгарянето на петрол за производство на енергия.   Докладът е изготвен въз основа на данни от 18 града и в координация със Световната здравна организация и институции за оценка на качеството на въздуха от Сърбия, Албания, Черна гора и Северна Македония.\r\nВ него се посочва, че хората в региона са \"изложени на една от най-големите концентрации на замърсяване на въздуха в Европа, което е до пет пъти повече от националните и европейските насоки\".   ", "date": "2019.06.03", "title": "ООН: Замърсяването в големите градове на Западните Балкани е тревожно"}
{"url": "https://www.actualno.com/europe/merkel-njama-koalicionna-nestabilnost-pravitelstvoto-prodyljava-da-raboti-news_755340.html", "text": "    Германският канцлер Ангела Меркел настоя, че кризата, която задушава нейния младши коалиционен партньор ГСДП, няма да отвлече вниманието на правителството от неговата работа, въпреки възникналите въпроси за това колко дълго крехкото партньорство може да издържи.      Лявоцентристката социалдемократическа партия (ГСДП) потъна в хаос, след като нейният лидер Андреа Налес заяви изненадващо в неделя, че се отказва от всички постове в партията си след евроизборите, състояли се седмица по-рано, предаде БГНЕС.   Докато СДПБ се бори за нов лидер, оглавяващата Християндемократическата партия Меркел призна, че лявоцентристкият коалиционен партньор може да реши въпроса дали Германия ще излезе на избори преди края на изборния мандат през 2021 година.\r\n\"Ние сме готови да поддържаме тази коалиция. Как се държи ГСДП, това е нейно решение,\" каза Анегрет Крамп-Каренбауер пред журналисти.  Тя предупреди обаче, че предвид международните предизвикателства, би било \"всичко друго, но не и продуктивно, ако Германия навлезе в правителствена криза или отиде към продължителна предизборна кампания\".\r\nНа отделна пресконференция Меркел отхвърли спекулациите, че коалицията й се разпада.   Твърдейки, че \"не вижда сигнал за нестабилност\", Меркел заяви: \"В момента виждам само, че ГСПД е достигнала до конкретни решения, които не мога да кажа, че ще ни попречат да работим.\"     ", "date": "2019.06.03", "title": "Меркел: Няма коалиционна нестабилност, правителството продължава да работи "}
{"url": "https://www.actualno.com/society/nad-4-tona-plastmasa-dnevno-vlizat-v-cherno-more-prez-dunav-news_755355.html", "text": "     Дунав всекидневно „транспортира“ повече от 4,2 тона пластмаса към Черно море, т.е. – 1 533 тона годишно , посочва румънската асоциация \"Повече зеленина\". Тази организация днес представи програма за борба и превенция на замърсяването с пластмаси във водите на река Дунав.      Програмата \"Чиста вода\" включва дейности по почистване на река Дунав в периода от 5 юни, отбелязващ Международния ден на околната среда, до 29 юни, когато се отбелязва Денят на Дунав.   Инициаторите на програмата възнамеряват да си сътрудничат с европейски и световни институции като Международната комисия за защита на река Дунав и организациите на ООН за околната среда и водите, а в контекста на изследванията е замърсяването на пластмасите в световните океани като един от най-сериозните екологични проблеми в света. Според оценки до 2050 г. е възможно във водите да има повече пластмаса от риба.    ", "date": "2019.06.03", "title": "Над 4 тона пластмаса дневно влизат в Черно море през Дунав"}
{"url": "https://www.actualno.com/vraza/reka-moravishka-izleze-ot-koritoto-si-prenasochvat-dvijenieto-news_755361.html", "text": "    Поради обилните валежи към 19.00 ч. река Моравишка между Мездра и Враца е излязла извън коритото, като е направила разлив върху пътното платно на Е79 в посока Мездра - Враца. Временно е ограничено движението на моторни превозни средства, като автомобилите се пренасочват по стария път Моравица - Руска Бяла.      Екип от Община Мездра е на мястото и е констатирал, че нивото на водата е спаднало с 3 см, а върху платното се стичат ниски водни и кални маси, които предстои да се почистят.   По данни на дежурните в Областния съвет по сигурност, за час е било прекъснато електроснабдяването в с. Бели Извор и кв. Кулата и вече е възстановено.\r\nКъм момента няма данни за опасност за населението.   ", "date": "2019.06.03", "title": "Река Моравишка излезе от коритото си, пренасочват движението"}
{"url": "https://www.actualno.com/europe/otkriha-politik-ot-partijata-na-merkel-prostreljan-news_755358.html", "text": "    Местният политик от германския град Касел е намерен мъртъв с огнестрелна рана в главата, съобщи полицията, добавяйки, че на мястото не е намерено никакво оръжие.      \"Търсим извършител\", заяви главният прокурор Хорст Щрайф след смъртта на шефа на общинската администрация в града Валтер Любке, на 65 години.   Щрайф подчерта, че няма доказателства, сочещи самоубийство, предаде БГНЕС.\r\nЛюбке, от дясноцентристката партия ХДС на германския канцлер Ангела Меркел, е бил открит около 0:30 ч. местно време в неделя (22:30 ч. в събота централно гринуичко време) на терасата в дома му във Волфхаген, близо до Касел в централната провинция Хесен. Бил е прострелян в главата от близко разстояние с пистолет, съобщи полицията, цитирана от АФП.  Неговата партия ХДС заяви в изявление, че Любке е женен, баща на две деца, който \"никога не се е страхувал да говори каквото е на ума му\".\r\nНай-продаваният в Германия ежедневник „Билд“ посочи, че през 2015 г. Любке е излязъл със сериозен призив за правата на бежанците по време на масов приток на имигранти в Германия, предизвикал гняв на крайно десни активисти. Ръководителят на държавната криминална полиция в Хесен Сабина Турау заяви обаче, че понастоящем няма доказателства за връзка между тези коментари и смъртта му и че разследващ екип от 20 служители търси възможен мотив и заподозрян.    ", "date": "2019.06.03", "title": "Откриха политик от партията на Меркел прострелян"}
{"url": "https://www.actualno.com/vidin/forum-za-strategijata-na-vyzrastnite-u-nas-se-provede-vyv-vidin-news_755364.html", "text": "    На днешната среща бе представена Националната стратегия за активен живот на възрастните хора, която е част от Управленската програма на българското правителство 2017-2021.      Поводът за посещението на заместник-министъра на труда и социалната политика д-р Султанка Петрова бе началото на Информационната кампания „Промяната е в нашите ръце“. Тя се организира от Министерство на труда и социалната политика, съвместно с Центъра за развитие на човешките ресурси и регионални инициативи. На събитието присъстваха кметът на Община Видин Огнян Ценков,  областният управител Албена Георгиева, част от екипа по проекта, заместник-кметът по хуманитарни дейности и социална политика Венци Пасков, много граждани и заинтересовани лица.   Кметът Огнян Ценков  каза при откриван на кампанията: „В едно цивилизовано общество няма нищо по-естествено от вниманието и грижите към хората от третата възраст. С труда и ангажираността си през годините възрастните хора са оставили своя отпечатък върху просперитета на нашето общество. Всички ние приемаме и се отнасяме с разбиране към проблемите им, като се стремим да помагаме, но и да черпим опит от тях, защото възрастните хора продължават да участват активно в обществения живот“ .\r\nВ словото си заместник-министър Султанка Петрова заяви: „Върастните хора не са бреме, а потенциал, който ние трябва да използваме. Подобряване стандарта и качеството на живот на населението е национален приоритет.“ Тя добави, че демографските тендеции в развитието на населението е процесът на застаряване и факт не само за България, но и за цяла Европа.  На форума бяха представени приоритетите на Стратегията, с която се цели да се създадат условия за активен и достоен живот на хората от третата възраст, чрез осигуряване на равни възможности за пълноценното им участие в икономическия и социален живот на обществото.\r\nЗаместник-кметът Венци Пасков посочи, че са социалните проблеми са приоритет в политиката на Община Видин. В областта  работят 22 социални услуги, делегирани държавни или общински дейности, за деца и възрастни в неравностойно положение.    ", "date": "2019.06.03", "title": "Форум за стратегията на възрастните у нас се проведе във Видин"}
{"url": "https://www.actualno.com/vraza/tech-na-serovyglerod-vyv-vraca-news_755301.html", "text": "    Междуведомствена комисия, съставена по заповед на министъра на МОСВ Нено Димов, извърши проверка на фирма „Камибо”. Комисията, съставена от представители на РИОСВ Враца, Пожарна и аварийна безпосност и Община Враца констатира, че има изпускане на серовъглерод в басейна , в който се съхраняват цистерните със 110 тона опасно вещество . При влизането в базата специалистите  са установили, че само част от дадените предписания са изпълнени.      Георги Караиванов от РИОСВ Враца коментира, че До момента собственикът на „Камибо” не е взел никакви мерки за извозването на веществото , останало от експлоатацията на бившия торов завод „Химко”. Според специалистите, няма дори данни да са водени преговори с фирма, която е готова да го извози за съхранение или вторично използване, както обеща собственикът на фирмата на проверката пред същата тази комисия на  2 май т.г.   Опасният химически материал, съхраняван в цистерни, вече е замърсен с масло и нито една фирма не би го употребила в производството си .\r\nДо броени дни ще бъде съставен нов акт на фирмата за изтичане на веществото и неспазване на предписанията за безопасно съхранение. При така съставените актове, собствениците на „Камибо” имат стари задължения от 20 хил.лв. плюс тези от новата сума, вероятно също 20 хил.лв.,. от днешната проверка. Припомням, че за извозването на серовъглерода от територията на торовия завод във Враца ще са необходими  близо 1 млн. лв.  Макар че са уведомени за проверката на комисията, собственикът на фирмата Станислав Попов и управителят Димитър Иванов, не бяха днес на място, за да се срещнат с експертите. За опасната ситуация за населението бе информиран премиера Б.Борисов и кмета Калин Каменов.  „Трябва да се вземат адекватни мерки и в най-бърз порядък веществото да се извози от града”, казаха категорично специалистите от комисията . ", "date": "2019.06.03", "title": "Теч на серовъглерод във Враца"}
{"url": "https://www.actualno.com/europe/razsledvat-visshi-slujiteli-na-es-za-smyrtta-na-migranti-v-sredizemno-more-news_755329.html", "text": "    Представители на ЕС и държави-членки ще бъдат разследвани за престъпления срещу човечеството в случаите на удавяне на хиляди мигранти в Средиземно море, предаде АФП, цитирана от БГНЕС.      Парижки адвокати представиха на Международния наказателен съд подробен файл от 245 страници, който е бил предаден на кабинета на главния прокурор Фату Бенсуда.   Информацията предоставя \"достатъчно доказателства, че ЕС и официални лица на държавите-членки са ангажирани с престъпления срещу човечеството, извършени съобразно миграционните политики на ЕС в Средиземноморието и Либия\", казаха те.\r\nПовече от 12 000 души са загинали от 2014 г. насам, опитвайки се да избягат от Либия в Европа по време на това, което агенцията на ООН за бежанците нарича \"най-смъртоносния морски преход в света\".  Адвокатите твърдят, че за да запази границите на Европа безопасни, ЕС прибягва до \"основана на идеи за възпиране миграционна политика, вследствие на която се жертват животи на мигранти в беда в морето\".\r\nЕдинствената цел е да се \"разубедят други в подобна ситуация да търсят безопасно убежище в Европа\", заявиха те при подаването на документите.\r\nКогато политиката се провали поради спасителна работа от страна на НПО, ЕС приема втора стратегия, като използва либийската брегова охрана, за да прихване и изпрати имигрантите обратно в съоръжения за концентрационни лагери в Либия, заявяват още адвокатите.       \"Има ясни доказателства, за да можем да обвиним тези хора във военни престъпления, престъпления срещу човечеството и за доброволно финансиране от страна на ЕС на тези лица\", каза адвокат Хуан Бранко пред АФП. \"Вместо незабавно спасяване и привеждане на цивилното население в безопасност, ЕС е улеснил смъртта на хиляди хора от удавяне, преди да въведе цялостна система за принудително депортиране в центрове за задържане като концентрационни лагери\", заяви Бранко.\r\nНе е ясно обаче как службата на Бенсуда ще отретира документите, изготвени от Бранко, бивш юрист на МНС, и Омер Шатц, преподавател по международно право в Университета за науки в Париж.\r\nДокументите се отнасят до \"служители и агенти на ЕС и държавите-членки\", но също така споменават държави като Франция, Германия и Италия, всяка от които е държава-членка на МНС.\r\n\"Настоящият случай предоставя доказателства за замесени граждани на мощни държави, действащи съгласувано като част от наднационална структура, Европейския съюз,\" твърдят адвокатите.\r\nСъздаден през 2002 г., за да разглежда най-тежките престъпления в света, МНС получава стотици искания за разследване всяка година.       ", "date": "2019.06.03", "title": "Разследват висши служители на ЕС за смъртта на мигранти в Средиземно море "}
{"url": "https://www.actualno.com/analysis/trymp-opredeli-kmeta-na-london-kato-zagubenjak-news_755313.html", "text": "    Президентът на САЩ Доналд Тръмп пристигна на тридневно във Великобритания, предадоха Франс прес и Ройтерс.      Преди да кацне на лондонското летище Станстед, Тръмп отново отправи словесни нападки към кмета на Лондон Садик Хан, който критикува решението на британското правителство да приеме Тръмп на държавна визита.   \"Садик Хан, който по всякакви критерии се представя ужасно като кмет на Лондон, проявява безразсъдна неприязън към гостуването на президента на САЩ, който е със сигурност най-важният съюзник на Обединеното кралство. Той е абсолютен загубеняк, който би трябвало да обръща внимание на престъпността в Лондон, а не на мен”, написа Тръмп в Тwitter.   Вчера местен вестник публикува авторска статия на Хан, в която Тръмп е наречен “един от най-ненадминатите примери на нарастваща глобална заплаха” за либералната демокрация от страна на крайната десница, отбелязва Асошиейтед прес.\r\nХан често е критикувал Тръмп и разреши ползването на гигантски балон, който изобразява президента на САЩ като пискащо бебе, на демонстрация близо до парламента по време на миналогодишното посещение на Тръмп.   Протестиращи възнамеряват да използват отново балона при сегашната държавна визита на Тръмп. Поддръжниците на Хан наричат Тръмп расист заради нападките му над първия кмет мюсюлманин на Лондон.     ", "date": "2019.06.03", "title": "Тръмп определи кмета на Лондон като \"загубеняк\""}
{"url": "https://www.actualno.com/society/sasho-dikov-i-kyci-vapcarov-kandidati-za-generalen-direktor-na-bnt-news_755325.html", "text": "    Осем са кандидатите, които са подали документи за участие в процедурата по избор на генерален директор на Българската национална телевизия.      Своите концепции са подали общо осем кандидати (по реда на приемане): Сашо Йовков, Никола Тодоров, Кръстю Вапцаров, Явор Симов, Сашо Диков, Радослав Главчев, Емил Кошлуков и Стоил Рошкев.   От всички тези имена, Кошлуков и Йовков бяха част от състезанието и предишния път, но не получиха нито един глас. Тогава , който взе 4 гласа, а 1 остана за Валерий Тодоров, дългогодишен директор на БНР. как като ръководител в телевизията на \"Атака\" - \"Алфа\", не бил произвеждал продукт.\r\nИзслушването на допуснатите кандидати ще бъде на 3 и 4 юли, а самият избор – на 5 юли.  В 17 часа днес изтече крайният срок за подаване на документи на кандидатите за генерален директор на Българската национална телевизия. Процедурата за избора беше обявена от Съвета за електронни медии на 9 май. ", "date": "2019.06.03", "title": "Сашо Диков и Къци Вапцаров - кандидати за генерален директор на БНТ "}
{"url": "https://www.actualno.com/politics/mladen-marinov-za-navodnenijata-ne-mojem-da-se-borim-s-prirodata-news_755339.html", "text": "    Министърът на вътрешните работи Младен Маринов посети Велико Търново, където се запозна на място със създадената организация и предприетите действия от екипите на пожарна и полиция. Заедно с директора на Главна дирекция „Пожарна безопасност и защита на населението“ гл. комисар Николай Николов,  директора  на РДПБЗН – В.Търново комисар  Красимир Кръстев, директора на областната дирекция старши комисар Димитър Машов, кметът Даниел Панов и областния  управител  проф. Любомира Попова той направи оглед на районна след обилните валежи.      След инспекцията по поречието на река Янтра и наводнения двор на храма „Свети 40 мъченици“, министър  Маринов обобщи, че е от изключително значение подготовката, ако някъде реката наближи критично ниво да се разположат необходимите съоръжения, за да може водата да се удържи в коритото.  Правим  максималното да покрием  всички нужди в цялата страна, не можем  да се борим с природата, но превенцията е от изключително значение.   На фона на случващото се в  световен мащаб, страната ни може би е пожалена от големи бедствия, но това не трябва да ни успокоява и трябва да се свършим  нашата работа, отбеляза вътрешният министър. Той благодари на доброволците, включили се в отводняването и спасителните действия в критични моменти. ", "date": "2019.06.03", "title": "Младен Маринов за наводненията: Не можем да се борим с природата"}
{"url": "https://www.actualno.com/europe/evakuiraha-chervenija-ploshtad-v-moskva-news_755363.html", "text": "    Червеният площад в Москва и ГУМ бяха евакуирани заради съобщение за поставена бомба, предаде Лента.ру. Един от охранителите първо съобщил, чеизвеждат посетителите само от универсалния магазин, но друг посочи, че тече евакуация на цялата територия на площада.      Очевидци разказаха, че прочутият площад е отцепен.   Заради сигнали за миниране била прекратена дискусия на най-големите руски издателства и интернет книжарници в ГУМ-а. Затворен бил и панаирът на книгата в магазина, а посетителите бяха изведени, пише \" \".\r\nСътрудници на Росгвардията молят хората да напуснат района с мегафон: “Граждани, минете зад бариерите”.  Охранител заяви в ранния следобед, че на Червения площад не може да се излезе по никоя от улиците. Източник на ТАСС пък съобщил, че евакуацията се дължи на учения за отработване на извънредна ситуаци. ", "date": "2019.06.03", "title": "Евакуираха Червения площад в Москва"}
{"url": "https://www.actualno.com/starazagora/mladen-marinov-pravi-se-vsichko-vyzmojno-za-minimalizirane-na-shtetite-v-kazanlyk-news_755237.html", "text": "    Бързата реакция на общината, полицията и екипите на пожарната безопасност е допринесла за минимализиране на щетите в района. Това каза министър Младен Маринов след извършената инспекция на пострадалите на територията на Казанлък места, съобщиха от пресцентъра на МВР.      „Хубаво е, че много хора са откликнали и са се притекли на помощ на пострадалите. Това е показателен знак, че в обществото се възражда традиционната за българина съпричастност към проблемите на другите“, коментира Маринов и изрази увереност, че с общи усилия, на хората ще бъде помогнато да възстановят щетите. „Прави се всичко възможно за минимализиране на щетите, благодарение на ракетните площадки районът е предпазен от градушка, което би довело до сериозни загуби за стопаните и за селскостопанската продукция“, заяви вътрешният министър. Той поясни, че следващата точка на инспекцията е районът на Велико Търново.   Там притесненията са свързани с нивото на река Янтра, след падналите обилни валежи. Добрата новина от преди малко е, че се наблюдава задържане и леко спадане на нивото“, допълни гл. комисар Николай Николов – директор на ГДПБЗН. Той уточни, че от вчера са предприети мерки за наблюдение и ранно предупреждение за хората за евакуиране при необходимост. Ситуацията се следи, защото тя се променя непрекъснато и в зависимост от нея се вземат и адекватни решения за действия на екипите. ", "date": "2019.06.03", "title": "Младен Маринов: Прави се всичко възможно за минимализиране на щетите в Казанлък"}
{"url": "https://www.actualno.com/plovdiv/v-karlovo-preduprejdavat-za-ochakvana-uslojnena-meteorologichna-obstanovka-news_755242.html", "text": "    Общинският кризисен щаб в Карлово предупреждава за очаквана усложнена метеорологична обстановка. Това съобщиха от Община Карлово, цитирани от радио \"Фокус\".      Кметът на Карлово и председател на щаба д-р Емил Кабаиванов разпореди на кметовете на населените места от общината да предприемат превантивни мерки по обезопасяване на невралгични точки и наблюдение на отводнителните шахти. Според справка за оперативната обстановка в района всички общински водоеми имат свободен обем.   От кризисния щаб настоятелно молят собствениците на търговски обекти да извършат дейности с цел обезопасяване на помещенията. Фирмите, които разполагат с необходимата техника, да окажат съдействие при необходимост, а водачите на автомобили да се движат с повишено внимание. Кметът на Общината е в непрекъснат контакт с районна служба „Пожарна безопасност и защита на населението” – Карлово и с кметовете на населени места. ", "date": "2019.06.03", "title": "В Карлово предупреждават за очаквана усложнена метеорологична обстановка"}
{"url": "https://www.actualno.com/balkani/deutsche-bank-predupredi-gyrcija-da-zapazi-finansovata-disciplina-news_755243.html", "text": "    Гърция не трябва да жертва доверието и дисциплината, която е спечелила с жертвите си през последните няколко години, заради краткосрочни мерки, предупреди Ашок Арам, регионалният изпълнителен директор на Deutsche Bank за Европа (с изключение на Германия и Великобритания), Близкия изток и Африка в интервю за в. Kathimerini, цитирано от БГНЕС.      По думите му страната се е справила много добре по време на своята оздравителна програма за консолидация на банковия сектор и с проблемите около необслужваните заеми.   \"През последната година доверието в икономиката и банковата система се развиваше в правилната посока и това можеше да се види; Гърция отново ще има достъп до световните капиталови пазари, може отново да се рефинансира на пазарите, което беше цел на тази програма. Затова става изключително важно тази дисциплина и доверие, спечелени през последните две до три години, да не се пожертват за краткосрочни мерки\", каза топ финансистът.\r\nАрам бе в Атина, за да назначи Никос Екзархос за шеф на офиса на банката в Гърция и изглеждаше добре запознат със ситуацията в страната и предизвикателствата, които предстоят.  За да може Европа да продължи да се конкурира ефективно както със САЩ, така и с развиващите се пазари в Азия, трябва да се продължи със задълбочаването на сътрудничеството в рамките на банковите и капиталовите пазари, което в крайна сметка би могло да доведе и до създаване на фискален съюз, каза той.\r\nЕдна от предпоставките за фискален съюз би било да се гарантира, че съотношенията дълг/БВП на отделните държави-членки са устойчиви. С течение на времето би било важно да се търсят общи данъчни политики и обща европейска схема за гарантиране на депозитите, която да развие доверието, необходимо за коригиране на регулаторната фрагментация. Това може да отключи ползите от банковия съюз за икономиката и европейските граждани, обясни банкерът. ", "date": "2019.06.03", "title": "Deutsche Bank предупреди Гърция да запази финансовата дисциплина"}
{"url": "https://www.actualno.com/society/po-malko-regulacii-za-vik-sektora-iskat-knsb-i-mrrb-news_755202.html", "text": "    Категорично за намаляване на регулациите за ВиК сектора се обяви зам.-министърът на регионалното развитие и благоустройството Николай Нанков. По думите му в момента от презастраховане да не рискуваме имаме прекалено тежка и тромава регулаторна среда.      \"ВиК София област вече купува на три пъти по-висока цена вода от \"Софийска вода\", посочи пред Нанков и като причина визира тежката регулаторна среда и неодобряването на плана от КЕВР. \"Компоненти като МРЗ, като повишаване цената на електроенергията, като повишаване на цената на доставната вода нарастват и вече има натрупани над 5.5 млн. лв дефицит само от началото на тази година именно по тази причина. Затова ще предложим служебно индексиране на цената на водата\", заяви той.   Според него регулациите във ВиК сектора трябва да намалеят \"защото административните пропуски и тежкото бавно административно регулиране пречат за нормалното провеждане на дейността на операторите\". За потвърждение Нанков посочи, че бизнес планове на В и К дружества не се одобряват по 4 - 5 години.\r\nОпростеният модел на регулиране няма да повиши рисковете, категоричен е зам.-министърът.  За нов регулаторен механизъм настоява по време на председателят на КНСБ Пламен Димитров. \"Отдавна сме радетели за отделен воден регулатор и смятаме, че този въпрос най-накрая трябва да бъде решен\", заяви той. По думите му ВиК секторът е най-регулираният сектор в България. \"По-регулиран е и от банковия дори - държавата и общините регулират през собствеността, Асоциацията регулира през капитала и накрая регулаторът регулира цената\", посочи председателят на КНСБ и изрази съмнения дали са нужни толкова много регулации. Според него ако публичният характер на ВиК сектора бъде гарантиран, няма нужда от допълнителна регулация.\r\n\"КЕВР не забавя одобряването на бизнес плановете\", категоричен е председателят на регулатора Иван Иванов и обясни, че комисията провежда диалог и дава указания, така че в момента на приемането на бизнес плановете те да отговарят на законовите изисквания. Иванов отбеляза, че ВиК операторите са мотивирани колкото може по-бързо бизнес плановете им да бъдат приети, защото се съпътстват от заявление за цените, но именно заради това, че нямаше одобряване на бизнес планове, нямаше и актуализация на цените на ВиК услугите, а оттам и актуализация на заплащането на труда в сектора.   \" Изведнъж с приемането на новите бизнес плановете със заявления за цени се оказа, че в много области и общини на страната цената на ВиК услугите нарасна чувствително и се наложи да се приложи изискване на закона, съгласно което на територията на всеки ВиК оператор трябва да има единна цена, което доведе до протести, на места до водни бунтове, където цената нарасна до 40 - 50% \", припомни Иван Иванов. \"КЕВР не одобрява такова повишаване на заплащането на работещите във ВиК сектора, което да става чрез въвеждане в бизнес плановете, защото ако трябва да се повишава заплащането в сектора, трябва да се съобщи и с колко ще се вдигне цената на ВиК услугите с новите бизнес планове\", категоричен е председателят на КЕВР. \" Има области в страната, в които цената на ВиК услугите достига социалната поносимост, а по закон не можем да определяме цена, която я надвишава \", посочи още той.    Според него трябва да се търси такъв механизъм, който да не изисква повишаване на цената на ВиК услугите на населението. По думите му необходимо е допълнително държавно финансиране за сектора , което чрез съвкупност от мерки, ще позволи заплатите във ВиК дружества да се повишат, без да бъде засегната цената на водата за населението. Принос за решаването на проблемите би бил нов закон за ВиК дружествата, където да се разпишат условия за финансово подпомагане на тези дружества, каза още Иванов и изказа одобрение на идеята за въвеждане на водни помощи. ", "date": "2019.06.03", "title": "По-малко регулации за ВиК сектора искат КНСБ и МРРБ"}
{"url": "https://www.actualno.com/society/njama-opasnost-ot-prelivane-na-jazoviri-zaradi-poroite-uverjavat-ot-mrrb-news_755228.html", "text": "    Няма проблеми при язовирите за питейно и битово снабдяване, вследствие на обилните дъждове, увери  зам.-министърът на регионалното развитие и благоустройството Николай Нанков.      Няма преливане на някой от десетте комплексни язовира. Предприето е контролирано изпускане на два от язовирите и нивата се  поддържат, спрямо указанията на МОСВ, речните легла в съответно отстояние от язовирите са почистени,  съобщи още той.   \"Дежурните екипи са на 24-часов режим и при необходимост сме готови да  съдействаме и по отстраняване на щети на общинска инфраструктура\", увери  още Нанков.\r\nЗасега е затворен е пътен участък от второкласен път Горна Оряховица - Първомайци, заради преливане на от пороите, съобщи още Нанков. В момента калната маса и падналите дървета се разчистват и има обходен маршрут, който се регулира заедно с екипи на КАТ и пътна полиция. Очакванията са до няколко часа да бъде отворен обходният маршрут между Горна Оряховица и Първомайци.  За ситуацията в той съобщи, че още от 1 ч. през нощта екипите са изпратени да отстранят свлечената от дъждовете земна маса на второкласен път между Асеновград и Смолян и  уточни, че движението е безпрепятствено. ", "date": "2019.06.03", "title": "Няма опасност от преливане на язовири заради пороите, уверяват от МРРБ"}
{"url": "https://www.actualno.com/society/postbank-business-run-2019-sybra-nad-11-000-leva-v-podkrepa-na-dve-kauzi-news_755257.html", "text": "    Общо 306 отбора от 119 компании от различни бизнес сектори се включиха в благотворителното щафетно бягане Postbank Business Run 2019, което се проведе вчера на територията на Бизнес Парк София. Седмото и най-мащабно издание на междуфирменото състезание се организира за пореден път от спортен клуб „Бегач“ с подкрепата на Пощенска банка.      Най-големият тиймбилдинг в България беше реализиран в подкрепа на две каузи. Събраните средства от над 11 000 лв. ще бъдат дарени за 12 стипендии „Продължи“ на Националната асоциация по приемна грижа и фондация BCause за подкрепа на ученици в приемни семейства да продължат успешното си представяне в училище и по проект на фондация „Воден път“ за осигуряване на водна рехабилитация на деца с увреждания. \r\nИнициативата събра близо 1300 участници, като към бегачите се присъединиха и 45 деца на възраст от 4 до 16 г., които се надпреварваха в Kids Run, която се извършва от сертифицирани треньори по програмата на IAAF –Kid’s Athletics. За трета година се проведе и състезанието CEO Dash, в което се включиха 10 изпълнителни директори от различни компании.\r\nПобедител в щафетата бе отборът на SAP Top Team от компанията SAP Labs с време от 1:00:26. Призът за „Най-бърз женски отбор“ бе присъден на дамския отбор SAP Tech Girls от компанията SAP Labs с време 1:13:21. В състезанието за изпълнителни директори и висши мениджъри CEO Dash най-бърз сред мъжете бе Боян Рашев от компанията Denkstatt България, който измина разстоянието от 1 километър за 2:58, а сред дамите – Нина Проданова-Лозева от компанията ITCE (Innovative Training and Consulting Solutions) с време 4:07. Най-добрият отбор на Пощенска банка се представи отлично, като зае 16-o място с общо време от 1:07:17. Финансовата институция се включи в състезанието с общо 16 отбора.     През 2019 г. състезанието ще се проведе и в още два града: на 9 юни във Варна и на 6 октомври в Пловдив. Основна цел на Postbank Business Run е да бъде привлечено вниманието на хората към здравословния начин на живот, като се провокира у тях желанието за победа чрез екипна работа и сътрудничество в името на благородна кауза. Цялата информация за събитието е достъпна .\r\nИнвестициите и развитието на дългосрочната устойчивост на бизнеса са основен елемент в политиката за корпоративна социална отговорност на Пощенска банка. Водещата финансова институция активно подпомага проекти в някои от основните сфери на обществения живот, като образование, култура, спорт и грижа за околната среда.    Освен подкрепа за благотворителното щафетно бягане Postbank Business Run, Пощенска банка успешно развива вътрешна програма за екологично отговорно поведение „Зелени заедно”, участва в международната инициатива PARKing Day, изгражда дългосрочно и стратегическо партньорство със СофтУни и други водещи висши учебни заведения, развива менторство на учебни банки от Националната търговско-банкова гимназия и много други.\r\nПощенска банка работи с някои от най-големите неправителствени организации в България и се стреми да бъде техен дългосрочен партньор. За всички свои проекти в сферата на корпоративната социална отговорност Пощенска банка е отличавана с редица национални и международни награди. ", "date": "2019.06.03", "title": "Postbank Business Run 2019 събра над 11 000 лева в подкрепа на две каузи"}
{"url": "https://www.actualno.com/prasspress/drynkaj-no-ne-se-prehlasvaj-news_755276.html", "text": "    Преди няколко дни Борисов лансира поредната версия за смъртта на дядо си. На въпрос как ще коментира искането на БСП да излезе в отпуск  до евроизборите, защото използвал държавен ресурс за водене на предизборна кампания, Борисов отговори иронично: \"И да бъда пратен в Белене и убит? Така са постъпили и с дядо ми.“      Горкият дядо, дали си е представял, че Бойко ще го разнася като Хамлет черепа от телевизия в телевизия?!\r\nВсъщност, той дори не му е дядо. Лелята на Борисов разкри, че му е прадядо. Но гласът от Хераково се чу чак в редакцията на \"Франкфуртер рундшау\", но не стигна до София. И Борисов продължи да гради антикомунистическата кариера на дядо си. И той измина наистина дълъг път – от убит като куче с колове в царевичака край селото до политически затворник в Белене.\r\nДето вика колегата Зошченко, „дрънкай, ама не се прехласвай”.  През 2001 г., когато се появи на обществената сцена, Борисов имаше нужда от този дядо, за да се легитимира като потомствен антикомунист. И гордо посвети победата си в изборите през 2009 г. на него. И до днес антикомунистът Борисов се крепи на един прадядо. Срещу който се възправя един дядо комунист, един баща комунист, а и самият протагонист, който напуска МВР, щото не иска да се деполитизира…\r\nВ обществото циркулира един автопортрет на премиера, скалъпен набързо в началото на публичната му кариера. И от там нататък медиите не добавиха нито щрих. Всичко беше прието на юнашка вересия. Един факт не беше проверен! Каквото знаем за Бойко, го знаем от Бойко. А неговата версия е пълна с противоречия и откровени лъжи. Но дори и в нея не може да се намери нито един факт на реална репресия срещу внука на „народния враг“. От ШЗО в Плевен, та до шеф  на катедра в Магнаурската школа в Симеоново и членството в БКП, виждаме една нормално развиваща се, даже ускорена кариера.\r\nНе е важно кой прави историята, важно е кой я пише. Бойко сам си я написа и затова в мъгла тънат годините в охранителния бизнес, съдружията с криминалните авторитети, шеметната банкерска кариера на приятелката му Цветелина, близките връзки и договорки с олигарсите… За умрял не се е писало така дискретно, както за миналото на Борисов.    И днес мълчанието продължава. До хората стига единствено умелата демагогия на премиера. Ако Борисов на някого е задължен за шеметната си кариера, това са медиите. За това, което не направиха, а им беше дълг. Никога в новата история на българската журналистика не е имало друг такъв случай, когато толкова много медии са се държали толкова позорно.\r\nПоуката е ясна. Лъжците трябва да се разобличават навреме, защото стават лош пример. На последните президентски избори Тетка Цачева също извади от ръкава един дядо, убит от комунистите през 1952 г.. И пусна ефирна сълза. През 2011 г. госпожата разказа същата история, но много спокойно, без кромид, извинете, без сълзи. Как да ѝ вярва човек, когато още невръстна, тази внучка на народен враг е поета от партията, пратена е да учи и то не какво да е, а право в РАБФАК в СУ, а след това е настанена веднага на прилична работа… Рядко постъпваха така комунистите с враговете на народа. Толкова рядко, че почти не се случваше. Оказа се също така, че и нейният дядо не е съвсем автентичен. Май не ѝ бил точно дядо, а втори мъж на баба й, пък баща й се бил отрекъл от него… Автор:   ", "date": "2019.06.03", "title": "Дрънкай, но не се прехласвай"}
{"url": "https://www.actualno.com/starazagora/edinstvenijat-ni-sveshtenik-v-odrin-poluchi-orden-sv-prpmchk-ignatij-starozagorski-i-stepen-news_755233.html", "text": "    Александър Чакарък, единственият български свещеник в Одрин, беше удостоен с орден Свети преподобен мъченик Игнатий Старозагорски I степен. Отличието му се връчва за ревностно изпълнение на духовните му задължения и за особени заслуги към Българската православна църква (БПЦ) по решение на Епархийския съвет на Старозагорската света митрополия от 7 май. Със същото решение Васил Вълчев, генерален консул на Генералното консулство в Одрин, и Емил Велинов, директор на Дирекция „Вероизповедания“ при Министерския съвет са удостоени с орден Свети апостол Карп I степен за особени заслуги към БПЦ и към Старозагорска епархия. На тържествено заседание на Епархийския съвет днес Вълчев и Велинов получиха отличията си от , отец Александър Чакарък не присъства на церемонията по уважителни причини. „Това са трима заслужили наши сънародници, пазители на вярата, традициите, църковното и богослужебното дело. Радвам се, че има хора като тях, за да може в ревност и любов към ближния и православната ни църква да създадем наистина онова семейно огнище на православна общност в Старозагорска епархия и извън пределите й, както ми е поверена от Св. Синод територията на Република Турция“, каза митрополит Киприан.      Обзор на свършената работа от 2001 г. до днес - изграждане на храмове и развиване на дейността на църковната общност в южната ни съседка, направи Емил Велинов и благодари за отличието. Генералният консул Васил Вълчев благодари на владиката, на община Стара Загора и на областната администрация за ползотворната съвместна работа. На днешната церемония присъстваха кметът на община Стара Загора Живко Тодоров, заместник областният управител Красимир Червилов, архиерейските наместници от Старозагорската епархия и свещенослужители.     ", "date": "2019.06.03", "title": "Единственият ни свещеник в Одрин получи орден Св. прпмчк. Игнатий Старозагорски I степен"}
{"url": "https://www.actualno.com/smolyan/rom-rani-s-rezachka-lelja-si-na-ciganska-svatba-v-smoljan-news_755252.html", "text": "    Полицията бе вдигната на крак по време на циганска сватба в Смолян. Мелето станало привечер на 1-ви юни.      Срещу 38-годишния Х. Р. е започнато бързо производство за това, че на 01.06.2019г., около 19.00 часа в гр.Смолян, на ул.\"Младост\", е извършил непристойни действия, грубо нарушаващи обществения ред, изразяващи явно неуважение към обществото, които по своето съдържание се отличават с изключителна дързост, съобщиха от полицията. И допълниха, че използвайки моторен трион е ранил 43-годишна жена.\r\nЦялата ромска махала били на сватбата. Докато ядат и пият, столът на един от ромите се счупил и той паднал. В другия край на масата решили, че някой го бие и хукнали да го „защитават“ с юмруци и ритници.\r\nПияното меле се разраснало до такава степен, че 38-годишния Х.Р., за да се отбранява, запалил резачка. Въртял се в кръг с нея, за да не го нападнат от никоя страна, обаче закачил с острието краката на 43-годишната си леля. Порязал я на двата крака.  Мъжът отправял псувни и ругатни. Пострадалата е транспортирана в МБАЛ \"д-р Братан Шукеров\" АД гр.Смолян, където ѝ е оказана медицинска помощ, след което е освободена. \"Задържани са четирима възрастни и един непълнолетен за 24 часа, като срещу мъжа с триона е образувано бързо производство за хулиганство\", обясни ст. комисар Николай Димов – шеф на ОД на МВР в Смолян. ", "date": "2019.06.03", "title": "Ром рани с резачка леля си на циганска сватба в Смолян"}
{"url": "https://www.actualno.com/starazagora/objaviha-chastichno-bedstveno-polojenie-na-teritorijata-na-obshtina-opan-news_755267.html", "text": "    Кметът на Община Опан Генчо Колев обяви със своя заповед частично бедствено положение на територията на общината. Това съобщиха от пресцентъра на Областна администрация-Стара Загора.      Бедствено положение е в сила за селата Опан, Бяло поле, Васил Левски, Тракия и Бял извор. От 20:00 ч. на 2 юни е въведен в изпълнение общинският план за защита при бедствия, част втора – „План за действие при възникване на наводнения“. Бедственото положение бе въведено заради интензивни валежи в района, започнали около 16:00 ч. на 2 юни. Те причиниха наводнения в домовете на много хора и в селскостопански постройки. Силният вятър е съборил дървета, има залята от водата инфраструктура, преливащи дерета.   Със същата заповед се забранява влизането, пребиваването и движението на МПС в района на бедствието, освен тези на екипите от единната спасителна система и тези за продоволствено снабдяване на населението. Задължават се кметските наместници при продължаващо покачване на водата в деретата в рамките на селата да организират временно изваждане на застрашеното население и настаняването му в подходящи жилища.\r\nСрокът на действие на кметската заповед е до 20:00 ч. на 6 юни.   ", "date": "2019.06.03", "title": "Обявиха частично бедствено положение на територията на община Опан"}
{"url": "https://www.actualno.com/europe/istorichesko-deseti-poreden-chetvyrtfinal-za-djokovich-v-parij-news_755248.html", "text": "    Световният номер 1 се превърна в първия тенисист в историята, достигнал десет поредни четвъртфинала на Ролан Гарос, след като разби германеца Ян-Ленард Щруф с 6-3, 6-2, 6-2 в мач от четвъртия кръг на надпреварата.      Сърбинът се представя отлично от началото на турнира и все още не е загубил сет, като днес не остави никакви шансове на съперника си, който за първи път в кариерата си достигна това ниво в турнир от Големия шлем.   Джокович отрази единствената възможност за пробив, който се откри пред Щруф в мача, а от своя страна проби веднъж в първия сет и по два пъти в следващите две части, за да стигне до чист успех след час и 33 минути игра.\r\nШампионът от 2016-та година загуби само 14 точки на собствен сервис в целия двубой, като завърши с 31 печеливши удара и едва 12 непредизвикани грешки. За място на полуфиналите Джокович ще спори с италианеца Фабио Фонини или петия поставен Александър Зверев.  За четвъртфиналите се класира и японецът Кей Нишикори след тежка петсетова битка с местния фаворит Беноа Пер, завърши при резултат 6-2, 6-7(8), 6-2, 6-7(8), 7-5 в негова полза.\r\nНишикори изпусна два мачбола в тайбрека на четвъртия сет и навакса изоставане от 3-5 в решаващия пети сет, за да стигне до успеха и да си осигури среща с Рафаел Надал на четвъртфиналите. ", "date": "2019.06.03", "title": "Историческо: Десети пореден четвъртфинал за Джокович в Париж"}
{"url": "https://www.actualno.com/vraza/ima-li-opasnost-ot-prolivni-dyjdove-vyv-vrachansko-news_755264.html", "text": "    Количествата на падналите валежи в област Враца през последното денонощие достигнаха до 35-40 литра на кв. м.      Днес нивото на р. Скът при с. Нивянин, община Борован е 85 см, при критично ниво 340 см. Нивото на реката при Бяла Слатина е 50 см, при критично ниво 400 см. Река Скът в Мизия има ниво 20 см при критичен праг 290 см. Река Огоста при с. Хайредин е под критичните 200 см. Няма опасност от разливи и нанасяне на материални щети. Това съобщиха от Областния съвет по сигурност към Областна администрация. По разпореждане на областния управител Малина Николова на всеки два часа постъпва актуална информация за състоянието на язовирите и нивата на реките на територията на областта.Предупреждение е получено и от Оперативния център на Регионална дирекция „Пожарна безопасност и защита на населението“ – Враца за обявен „жълт код“ за интензивни валежи и гръмотевични бури с условие за градушки.\r\nНивата на язовирите на територията на област Враца се следят денонощно от собствениците и дежурните по общински съвети за сигурност. Данните към момента показват, че хидротехническите съоръжения не създават потенциална опасност за населението. Всички язовири имат достатъчно свободен обем за поемане на водни маси.\r\nКъм 21.00 ч. на 2 юни, поради техническа повреда, причинена от обилните валежи, се е самозадействала сиренно - оповестителната система, намираща се в района на „Топлофикация “– Враца. Техническата изправност на устройството е възстановена от Регионална дирекция „Пожарна безопасност и защита на населението“ – Враца.   Няма поводи за безпокойство сред населението . ", "date": "2019.06.03", "title": "Има ли опасност от проливни дъждове във врачанско?"}
{"url": "https://www.actualno.com/smolyan/selo-jitnica-kani-selo-smiljan-da-se-pobratimjat-news_755224.html", "text": "    Уникално предложение за побратимяване отправи пловдивското село Житница на смолянското Смилян.      С видеоклип, който е като в сцена от стар филм, излиза мъж с таке, елек, разкопчана риза и вратовръзка. Зад него, облечени като през Възраждането, са наредени съселяните му. Жена държи на поднос куп наденици. Мъжът казва следното:   \r\n„Ние сме от село Житница –селото на наденицата“. Възрастен човек застава пред камерата и наднича отблизо в нея. В един глас всички му крещят да се махне от там. Той се отстранява, а мъжът с такето продължава:\r\n„Ние искаме да отправим обръщение към село Смилян – селото на боба. Вашия боб всеки го знае! Ние правим наденици, вкусни наденици! Открай време сме в една чиния! Да вземем да се побратимим!\"  Всички го подкрепят: „А, така де! Да си станем боб с наденица!“.\r\nНа преден план излиза дама със сукман и наметнат плетен шал с думите:    „Ама не познаваме никой там, а те май са сменили и кода. Затова правим този клип, за да го пуснем в интернет. Може някой от Смилян да го види и да го покаже на кмета там. И всеки да го праща, щото не се знае кой кой познава! Това е! Хайде сега да си направим една снимка!“.\r\n„Ние от село Житница искаме да припомним на всички, че освен какво да ни разделя, има и какво да ни събира. Че когато всеки си намира повод да обърне гръб на другия, ние търсим поводите, които ни събират на една маса. Че когато помежду ни има разстояние, то е там само за да изчезне. Затова каним село Смилян да направим това, което две български села никога не са правили. Да се побратимим. Пък да съберем на една трапеза легендарния смилянски боб и вкусната житненска наденица и да празнуваме ония поводи, които си нямат празник – селата, които се събират, храната, която носи българския вкус, нашия си боб и нашата си наденица. Ей това всички го обичат!“. ", "date": "2019.06.03", "title": "Село Житница кани село Смилян да се побратимят"}
{"url": "https://www.actualno.com/europe/instagram-blokira-akaunta-na-blondinkata-nahlula-na-terena-v-madrid-news_754986.html", "text": "    Акаунтът в Instagram на американския модел Кинси Волански бе блокиран от администраторите на социалната мрежа.      Тя набързо набра популярност, след като по време на финала за Шампионската лига между Ливърпул и Тотнъм,   Девойката още не е коментирала ситуацията, а от Instagram също не дават обяснения за своето решение.\r\nСлед като стана известно името на нарушителката на стадион \"Уанда Метрополитано\", тя събра над 2 млн. последователи за по-малко от 24 часа.  В историята се оказа замесен и руски влогър от САЩ. Прочетете за неговата история в . ", "date": "2019.06.03", "title": "Instagram блокира акаунта на блондинката, нахлула на терена в Мадрид "}
{"url": "https://www.actualno.com/burgas/obshtina-burgas-zapochva-remont-na-fasadite-na-emblematichni-kyshti-news_755265.html", "text": "    Започна изпълнението на програмата \" \". Вече са готови строителните книжа за ремонта, които бяха одобрени от общинските съветници. . Община Бургас се е договорила със собствениците, които ще възстановят вложените в ремонтите средства. Министерство на културата също съдейства за ускоряване на процеса, защото част от старинните сгради са архитектурни паметници.         Добрият пример зарази и други организирани и собственици, които дори без помощта на общината направиха ремонт на къщи с културно значение. Пример за това е сградата на ъгъла на булевард \"Княз Алеко Богориди\" и улица \"Константин Фотинов\". Собственици приключиха обновяването на фасадата преди няколко дни. ", "date": "2019.06.03", "title": "Община Бургас започва ремонт на фасадите на емблематични къщи"}
{"url": "https://www.actualno.com/politics/zakonno-li-e-cik-da-ne-objavi-karadajy-i-peevski-za-evrodeputati-news_755192.html", "text": "    \"Не мога да кажа дали е законно, или е незаконно решението на ЦИК да не обяви г-н Карадайъ и господин Пеевски като избрани евродепутати, защото изборът на един евродепутат е свързан не само с резултата от избора, но и с встъпването в длъжност и така нататък\". Това каза пред БНР правозащитникът Здравка Калайджиева, съдия в Европейския съд по правата на човека (ЕСПЧ) в периода 2008-2015 г., в коментар за обявените от ЦИК резултати от изборния вот и отказа на и Мустафа Карадайъ да бъдат евродепутати, след като бяха избрани.      ЦИК явно са приели, че тези кандидати могат да оттеглят кандидатурите си във всеки момент от този процес. Независимо законно или не е решението, очевидно за всички е, че е неморално от страна на една партия да извади в челните места на листата си двама, трима или колкото искате кандидати, които да служат като примамка за гласоподавателите, така се подменя волята им. Всяка партия, по думите на премиера „ще може да върже едни магарета“ и да ги изпрати в българския или в  европейския парламент. Не може по този начин да се привличат гласове, с изваждането на лица, които избирателите биха подкрепили и подмяната им впоследствие с други, за които не е ясно дали биха подкрепили, коментира съдия Калайджиева.   \"В случая с мандата на Радан Кънев за депутат в ЕП говорим за празнота в закона, тъй като не казва как трябва да се тълкува изразената воля в бюлетините с „Не подкрепям никого\". Този вот съвпада с волята на онези, които не са отишли до урните. По принцип би трябвало да се тълкува законът според действителната воля на избор – предпочитания за конкретна партия или кандидат. В този смисъл, аз мисля, че решението на ЦИК, което беше обявено на достатъчно ранен етап от изборите, да подходи по този начин, съответства на смисъла на закона\", поясни експертът.   Според Калайджиева съществува сериозен проблем с , защото „независимо от това до каква степен са опорочени изборите в даден район, решението, с което се анулират тези избори, не води до никакви действия, които да поправят допуснатите недостатъци, например чрез нови избори за определения район“. Именно провеждането на нови избори в тези региони е сред указанията на Венецианската комисия\", допълни тя в предаването \"12+3\". И припомни, че през 2009 година близо 18 000 гласа от Турция не са били отчетени заради обявяването на за невалидни в няколко секции в Турция. Грешките обаче били технически и допуснати от комисиите, а не от избирателите. ", "date": "2019.06.03", "title": "Законно ли е ЦИК да не обяви Карадайъ и Пеевски за евродепутати?"}
{"url": "https://www.actualno.com/burgas/skoro-vseki-sam-shte-si-proizvejda-elektroenergija-tvyrdjat-ot-grijnpijs-news_755157.html", "text": "     - това е каузата на ветрохода на „Грийнпийс“ тази година. Неговият европейски маршрут ще мине и през България. На 6 юни Rainbow Warrior ще акостира на Пристанище Бургас.      За да научи как можем сами да произвеждаме енергия, разговаря с Божидар Николов, който е координатор комуникации в българския клон на организацията.\r\n“Преминаване от изкопаеми горива към възобновяема енергия и децентрализация е една от целите на кампанията. Трябва да се премахнат административните пречки, за да могат хората сами да произвеждат енергия и да я продават. В други държави това вече е практика и в България се случва на някои места, но е много трудно от бюрократична гледна точка. Стига човек да има подходящ терен може да инвестира средства и да си направи фотоволтаична инсталация. В две сгради в София има фотоволтаични панели и тези инсталации за известен период покриват консумацията на хората в сградата. Излишъкът може да се върне в мрежата. В Гърция това е много разпространено, а в Румъния дори се финансира изграждането на такива инсталации“.  Климатичните промени вече можем да наречем климатична криза , добавят от „ “. Според последния доклад на РПСС човечеството има срок от 12 години да предприеме по-категорични мерки за справяне с тези изменения на климата. Идването на кораба в България е част от общо европейския му тур. Идеята е хората да бъдат информирани, да се предизвика диалог и в крайна сметка да се постигнат конкретни законодателни промени, които да доведат до категорични планове за избягване на зависимостта от изкопаемите горива и по-конкретно от въглищата. И през миналата година корабът Rainbow Warrior посети бургаския залив. За големия интерес, който предизвика тук, разговаря с Катя Николова „Връзки с обществеността“ на Пристанище Бургас.    “И тази година ще Пристанище Бургас ще посрещне кораба. Той предизвика голям интерес сред хората от Бургас и региона. На борда ще се е прожектират документални филми,  демонстрации на технологии за производство на енергия от възобновяеми източници, за децата ще има куклено представление. Всеки може да се качи на борда и да присъства на събитията, или само да разгледа Rainbow Warrior“.\r\nОт днес до пети юни, корабът е на пристанище Варна, след което ще пристигне в Бургас. ", "date": "2019.06.03", "title": "Скоро всеки сам ще си произвежда електроенергия, твърдят от „Грийнпийс“"}
{"url": "https://www.actualno.com/velikotarnovo/reka-jantra-zatlachi-s-dyrveta-mosta-na-pytja-gorna-orjahovica-pyrvomajci-news_755176.html", "text": "    Екипи на Агенция \"Пътна инфраструктура\" (АПИ) и на община Горна Оряховица разчистват дървета и тонове боклуци, които придошлите от дъждовете води на река Янтра e дoнесла под моста на път II-53 Горна Оряховица – Първомайци, съобщиха от Агенцията.      Преминаването в тази отсечка временно е спряно. Специализирана техника разчиства отворите на съоръжението, тъй като те са затлачени от дървета и клони, някои от които с диаметър повече от 30-40 см и дължина над 7-8 метра.   Очаква се работата на екипите да приключи в следобедните часове, а дотогава движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци.   ", "date": "2019.06.03", "title": "Река Янтра затлачи с дървета моста на пътя Горна Оряховица-Първомайци"}
{"url": "https://www.actualno.com/izbori2019/dps-e-vodeshta-polichiteska-sila-v-sekciite-na-uchilishte-elin-pelin-vyv-varna-news_755138.html", "text": "    На Европейските избори тази година във Варненска област ГЕРБ печели първото място с разлика от 10% . За партията са гласували 40 252 души или 32.45% от гласоподавателите. На второ място е БСП с 27 797 гласа или 22.41%. Трета политическа сила, което е подкрепена в региона е ДПС с 13.47% (16 708 гласа). Партия \"Воля\" е получила подкрепа от 9 235 души или 7,45 % от гласувалите. ВМРО получава 6,99 % (8 675 гласа), а „Демократична България“ - 5,91% (7 327 гласа).      Анализирайки подробно публикуваните данни в различните избирателни секции в града, впечатление прави, че в няколко секции в един от най-големите варненски райони \"Одесос\", голяма подкрепа получава партията на Мустафа Карадайъ . В училище \"Елин Пелин\", което се намира на улица \"Тодор Влайков\", ДПС изпреварва всички други партии по вот. В секция 76, където са гласували 223 души, цели 200 от тях подкрепят Движението за права и свободи. Подобна е ситуацията в секция 75, където повече от 70% от избирателите са дали своя глас за посочената партия. От общо 246 гласували, 174 подкрепят ДСП, а ГЕРБ и БСП си поделят по 12 гласа. Близки са резултатите и в още няколко секции в района.   В същото време избирателите в морската ни столица, които подкрепят ДПС, са гласували най-много за . 900 души са отбелязали неговия номер, а 600 – този на десетата Гюлфие Парушева. Тя събира един глас повече от водача и лидер на партията Мустафа Карадайъ.\r\nВодачът на листата на ГЕРБ (партията, която получи най-много гласове от варненци) Мария Габриел е кандидатът за евродепутат, събрал най-много преференции в града. Нейният номер е отбелязан в 6000 бюлетини. След нея се нарежда Емил Радев-  с 2 900 преференции, Лиляна Павлова  има 2 700, представителят на коалиционния партньор СДС Александър Йорданов (на 6-то място) – 900, и вторият Андрей Ковачев – 600.  Водачът на БСП Елена Йончева е получила почти 5000 преференции. След нея се нареждат Деница Златева (на 7-мо място), която получава близо 2000 гласа, Сергей Станишев (на 5-то място) – 1 450, и десетият Велизар Енчев – 1200. \r\nРадан Кънев- водач на листата на „Демократична България”, е получил 2 100 преференции, а вторият Стефан Тафров – 670. 2300 от гласувалите за „Воля” са отбелязали преференция за водача Веселин Марешки.   Като обобщение, може да посочим, че избирателната активност във Варненска област е била близо 30 %. До урните са отишли 130 300, от които около 8 000 са гласували машинно.     ", "date": "2019.06.03", "title": "ДПС е водеща поличитеска сила в секциите на училище \"Елин Пелин\" във Варна"}
{"url": "https://www.actualno.com/analysis/trymp-otpravi-kritiki-za-atakite-v-idlib-rusija-mu-otvyrna-news_755254.html", "text": "    Президентът на САЩ Доналд Тръмп критикува в Сирия.      Той не пропусна да обвини руските, сирийските и иранските сили, че \"безразборно убиват\" цивилни. Той призова трите страни да спрат \"касапницата\". Това написа Доналд Тръмп в профила си в Twitter.     По-рано в неделя беше съобщено, че САЩ са информирали Русия, че Белият дом ще подкрепи , докато Иран и проиранските сили са в Сирия.  Междувременно руски служител заяви в петък, че сирийските екстремисти са нарушили режима на прекратяване на огъня в зоната за ескалация в Идлиб.\r\nНа въпроса за критиките на Тръмп, говорителят на Кремъл Дмитрий Песков заяви пред репортери, че бойците използват Идлиб като база за атаки срещу граждански и военни цели, нещо,   Той определи това като неприемливо.и заяви, че Москва ще продължи да подкрепя сирийското правителство.     ", "date": "2019.06.03", "title": "Тръмп отправи критики за атаките в Идлиб, Русия му отвърна"}
{"url": "https://www.actualno.com/asia/shte-ima-li-sreshta-mejdu-trymp-i-putin-na-4-ochi-v-osaka-news_755173.html", "text": "    Вероятността за отделен разговор между президентите на Русия и САЩ Владимир Путин и Доналд Тръмп в кулоарите на срещата на върха на Г-20 в Осака остава, но досега Вашингтон не е предложил официално на Москва подобно нещо. Това заяви говорителят на Кремъл Дмитрий Песков в интервю за RT, цитирано от агенция TACC.      \"Все още не е известно дали тази среща ще се проведе изобщо. Досега от САЩ не са правени официални съобщения\" по въпроса, подчерта Песков, цитиран от Агенция \"Фокус\".   Той припомни, че на срещата с Путин в Сочи (14 май) държавният секретар на САЩ Майкъл Помпео \"говори за потенциалната готовност за провеждане на такава среща, но това не е достатъчно\". Според представителя на Кремъл преговорите по въпроса трябва по някакъв начин да започнат на официалното ниво.\r\nПесков отклони директен отговор на въпроса какво би направил Путин, ако Тръмп предложи провеждането на среща. Съгласно думите му, отговорът на този въпрос е очевиден. \"Когато Владимир Путин говори за нещо, това не са празни думи. И ако реши нещо, думите му винаги се потвърждават от дела. Аз съм абсолютно сигурен в това, 100%\".  Тръмп заяви по-рано, че с руския лидер на срещата на върха на Г-20, която ще се проведе в Осака от 28 до 29 юни.\r\nПо-късно руският външен министър Сергей Лавров, на съвместна конференция с държавния секретар на САЩ Майкъл Помпео след разговори в Сочи, заяви, че Москва ще подкрепи предложение за такава среща, ако такова бъде официално представено. ", "date": "2019.06.03", "title": "Ще има ли среща между Тръмп и Путин \"на 4 очи\" в Осака?"}
{"url": "https://www.actualno.com/curious/batkite-smeniha-himijata-s-duner-i-snikyrs-promenite-sled-poboja-na-debelija-nad-djoshua-news_755106.html", "text": "     Доказателството, че здравите тренировки, безподобните хранителни режими, изваяното тяло и мускулната маса са нищо пред биреното шкембе, климбучкащите се телеса и обичта към дюнера. - моделът за съвършена мъжка мускулатура, беше пратен 4 пъти в нокдаун и сдаде скъпоценните си титли на човек, изглеждащ като току-що излязъл от кръчмата. Светът е в паника, фитнесите ще фалират, а родината на най-добрите кръчми България ще се превърне в център за новото движение: \"Аз съм дебел и съм горд с това\".           Щом \"човекът бурито\" е новият хегемон в тежка категория, всички режими отиват по дяволите, а скъпата химия - в тоалетната. Батките вече масово връщат годишните си абонаменти за фитнес залата, изхвърлят кантарите, с които отмерват порция от 238 грама ориз, захвърлят фитнес уредите у дома за скрап и се засилват към най-близката дюнерджийница. Денят отсега нататък ще започва с 4 сникърса в чест на 4-те нокдауна, с които най-големият фен на десерта Анди Руис си гарантира победата над Джошуа.      Щом този \"дебелак\" преби британеца, значи всичко е ясно - Пулев ще го прегази така, както бетонополагащи машини газят черноморския пясък в родните курорти.     Новият патрон на скоро бившите мускулести мъжаги е мексиканец. Така че е ясно откъде идва безграничната му сила - бурито за маса и текила за здрави \"ръки\".  Бъдете като Руис. Наблегнете на текилата.     ", "date": "2019.06.03", "title": "Батките смениха химията с дюнер и сникърс: Промените след побоя на \"Дебелия\" над Джошуа"}
{"url": "https://www.actualno.com/starazagora/evakuirani-hora-navodneni-kyshti-i-dvorove-v-starozagorsko-sled-snoshtnite-valeji-news_755107.html", "text": "    Над 60 сигнала за отводняване на къщи и дворове и отстраняване на паднали дървета и клони са получени вчера в област Стара Загора между 17 и 23 часа. След поройния дъжд и ураганния вятър, които причиниха щети в областния град в петък, вчера дъждовете се изсипаха с по-голяма сила в останалите части от областта.      Най-много валежи са паднали в община Опан близо 80 литра на квадратен метър . Пожарникари са евакуирали майка и две деца от залята къща в с. Бяло поле. Има наводнени дворове и къщи и в Опан и Тракия. Екипи на Регионалната дирекция \"Пожарна безопасност и защита на населението\" (РД ПБЗН) в Казанлък са участвали в евакуацията на хора в село Средногорово, където придошлите води на река Гюрлийска са заели дворове и сгради. Ромският квартал в град Николаево е най-сериозно пострадалото място в общината, но няма пострадали и бедстващи хора .   Няма населени места без електричество с изключение на старозагорското село Калояновец. Екипи на електроразпределителното дружество работят по отстраняването на аварията. Екипи на РД ПБЗН са отводнявали пътища между Стара и Нова Загора и между някои по малки селища в община Стара Загора. Евакуирани са хората от закъсал автобус, пътуващ към с. Горно Ботево, отводнявани са жилищни сгради в Стара Загора и Християново. Разчистени са паднали дървета от пътя към Горно Ботев и към селата Яворово и  Ракитница, които са печели на преминаването на автомобили.\r\nОбстановката в област Стара Загора се нормализира, понижават се нивата на подпочвените води и в речните корита, най-вече в община Казанлък, където има най-големи тревоги да не прелет. Реките и водоемите се наблюдават денонощно и няма опасност за преливането им.  В РД ПБЗН снощи е сформиран щаб за координация и управление на спасителните и аварийни дейности, който се ръководи от директора Стоян Колев, и е поддържана връзка между всички структури, отговарящи за сигурността на територията на Старозагорска област. Приоритетно са обработвани сигналите за бедстващи хора и евакуацията им. Ситуацията в областта се нормализира, но заради очакваните валежи през седмицата ще продължат 24-часовите дежурства на спасителните екипи. ", "date": "2019.06.03", "title": "Евакуирани хора, наводнени къщи и дворове в Старозагорско след снощните валежи"}
{"url": "https://www.actualno.com/crime/hvanaha-myje-da-shofirat-s-nad-3-promila-alkohol-v-kryvta-news_755205.html", "text": "    В Луковит задържаха мъж, шофирал с 3,34 промилалкохол, съобщават от областната дирекция на МВР в Ловеч.      Това станало, след като служителите на реда спрели за проверка лек автомобил БМВ без регистрационни табели, управляван от 25-годишния жител на Луковит.   Той е задържан за срок от 24 часа, а по случая е образувано досъдебно производство.\r\nЗадържан е и 52-годишен шофьор от ловешкото село Абланица, който тази нощ е управлявал лек автомобил по пътя от Ловеч за Троян с 3,2 промила алкохол.  Той е предизвикал и лек пътен инцидент с материални щети по собствения му автомобил.\r\nПрез почивните дни са установени още двама шофьори, които са се движили по пътищата след и наркотици.    ", "date": "2019.06.03", "title": "Хванаха мъже да шофират с над 3 промила алкохол в кръвта"}
{"url": "https://www.actualno.com/plovdiv/plovdiv-za-vtori-pyt-si-stypva-na-krakata-sled-poroj-video-news_755165.html", "text": "    Само за три дни Пловдив и на другия ден осъмна мокър, но проходим. \" Не е за вярване, че хората днес успяха да отидат на работа \", каза днес на извънреден брифинг в Пловдив министърът на вътрешните работи Младен Маринов.       На практика през нощта градът беше блокиран , едва към 5.30 водата се оттече от 12 най- невралгични точки, които от своя страна парализираха движението през нощта. Продължава да е критично при управлението на НКЖИ, където само половин метър не е стигал на водата да залее всички елтабла , което можеше да доведе до изключване на напрежението по цялата линия. Министърът благодари на всички, които са работили през цялата нощ.  \" \", каза министър Маринов. \" Очакват се нови валежи и ние сме в готовност, но след тях ще броим щетите. Важното е, че нямаше човешки жертви\".\r\nОчаква се скоро да бъде възстановено автоматичното управление на бариерите по жп линията в Пловдив, те още се управляват ръчно, а до тях дежурят и полицейски екипи. Според министър Маринов, причините за наводнението, което превърна улиците на Пловдив в реки, не е само в шахтите, количеството валежи, изсипало се за часове, не може да се изтече по- бързо, а и стихията кърши клони и запушва шахтите в движение.    Към пожарникарите от Пловдив тази нощ са се присъединили и техни колеги от Кърджали и София. Засега поне сериозни нарушения на инфраструктурата няма. Ст. комисар Николай Николов каза, че през нощта са били евакуирани около 30 души- предимно майки с малки деца от затънали леки автомобили, а има и пациенти в двете наводнени болници, които са били преместени на горни етажи. Според него, над Пловдив се е изсипал валеж с интензивност поне 70 л на кв.м ., което той определи като \" изключително голямо количество, което се очакваше за два дни.\" Над 20 полицейски екипа са били на критичните точки снощи, каза директорът на ОД на МВР - Пловдив ст. комисар Атанас Илков. Кризисният щаб, който се събра снощи и ръководи действията по намаляване на щетите и справяне с последиците, не се разпуска, защото до четвъртък включително прогнозата за времето в Пловдив вещае нови бури и силни валежи. Подобни дъждове в града не се помнят поне от 30 години. Напълно проходим е вече проблемният подлез на ул. \"Гладстон\", който наскоро беше ремонтиран за 6 млн лв и който снощи се превърна в гребен канал- двама юноши от отбора по гребане на \"Ботев\" го преплуваха с кану. Проходими са и другите точки, непреодолими снощи. Но небето бързо пак натежава от облаци и пловдивчани със страх очакват новия дъжд. ", "date": "2019.06.03", "title": "Пловдив за втори път си стъпва на краката след порой (ВИДЕО)"}
{"url": "https://www.actualno.com/business/podgotvja-se-magistrala-mejdu-vidin-i-rujinci-za-460-mln-lv-news_755189.html", "text": "    Очаква се до края на седмицата да стартира процедурата за отсечката Видин – Монтана, съобщи народният представител от ГЕРБ Дилян Димитров, цитиран от в. \"24 часа\".      Това трасе ще бъде магистрала, а не скоростен път разделена на три участъка с индикативна стойност около 460 млн. лева. Очаква се до края на седмицата да стартира процедурата за избор на изпълнител за трите лота.\r\nАко всички процедури минат нормално и няма обжалвания реално може да се започне работа още през август-септември тази година. Те са три участъка Видин – Макреш; Макреш – Бела и третия пътен участък е пътен възел Бела – Ружинци. Идеята е магистралата да бъде завършена в рамките на 2 години.\r\nПаралелно с това стартира и отсечката Мездра – Ботевград. \"Това е един от най-натоварените участъци като идеята на правителството е да имаме добра инфраструктура, по която да се движим спокойно всички ние и представителите на бизнеса\", посочи Димитров.  Завършил е изборът на изпълнител за основен ремонт на улица \"Индустриална\" в Монтана, за която правителството отпусна допълнително 2.5 млн. лв. Ремонтната дейност на улицата е наложителна с цел по-добрата инфраструктура в Индустриалната зона на Монтана. Ремонтът трябва да приключи до края на тази година. ", "date": "2019.06.03", "title": "Подготвя се магистрала между Видин и Ружинци за 460 млн. лв. "}
{"url": "https://www.actualno.com/curious/naj-vernijat-horosokop-za-ljato-2019-news_755131.html", "text": "            Това лято ще ви върне към основите. Най-накрая ще намерите време да се свържете отново с отдавна изгубени приятели или членове на семейството, с които не сте могли да поддържате връзка. Нови и интересни хора ще влязат в живота ви и ще създадете спомени, които ще останат за дълго. Ако понастоящем сте необвързани, възможността да се срещнете с човек, който привлича интереса ви, е много голяма. Може би не е вашият принц Очарователен, но през това лято, това няма значение! Няма нищо лошо в добрата лятна свалка, Овен. Дръжте нещата спокойни и просто се насладете на добрата компания. Време е да се позабавляваме и отпуснем!       Чувствахте се съсипани през цялата зима и сега чувствате чувство на безпокойство. Имате нужда от промяна. Тялото ви боли и копнее за ново хоби, за да ви изведе от вашата зона на комфорта. Така че, Телец, това лято е време да излезете навън. Отидете на разходка. Потичайте. Карайте велосипед. Каквото и да правите, просто отидете някъде,където и да е . Това лято ще бъде приключенско, спонтанно и вълнуващо лято.      Това лято ще бъде за забавяне и за приемане на живота малко по-сериозно. Напоследък умът ви е бил навсякъде и вашите мисли непрекъснато се състезават една с друга. Това лято е шанс да дадете почивка на своя мозък. Научете повече за себе си като изучавате всяка пукнатина на ума, тялото и духа си. Разберете какво ви кара да отметнете. Прочетете добра книга или направете соло пътуване до нов град за ден. Бъдете в мислите си. И не забравяйте да забавите. Животът не е предназначен за бързане, Близнаци.         Това лято ще бъде всичко за вас, Раци! Чувствате се така, сякаш другите неуморно винаги се опитват да ви разкъсат и да ви принудят да се чувствате зле от себе си. Това лято е всичко, за да изритате тези лоши вибрации на бордюра и да разберете кой сте. Живейте живота си точно така, както искате. Не дължите на никого никакви обяснения или извинения. Най-накрая ще позволите на свободния ви дух да заблести. Време беше!     Това лято е за разгадаване на парчета от пъзела на живота ви. Вие бавно започвате да виждате как нещата се проявяват. Правилните хора, правилната работа, точните моменти, всичко изглежда е правилно. Колко вълнуващо е, нали? Това лято ще бъде вашето време да отпразнувате напредъка си в живота. Прегърнете го. Трябва да бъдете така невероятно горди със себе си. И това е повече от достатъчно основание да се отнасяте към това лято като към едно голямо парти. Време е да го изживеете. Заслужавате го!  Имате толкова много нови и вълнуващи идеи за това лято. Имате толкова много идеи, че дори не сте сигурни как точно да насочите всички тези идеи наведнъж. Планирането е страхотно, Дева, но понякога най-добрият план е да нямаш план. Понякога просто трябва да приемете живота такъв, какъвто е. Носете се по течението. И спонтанността и импулсивните решения ще бъдат основен компонент на вашето лято. Ще поемате рискове, каквито никога преди не сте имали. Живейте на ръба малко. Забавлението го няма, ако винаги сте в безопасност.  ", "date": "2019.06.03", "title": "Най-верният хоросокоп за ЛЯТО 2019"}
{"url": "https://www.actualno.com/asenovgrad/proteche-tavanyt-na-obshtina-asenovgrad-sled-poroja-ima-i-neprohodimi-ulici-news_755206.html", "text": "     Засега не става ясно какви документи точно са изгубени. , който се изля над Асеновград в късния следобед вчера (03.06.19 г.).         Силната вода е подкопала асфалта на няколко пътни артерии в града. Сред непроходимите улици частично са „Конушка”, която води до квартал „Баделема“, и „Рожен”. И в двата участъка има отцепени цели парчета от настилката.  Поражения по пътни артерии има и в кварталите „Горни Воден” и „Долни Воден”, където е установено напукан асфалт и повдигната настилка. На улица „Христо Атанасов“ пък е паднала подпорна стена на жилищна постройка. Един пълен контейнер с наноси и пясък бе събран и извозен само от тротоарите и пътното платно при кръговото кръстовище до сградата на Централна поща в Асеновград. Рано сутринта служители на фирмата, ангажирана с обслужването на дъждоприемните шахти, са започнали почистването им от затлачвания заради оттеклата се вода   На косъм се е разминало от сериозен инцидент. Към момента няма данни за пострадали или бедстващи жители на община Асеновград. „Осъществява се ревизия на шахтите в града, а екип от дирекцията по строителство извършва огледи по местата с щетите, възникнали след пороя“, съобщава инженер Мария Вълканова, която в момента е временно изпълняваща длъжността кмет на Асеновград. Денонощно се наблюдава и състоянието на свлачището по пътя към НПК Асенова крепост.  На безопасно ниво са и водите на всички 26 язовира на територията на община Асеновград. Екипите на пожарната в града са се отзовали на общо 10 сигнала за отводняване снощи и на още три в рамките на днешния предиобед, както и на един сигнал за запален контейнер. От пороя са били и входове на кооперации и блокове, жилищни приземни етажи, избени помещения, мазета.       Освен това, пожарникарите са били повикани и заради гръмнал електрически трансформатор в „Долни Воден” и една възникнала катастрофа. ", "date": "2019.06.03", "title": "Протече таванът на община Асеновград, след пороя. Има и непроходими улици"}
{"url": "https://www.actualno.com/europe/favorityt-boris-djonsyn-zapochna-kampanijata-si-za-britanski-premier-news_755201.html", "text": "    Фаворитът за мястото на Тереза Мей като британски премиер - Борис Джонсън стартира своята дигитална кампания, насочена към поемане на поста на лидер на Консервативната партия. Това съвпадна с посещението на неговия \"приятел\" Доналд Тръмп, предаде AFP.      Джонсън стартира предизборната кампания с видео, обещавайки на избирателите да изкара Великобритания от Европейския съюз на 31 октомври \"със или без сделка\", ако стане премиер като лидер на торите.   Бившият външен министър е популярен сред членовете на консерваторите, но те ще стигнат до гласуване само след като депутатите на партията намалят постоянно нарастващия списък с кандидати до двама. Джонсън има добра репутация сред консервативните депутати заради ключовата му роля в кампанията за Брекзит.\r\nАмериканският президент Тръмп, който е на държавно посещение във Великобритания, даде на Джонсън подкрепата си в събота.  \"Всъщност го опознах много трудно\", каза Тръмп пред вестник Sun, като преди това нарече Джонсън \"приятел\". \"Познавам различните играчи. Но мисля, че Борис щеше да свърши много добра работа. Мисля, че ще бъде чудесен. Харесвам го. Винаги съм го харесвал\", каза той.\r\nКоментарите предизвикаха критики във Великобритания за намеса в политическия процес в страната.   В клипа на кампанията си Джонсън изрази още и подкрепата си за увеличаване на финансирането на образованието и полицията и заяви, че ще \"обедини\" една държава, разбита от Брекзит. \"Трябва да имаме смелостта да кажем на хората в тази страна, че можем да го направим, ако искаме\", каза той.    Джонсън отдавна има амбиции да стане министър-председател, но се оттегли от надпреварата през 2016 г., след като ключовия му съюзник и колега по Брекзит Майкъл Гоув оттегли подкрепата си, като каза: \"Борис не може да осигури ръководството или да изгради екип за предстоящата задача.\"\r\nНастоящата му кандидатура стартира рязко, когато миналата седмица по обвинения, че съзнателно е излъгал по време на кампанията за референдума за Брекзит. Делото се отнася до твърдението на Джонсън, че Великобритания изпраща 350 млн. паунда (400 млн. евро) на седмица в Европейския съюз.\r\nТринадесет кандидати са влезли в надпреварата досега, като Гоув, Джонсън и външният министър Джереми Хънт в момента получават най-голяма подкрепа от депутатите. ", "date": "2019.06.03", "title": "Фаворитът Борис Джонсън започна кампанията си за британски премиер"}
{"url": "https://www.actualno.com/politics/za-mestnija-vot-sds-po-vsjaka-verojatnost-shte-e-zaedno-s-gerb-news_755116.html", "text": "    На повечето места на местните избори най-вероятно ще бъдем заедно с ГЕРБ. Това каза председателят на СДС Румен Христов по време на първата пресконференция на партията след изборите за Европейски парламент, предаде агенция „Фокус“.      Христов уточни, че съюзът с ГЕРБ е бил за евроизборите. „Това бяха едни много трудни избори. Избори, в които не чухме дебат за ЕС. Дебатираха се само вътрешнополитически цели, бяха обърнати във вот на недоверие към правителството. Тежка кампания, която в началото стартира с превес към БСП. Благодарение на мобилизацията на ГЕРБ, основната роля на тези избори е ГЕРБ. Видях една много организирана партия. Видях какво бяха направили те на местата на техните срещи. Включването на премиера Бойко Борисов по-активно допринесе за промяна на тренда в началото на кампанията“, уточни още Христов. „Водили сме бегли разговори на тази тема. Очевидно е, че когато един съюз работи добре, той би могъл да се развива. Най-вероятно е да се развива. Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна“, подчерта още Христов.   Във връзка с „Демократична България“ и дали тя е ползвала символи на СДС, Христов посочи, че СДС е атакувана от тези, които са били по някакъв повод да „намажат филийката“ в партията, а не толкова от опонентите им. „Дори опонентите в лицето на левицата ни поздравиха за добрия резултат“, допълни още Христов. Той посочи, е е благодарен на всички, които са гласували за СДС и ГЕРБ, защото те са имали нужда от припознаване на техния вот. „Що се отнася до „Демократична България“, разбира се, че е по-добре тези гласове да не отидат към БСП, както беше на парламентарните избори“, уточни още председателят на СДС. Христов уточни, че месеци са водили преговори с \"Демократична България\", но условията поставени от тях, са били унизителни за СДС. \"Да, безспорно, ако ние бяхме заедно, щяхме да имаме със сигурност двама и повече депутати\", уточни още Христов и посочи, че в политиката освен емоционално, трябва да се работи рационално. ", "date": "2019.06.03", "title": "За местния вот СДС по всяка вероятност ще е заедно с ГЕРБ"}
{"url": "https://www.actualno.com/balkani/severna-makedonija-zasilva-voennoto-si-prisystvie-v-irak-i-afganistan-news_755126.html", "text": "    Премиерът на Северна Македония Зоран Заев обяви засилване на военното присъствие на страната в Ирак и Афганистан. Това предава скопското електронно издание „Фактор“, като пояснява, че съответното Заев е заявил в рамките на съвместна пресконференция с генералния секретар на НАТО Йенс Столтенберг.      „Готови сме за задълженията, които ни предстоят. Правителството твърдо се ангажира с 0,2% увеличаване на военния бюджет всяка година и достигането му през 2024 г. до 2% от БВП с цел модернизиране на армията и индивидуалните способности. Военните ще увеличат участието си в мисиите в бъдеще и ще помогнат на НАТО в Ирак и Афганистан в борбата срещу „Ислямска държава“, разкри Заев, отбелязва още агенция \"Фокус\".   По време на посещението на Северноатлантическия съвет на НАТО в Скопие македонският премиер отбеляза, че страната вече има голяма полза от членството в Алианса. „Чуждестранните инвестиции са три пъти по-високи от средните за последните години, безработицата е намаляла със 7,5%, заплатите са се увеличили с 6,1%. НАТО носи икономически напредък“, увери в заключение Заев. ", "date": "2019.06.03", "title": "Северна Македония засилва военното си присъствие в Ирак и Афганистан"}
{"url": "https://www.actualno.com/starazagora/obshtinata-poema-vsichki-razhodi-za-vyzstanovjavaneto-na-porazenata-ot-mylnii-kyshta-v-kazanlyk-snimki-news_755118.html", "text": "    Всички разходи по възстановяването на по време на гръмотевичните бури снощи в Казанлък ще се поемат от община Казанлък. Кметът Галина Стоянова е разпоредила семейството на Красимира и Михаил Михайлови да бъде настанено в общинско жилище , докато текат ремонтните дейности.      \"Ще се постараем да ги обгрижим така, че да са на добро място, да са спокойни, да имат възможност, наблизо е мястото, където ще ги настаним, да идват, да виждат, че работят строителите и в най–скоро време се надявам да имат покрив\", заяви Галина Стоянова. Тя е разпоредила екипи на общината да започнат разчистването на къщата, за да се обезопаси и в най-кратки срокове да започнат строителните дейности. Припомняме, че снощи около два след полунощ къщата на Михайлови беше ударена от мълнии, което предизвика пожар.   В резултат напълно е унищожен покривът на къщата, а обилните дъждове са я навознили, унищожена е и част от покъщнината. На молбата на семейството за помощ вече са се отзовали и строителни хипермаркети и фирми от Града на розите. ", "date": "2019.06.03", "title": "Общината поема всички разходи за възстановяването на поразената от мълнии къща в Казанлък (СНИМКИ)"}
{"url": "https://www.actualno.com/moresport/kakvo-sledva-ot-zagubata-na-djoshua-za-planovete-na-kobrata-news_755142.html", "text": "    Анди Руис е новият световен шампион в тежка категория след сензационната му победа срещу Антъни Джошуа.      Мексиканският боксьор сътвори едно от най-изненадващите събития в спорта, а AJ вече мисли за реванша и как да си върне поясите.   Според британското издание Mirror - Руис може да има друга битка преди реванша с Джошуа и така дори да загуби една от титлите.\r\nИ тук става интересно за българските фенове на бокса, тъй като се спряга името на Кубрат Пулев.  Той е задължителен претендент за титлата на IBF и бе сочен като следващия противник на Джошуа, но сега нещата са малко по-различни и има няколко варианта.\r\nРазберете какви са те в . ", "date": "2019.06.03", "title": "Какво следва от загубата на Джошуа за плановете на Кобрата"}
{"url": "https://www.actualno.com/actualno/stanishev-izvednyj-se-okaza-velik-politik-news_755150.html", "text": "    Провалът на БСП на изборите предизвика сериозни дискусии, най-малкото защото се очакваше целият Апартаментгейт да напълни малко повече урните на червените. Причините за поредната загуба от ГЕРБ са много, но социолози и анализатори, политически наблюдатели и експерти с важен официален тон обясняват: така стана, защото Корнелия Нинова игнорира Станишев.      Станишев, твърдят те, всъщност бил много важен политик, как можело Нинова да иска да го разкара от партията, та той водел европейските социалисти. Нинова сгрешила, тръгвайки на война с него, защото той е опитен, разумен, престижен, с влияние и въобще страхотна фигура на БСП.\r\nТук ми се ще учтиво да попитам: откога Станишев стана важен човек? Не беше ли Станишев, който докара БСП до най-тежката им криза при кабинета \"Орешарски\" и великото предложение за Дeлян Пeeвcки за шеф на ДАНС? Не беше ли Станишев човекът, който предизвика най-сърдечния смях сред журналистите, когато на пресконференция заяви, че Че и после попита най-безцеремонно журналистите: А защо ви е смешно? Не беше ли той човекът, който заедно с Орешарски с каменни физиономии и плашещо хладнокръвие бранеха този избор за ДАНС по сутрешни блокове, че се налагаше водещите да питат #Кой до скъсване?\r\nСтанишев, да припомня, имаше и друг трик. Той казваше: \"Да подам оставка би означавало да бягам от отговорност\". Този човек никога не подаваше оставка, никога не искаше оставка от министрите си, въртеше едни и същи клишета в различна последователност и ако Борисов има заслуга за собствената си кариера, то поне половината се дължи на бездарието на Станишев. Впрочем, Борисов знае това и неведнъж е казвал нещо подобно. Нинова, която сбърка в много неща, не сбърка обаче по отношение на прочистването на партията от доказано слаби фигури, които бяха вечно инсталирани по вечно безобразен начин. Това, че Станишев е направил европейска кариера няма никакво значение - той отдавна е изгубил престижа си тук, не може дума да става липсата му да е натежала по някакъв начин във вота, в България няма хора, които да се откажат да гласуват за БСП, защото не видели вътре любимия си Станишев. Единственото, което той направи в последните години, бе по модел, който вероятно и Борисов в определен момент ще последва, просто да потегли с маршрут към Брюксел, за да си осигури онова, за което въобще човек влиза в политиката: преспокойно, лукративно бъдеще.  Но това сякаш се забрави и изведнъж чуваме по телевизията как Станишев бил много  важен политик. Което е повече от комично: ако БСП бяха победили всички щяха да кажат - това бе защото Нинова скъса отношенията със Станишев, браво на Нинова! Не знам как обаче някой е възможно да си представя че, видиш ли, електоратът на БСП, ако бе видял начело на листата за евроизборите Станишев, ще плесне с ръце и ще викне - ей го бе, ей го наш'то момче! И цялата харизма на този харизматичен човек лъхва доверие и любов в широките социалистически маси, и те, понеже страдат от алцхаймер - възрастни са, но чак пък толкова... - гласуват ли, гласуват. \r\nВсъщност целият политически елит е поголовно изхабен и тези избори доказаха тъкмо това; две-трети от населението не гласува, защото просто не може да припознае политик, на когото да се довери; победата на ГЕРБ засега паразитира тъкмо върху това безсилие и липса на авторитети. Но от Станишев да зависи нещо? Пeeвски и той може да са преживели катарзис. Ние oще се мъчим.       ", "date": "2019.06.03", "title": "Станишев изведнъж се оказа велик политик ?!"}
{"url": "https://www.actualno.com/crime/izloviha-tyrgovci-prodavashti-onlajn-opasni-za-zrenieto-slynchevi-ochila-news_755120.html", "text": "    Спецполицията във Варна хвана търговци, продаващи незаконно ментета на защитени търговски марки слънчеви очила. Тарикатите пробутвали очилата онлайн без съответното право, както и без да плащат данъци за тях.         Полицаите конфискували над 53 000 опасни за зрението слънчеви очила, обозначени с търговските означения на над 500 модела от световно известни марки.  Установено е, че иззетите количества са били подготвени за продажба през настъпващия летен сезон, а редица сайтове в страната също зареждали на едро от фалшивата стока в двете разкрити депа. По данни на експертите ниското качество на иззетите реплики ги прави особено опасни за зрението, тъй като при употребата им зеницата на очите се разширява в пъти, а заради липсата на UV защита навлизат повече от вредните лъчи.  Проведените действия са резултат от прилаганите от ГДБОП политики за ефективно противодействие на онлайн престъпленията, извършвани спрямо обекти на интелектуалната и индустриалната собственост.\r\nОт ГДБОП съветват онлайн потребителите да пазаруват от официалните интернет страници на търговските марки, предизвикали техния потребителски интерес.    ", "date": "2019.06.03", "title": "Изловиха търговци, продаващи онлайн опасни за зрението слънчеви очила"}
{"url": "https://www.actualno.com/curious/5-prichini-da-obojavash-jenata-spored-zodijata-news_755134.html", "text": "    Момчета, ако усещате някакво колебание в чувствата към половинките си. Ако сте все още нерешителни относно следващата крачка в отношенията ви. Ако любимата жена ви е ядосала и се чудите как да ѝ го върнете, то прочетете това!      Може и да смятате за измислица, но точно тя ви дава и припомня няколко супер важни причини да обожавате любимата си!                                            ", "date": "2019.06.03", "title": "5 причини да обожаваш жената според зодията ѝ"}
{"url": "https://www.actualno.com/haskovo/ilijana-jotova-i-jiteli-na-ivajlovgrad-pochetoha-106-godishninata-ot-masovoto-izbivane-na-trakijskite-bejanci-news_755064.html", "text": "    Вицепрезидентът Илияна Йотова, кметът на Ивайловград и жители и гости на града се поклониха пред паметта на загиналите в Междусъюзническата война, по време на която османската войска , скрити в растителността покрай река Арда от родителите им - българи, бягащи от преследващата ги армия.       Проявата бе част от , който се проведе за 22 пореден път в едноименната местност край село Глумово.\r\n\"Единението е най-голямата почит за паметта на тракийските деца. Ние трябва да бъдем гарант за щастливото детство и успешното развитие на нашите деца. Нека в името на тях да не отмъщаваме, но да помним историята. Да не забравяме, че мирът и човешките права не са веднъж завинаги дадени, а за тях трябва да се борим всеки ден\", заяви Йотова.   \"Тук, в небето над тази земя са ангелите на над 200 деца, чиито живот бе отнет без време. Коя е тази политика и власт, която може да оправдае това, което се е случило тук преди 106 години - съсечени деца и майчини писъци. Отговор ще продължаваме да търсим, но нашето присъствие днес е завет никога повече да не го допускаме\", добави вицепрезидентът.    За подкрепата и отдадеността на тракийската кауза председателят на Съюза на тракийските дружества Красимир Премянов връчи на вицепрезидента Илияна Йотова и кмета на община Ивайловград Диана Овчарова почетен знак по повод 175-годишнината от рождението на Капитан Петко Войвода. ", "date": "2019.06.03", "title": "Илияна Йотова и жители на Ивайловград почетоха 106-годишнината от масовото избиване на тракийските бежанци"}
{"url": "https://www.actualno.com/pazardjik/chetvyrt-milion-dava-prokuraturata-za-bazata-si-na-cigov-chark-news_755133.html", "text": "    Почти 2,5 млн.лв. с ДДС ще струва планираният основен ремонт на учебна база „Цигов чарк“ в Батак, която се стопанисва от Главната прокуратура на България.  Без ДДС поръчката е с прогнозна стойност 2 083 333 лв.      Тя ще се изпълни с бюджетни средства, част от тазгодишния бюджет на прокуратурата, който е на обща стойност 260 млн. лв.\r\nВ базата \"Цигов чарк има множество къщички, част от които с изглед към язовира, а нощувката е 10 лв. Тя разполага със 120 места за настаняване и е сред любимите места на служителите в държавното обвинение за отдих и провеждане на семинари.  Поземленият имот в курорта Цигов чарк на югозападния бряг на язовир Батак, който подлежи на ремонт, е с площ около 30 000 кв.м.\r\nТой е предоставен в управление на Висш съдебен съвет за нуждите на Прокуратурата на Република България.\r\nУчебната база се състои от двуетажна административна сграда със застроена площ 240 кв.м., двуетажна сграда за обществено хранене с площ 378 кв.м., едноетажна сграда за обществено хранене с площ 30 кв.м и едноетажна селскостопанска от 149 кв.м.     В терена са разположени 19 бунгала, фитнес център с площ 406 кв.м.  битова сграда от 180 кв.м, караулно, сгради със стопанско предназначение. Обособени са два басейна – основен и малък, хидрофор, соларна инсталация, спортни съоръжения. Поръчката е инженерингова – за проектиране, строителство и авторски надзор. Срокът за изпълнение е близо година, афертите ще се отварят на 26-ти юни.\r\nЗа поръчката и изпълнението й отговаря Мирослава Райковска – Горанова, главен секретар в администрацията на Главния прокурор.    ", "date": "2019.06.03", "title": "Четвърт милион дава Прокуратурата за базата си на „Цигов чарк“"}
{"url": "https://www.actualno.com/healthy/stanimir-hasyrdjiev-v-bolnicite-otkazvat-da-lekuvat-hiv-pozitivni-news_755079.html", "text": "    \"Има сериозна стигма в обществото, в болниците отказват да лекуват ХИВ-позитивни и лекарите се страхуват да работят с тези пациенти.\" Това каза в интервю за bTV д-р Станимир Хасърджиев – председател на Националната пациентска организация. Той коментира случая на отказано лечение на пациент, който е .      Мъжът се нуждае от операция – има изкривяване в областта на носа, което му пречи да диша. Вече е изпратил запитвания към десетки болници, но от половината получава отказ, а останалите – мълчат.   По-рано през май тази година мъж с ХИВ вече почина, след като няколко болници отказаха да го лекуват.\r\nСпоред д-р Хасърджиев тази инфекция вече е напълно лечима.\"Хората, които са на терапия са с неоткриваем вирус, те не могат да инфектират нито медицински персонал, нито сексуалните си партньори. Те са напълно нормални хора, които не се различават от всеки друг човек”, обясни още лекарят.  \"Няма разлика дали човек е инфекциозно болен или не е, предпазните мерки са едни и същи при лечение, ако медицинският персонал спазва правилата, които така или иначе трябва да спазва, няма никакъв риск за тях”, посочи д-р Станимир Хасърджиев.    ", "date": "2019.06.03", "title": "Станимир Хасърджиев: В болниците отказват да лекуват ХИВ-позитивни"}
{"url": "https://www.actualno.com/society/poroi-i-moshtni-buri-navodniha-mnogo-mesta-v-stranata-news_755109.html", "text": "    Порои и мощни гръмотевични бури на много места в страната в неделя през нощта. Пороен дъжд наводни Пловдив. За по-малко от час снощи улици и булеварди се превърнаха в реки, обобщава Нова телевизия.      Десетки автомобили закъсаха. Стотици домакинства останаха без ток заради аварии. , мазета на жилищни и обществени сгради и 4 болници. Спасителни екипи на Пожарната са евакуирали 120 бедстващи деца от дома на културата „Борис Христов“.\r\nОтводнена е сградата на областната администрация в града. 30 души - сред тях  малки деца и 4 бременни жени - и са изведени от бедстващи автомобили. Оказана е помощ на четирима самотноживеещи инвалиди в наводнени жилищни сгради.   Евакуирани бяха два мола. Водата нахлула в търговските центрове през централните входове. Магазините затвориха спешно, а хората бяха изведени.  Министър Младен Маринов пътува за Пловдив, съобщават от МВР. Той ще инспектира създадената организация и предприетите действия от екипите на пожарна и полиция и ще направи оглед на щетите, нанесени от . На място е и директорът на ГДПБЗН гл. комисар Николай Николов.\r\n„Ситуацията в района вече е спокойна. Местата, които снощи бяха критични вече не съществуват като такива. В следващите няколко часа ще бъдат остранени и проблемите във ВиК мрежата”, коментира Борислав Инчев, кмет на район \"Южен\" в Пловдив, който пострада най-тежко след бедствието вчера. Най-засегнатата пътна отсечка  там - \"Коматевско шосе\" е отводнена и в момента платната за движения се почистват. Инчев допълни, че заради обилните валежи е била затормозена отводнителната канализационна система. Другият проблем е падналите листа, които правят покривка, която също пречи на отводняване. „Дано да сме си научили урока”, лаконичен бе той.\r\nПродължават отводнителните дейности и в подлеза на централна гара в Пловдив, както и във всички подобни съоръжения в града под тепетата. През тази нощ за овладяване на критичната ситуация са се грижили около 400 служители на общината, полицията и пожарната. 20 екипа на РСПБЗН отводняват наводнени къщи.       Служителка на търговски обект, намиращ се в подлеза обясни, че снощи е имало вода до коленете. В нейния магазин е имало мокри дрехи и чорапи.\r\nСнощи в Старозагорско също имаше . В село Средногорово река излезе от коритото си и заля къщи. Наводниха се изби и приземни етажи. Реколтата на много стопани беше потопена и почти унищожена. Във връзка с пороите и очакваните нови валежи от земеделското министерство съобщиха, че отводнителните помпени станции на територията на цялата страна работят денонощно и се наблюдават от служители на „Напоителни системи“. Извършва се денонощен обход и наблюдение на язовири, реки и диги. Има готовност да се използва тежка техника, за да не се допуснат бедствени ситуации.\r\n„През годините ние не сме получавали никакви целеви средства за почистването и коригиране на коритото на река Гюрля. През 2017 година направихме почистване по моя инициатива. Маркирани са всички опасни дървета и са отстранени. Почистили сме цялата река\", коментира кметът на село Средногорово\r\n„В момента в къщата ми има едни 40-50 сантиметра вода, трябва да се изпомпа”, разказва местен жител. „За последните 16 години реката е имало три бедствие като това вчера беше най-голямото. Тук проблемът е, че реката е много плитка, основната скала е много близо. Трябва държавата да се намеси. Да се изградят диги, да се укрепи коритото, за да се ликвидира веднъж завинаги този проблем”, коментираха още хората на място. ", "date": "2019.06.03", "title": "Порои и мощни бури наводниха много места в страната"}
{"url": "https://www.actualno.com/curious/luboven-horoskop-za-3-7-uni-news_755069.html", "text": "     Овен       За съжаление, в любовен план седмицата ви няма да бъде нито лесна, нито особено спокойна. Възможно е да носите негативните си емоции от работа вкъщи и това да рефлектира върху половинката. Внимавайте с тона. Телец Не е изключено да се чувствате една идея по-напрегнати по отношение на любовния ви живот. Възможно е различията между вас и любимия човек да нарастват, а с това и чуденето дали можете да продължите напред заедно.   Близнаци За обвързаните Близнаци седмицата ще е ползотворна, за отворен диалог с партньора по теми, които не са обсъждали по-рано. Ще бъдете приятно изненадани от комуникацията помежду ви. Рак     Хармонията в любовта ще бъде нарушена и за представителите на зодия Рак. Ще се чувствате сякаш не можете да се доверите на партньора.  ", "date": "2019.06.03", "title": "ЛЮБОВЕН хороскоп за 3-7 юни"}
{"url": "https://www.actualno.com/viewpoint/strategicheskite-greshki-v-prevoda-news_754414.html", "text": "    Facebook истерията относно Стратегията на децата няма начин да не е поне стигнала до вас. Не за друго, а защото ползвате Facebook – иначе има начин.      Да си дойдем на думата обаче – стратегията, не децата. Да не си помисли някой, че нещо много сме се загрижили за децата – стратегията е важна, стратегията да не дойде цяла Норвегия да ни вземе децата. Трябва да сме подготвени, строени, надъхани – защото Норвегия може да вземе със себе си и , може и Исландия да викне!\r\nТа към подготовката – в края на миналата седмица асоциация едни предложения как точно да постигнем семейното щастие. Тъй като по принцип се мисля за диалогичен, подходих отворено – дадох шанс и почнах да чета.\r\nЗа да не си кривя душата, сред предложенията има доста разумни. Например намаляването на ДДС за книги, учебници, лекарства, храни. Също и данъчни облекчения за жилище и кола за многодетни деца, макар че имам усещането, че точно борещите се с джендър възпитанието някак не са настроени положително точно към многодетните семейства заради често срещания характерен цвят на кожата на тези семейства.  Почнах да ставам обаче подозрителен, като стигнах до по-лесните условия за правене на частни детски градини и училища и идеята на общинско-държавно ниво да се дават платени ваучери за записване. Някак този модел ми мирише твърдо много на влажни мечти за времето на Партията – всички са равни, някои повече. Освен това има и едни правила за нерегламентирана държавна помощ в ЕС, от който сме част и ние - не може държавата да дава пари на частен сектор и да го облагодетелства в икономическото му развитие спрямо други сектори. Ако ще се правят каквито и да е ваучери за държавна сметка, следва да се прилагат за държавни учреждения, не частни. Иначе работата заприличва на клиничните пътеки в здравеопазването, които сега си ходят на воля по частните болници и се правят специално такива частни болници, които да привличат - да не използвам по-цветущи думи, определени клинични пътеки.\r\nНе закъсня и боНбата (по-висока степен на бонбон) – предложение относно насилието, което навява на мисли, че ако биеш жена си или мъжа си, да няма дискриминация, че има и силни жени, мъжки момичета така да се каже, моментално държавата да те хваща за ушите и те изхвърля от дома ти. Обаче ако няма кой да се грижи за бития, оставаш си вкъщи - да се грижиш за него, да му сменяш компресите, да го чешеш като го засърби под гипса. Замислих се дали ще се прилага поговорката за бития – бит и т.н., сещате се.   Все пак, браво - от \"Поход за семейството\" решиха да се уточнят какво точно са имали предвид със следния текст: \" Промяна на законодателството и въвеждане на задължително извеждане и ограничаване от дома на насилника, а не на насиленото дете или друг член на семейството, освен в случаите, когато няма кой друг да се погрижи за невинните членове на семейството \". Ставало въпрос за следното - при изведен насилник да се ограничи допълнително извеждане на друго лице, освен, когато няма кой да се грижи за него след извеждане на насилника. Например, 2 деца с баща, който пиянства и ги бие. След извеждане на насилника, децата няма как да не се настанят на друго място. И промениха текста след забележката ми, за да е разбираемо какво искат да кажат, като сега звучи така: \" Промяна на законодателството и въвеждане на задължително извеждане и ограничаване от дома на насилника, а не на насиленото дете или друг член на семейството. Лицата жертва на насилие не се извеждат, освен ако няма кой да се грижи за тях след извеждане на насилника \".    Но пък задоволство и разтапяща се нежност предизвика в душата ми предложението аз като родител да съм учител по сексуална грамотност на детето си. Предвидено е и ако нещо аз не поназнайвам кой да ми каже – личният лекар. Съжалявам, при никакви обстоятелства не мисля, че мога да се подготвя да бъда учител - по същата логика би могло освен за секс, да уча детето си на български език и литература, математика, физика, химия, история, география, чужди езици - ще вземам брошури и готово, нали? И кучето като все гледа, би трябвало да е най-добрият касапин ...\r\nЗатова един съвет към предлагащите каквото и да е - добре го обмислете първо и още по-добре обмислете как ще го кажете! За да има път за истински диалог! Автор:   ", "date": "2019.06.03", "title": "Стратегическите грешки в превода!"}
{"url": "https://www.actualno.com/america/pompeo-prizova-evropa-da-spre-da-nalaga-mita-na-amerikanski-stoki-news_755127.html", "text": "    САЩ иска Европа да не въвежда мита върху американски стоки и да осигури равни условия за производителите. За това призова държавният секретар на САЩ Майк Помпео в интервю, публикувано в днешния брой на германския в. \"Райнише пост\".      \"Искаме Европа да спре да налага наказателни мита на американски стоки. Президентът Доналд Тръмп е за - ни повече, ни по-малко.   Искаме да виждаме нашите селскостопански продукти в Европа, допълва държавният секретар на САЩ. По думите му това е едно от най-важните условия за поддържането на взаимно изгодни търговски отношения между САЩ и ЕС.\r\nПрипомняме, че на 1 юни 2018 година САЩ въведоха мита за стоманата и алуминия, внасяни от Канада, Мексико и страните от ЕС съответно от 25 и 10 процента. Те пък приеха ответни мерки.  ЕС заведе дело в Световната търговска организация и от 22 юни въведе мита от 25 процента за редица стоки, внасяни от САЩ - от сектора на металургията, машиностроенето и селскостопански продукти, чиято обща сума на износа е 2.8 милиарда евро годишно.\r\nТръмп заяви, че САЩ ще въведат върху автомобилите, внасяни от страните от ЕС, ако евросъюзът не ликвидира търговските бариери пред американските компании.   На 18 май Тръмп трябваше да вземе решение дали да въведе мита от 25 процента върху вносните европейски коли и автомобилни части.    На 17 май държавният глава на САЩ се възползва от правото си, дадено му от търговското законодателство на страната, да отложи решението си за митата със 180 дни, през които да се водят преговори с търговските партньори, припомня ТАСС. ", "date": "2019.06.03", "title": "Помпео призова Европа да спре да налага мита на американски стоки"}
{"url": "https://www.actualno.com/asia/izrael-udari-voenna-baza-v-sirija-news_755015.html", "text": "    Израел нанесе въздушни удари по база в сирийската провинция Хомс. Това е втора подобна атака за последните 24 часа, съобщиха сирийските медии, цитирани от AFP.       е бил нанесен по сирийското военно летище Т4. По първоначална информация един човек е загинал, други двама са ранени.   Нанесени са материални щети по инфраструктурата на летището, заяви за РИА Новости сирийски военен източник.\r\n„Нашата ПВО отрази израелската атака и прихвана две ракети“, е заявил източникът. По думите му, в резултат на попадението на другите ракети, е загинал един човек, а двама са били ранени.  Повреден бил и склад за боеприпаси. Нанесени са щети на сградата на летището и на техниката, е добавил източникът.\r\nИзраел нанесе друг масиран ракетен удар по същото летище през 2018 година. В неделя израелската армия съобщи, че е атакувала две артилерийски и една зенитно-ракетна батареи в Сирия в отговор на обстрел от сирийска територия.   Ударите от въздуха по позициите на сирийските правителствени войски бяха нанесени след като Израел засече два снаряда, изстреляни по контролираните от него Голански възвишения.     ", "date": "2019.06.03", "title": "Израел удари военна база в Сирия "}
{"url": "https://www.actualno.com/crime/mylnija-unishtoji-kyshta-v-kazanlyk-snimki-news_755056.html", "text": "    Мълния запали къща в Казанлък. Възрастните хора са успели да се спасят от стихията, но къщата е унищожена. Сега хората търсят помощ за възстановяване на имота си, предаде кореспондентът на БГНЕС от града.      Целият покрив на къщата е поразен. Къщата на семейството е наводнена.\r\nСтихията връхлита имота на Михаил и неговата съпруга Красимира навръх неговия рождения му ден. Съседи подават сигнал на телефон 112.  Нещастието се случва през нощта, в 02.15 часа. Възрастната двойка са буквално на улицата следствие на 24-часовите валежи. Сега първа и най-важна цел е да подсигурят къщата, за да не рухне напълно. Семейството търси подкрепа, имали са застраховка, но за няколко дни са изпуснали срока за подновяването ѝ.\r\nИмаме нужда от строителни материали – дървен материал, цигли, керемиди, казват собствениците.    Те казаха още, че в района винаги са падали гръмотевици, но никой в квартала няма гръмоотвод. Досега са разчитали на гръмоотвода на завод „Капрони”, бившия завод по хидравлика.\r\nНад 40 литра на кв. метра дъжд са паднали над Казанлък. ", "date": "2019.06.03", "title": "Мълния унищожи къща в Казанлък (СНИМКИ)"}
{"url": "https://www.actualno.com/society/njama-preleli-jazoviri-vlastite-se-podgotvjat-za-novi-porojni-dyjdove-news_755135.html", "text": "    Към момента няма информация за прелели язовири и реки, каза пред журналисти министърът на околната среда и водите Нено Димов във връзка с активираното оперативно звено заради обилните валежи в страната, предаде Агенция \"Фокус\".      \"Тази сутрин в 8.45 е активиран щабът за наблюдение. Очаквам актуална информация след около един час. Информацията към сутринта, от язовирите, които се наблюдават от Министерството на околната среда и водите, това са големите и значими язовири, е че няма никъде преливане. На критичните точки на реките също няма преливания\", посочи той.\r\n\"Това е информацията от 9.00 часа. В 12.00-12.30 очаквам да имам обобщена информация. Два пъти дневно ще даваме информация – по обяд и след 16.00 часа. Ще има непрекъснато наблюдение\", добави Димов. По думите му към момента служителите от басейновите дирекции са на критичните точки, за да наблюдават ситуацията.\r\n\"Това, което знаем, е че в Южна България, около Пловдив, е най-сериозно положението. Ние следим постоянно прогнозите и сме в контакт с НИМХ. Очаква се валежи да има и в Северозападна България, така че там, където има прогноза, там са и наблюденията. Ресурсът, с който разполагаме на терен и хората там докладват за ситуацията\", поясни министър Димов.  Структурите на МВР са нащрек, тъй като и днес се очаква се голямо количество дъжд, увери вътрешният министър Младен Маринов, който е в Пловдив, за да инспектира работата по отводняване след пороите.   Метеорологичните условия са такива, че това може да се случи на територията на цялата страна, добави той, цитиран от bTV. Вътрешният министър обясни, че е предотвратена голяма авария, при която водата е можела да залее много електрически табла в НКЖИ.\r\nВсички служби са в готовност да реагират при следващи валежи, но засега не е нужно да се обявява бедствено положение в Пловдив.    \"Щетите ще бъдат установени. Областните управители и кметовете ще го направят, на този етап не се обявява извънредно положение, материалните щети засега са нормални за такъв тип бедствия\", поясни още той. Около и над 70 литра са се изляли, което бе очаквано за два дни, а това се случи за една нощ, добави шефът на пожарната главен комисар Николай Николов.\r\nМаринов увери, че шахтите се почистват постоянно. Но дори и да е така, при такова количество валежи е възможно да са паднали клони и сега ще бъдат премахнати, за да се отвежда водата, обясни вътрешният министър. ", "date": "2019.06.03", "title": "Няма прелели язовири, властите се подготвят за нови поройни дъждове"}
{"url": "https://www.actualno.com/crime/efektivni-prisydi-poluchiha-mladeji-opitali-se-da-ubijat-taksimetrov-shofior-news_755137.html", "text": "    Разширен състав на Окръжния съд в Ямбол постанови ефективни присъди за двама младежи, опитали се да убият и ограбят таксиметров шофьор, съобщиха от съда. Единият от тях е осъден на 16 години затвор, а другият - на 6.      При извършването на престъплението Симеон Димитров е бил пълнолетен - на 18 години, а Костадин Стоянов - на 14 години. Двамата са били възпитаници на спортното училище в Ямбол.   В края на 2017 г. те извикали такси от близко до града село. Докато водачът прибирал чантите им в багажника, двамата стреляли в гърба му - Симеон с газов пистолет, а Костадин - с пневматична пушка, преработена в огнестрелно оръжие. Таксиметровият шофьор успял да избяга с автомобила, въпреки че бил тежко ранен.\r\nПрисъдата може да бъде обжалвана в 14-дневен срок пред Бургаския апелативен съд.   ", "date": "2019.06.03", "title": "Ефективни присъди получиха младежи, опитали се да убият таксиметров шофьор"}
{"url": "https://www.actualno.com/business/za-da-ne-se-izmyknat-tarikatite-s-kyshti-za-gosti-shte-ima-zakonovi-promeni-news_755028.html", "text": "    Държавата няма да връща пари от наложените глоби по Програмата за развитие на селските райони (ПРСР). Това става ясно от промени в Закона за подпомагане на земеделските производители, внесени от депутати от ГЕРБ начело с новия ръководител на земеделската комисия Мария Белова, пише в. \" \".      Предложението идва, след като Върховният административен съд (ВАС) методиката за налагане на санкции за проекти по ПРСР, включително т.нар. . Мотивът на съдиите е, че шефът на фонд \"Земеделие\" (ДФЗ) няма право да издава нормативни административни актове.   Досега ЕС е наложил на страната ни 11 млн. евро санкции заради нарушения на проекти за къщи за гости. От ДФЗ са наложили глоби отделно с 10 млн. лева по обявената за нищожна методика. Решението на съда дава право на санкционираните изпълнителни проекти да си поискат възстановяване на глобите, а парите да бъдат платени от държавната хазна.\r\nС поправките в закона обаче се дава право на ръководителя на ДФЗ да издава актове, като се казва, че ще бъде изготвена и методика, по която да се налагат санкциите. За да няма спорове дали това се отнася само за случаи занапред, вносителите посочват, че разпоредбите важат и за наложени финансови санкции и преди влизането на закона в сила.  Освен това е записано, че обжалване на актове за санкции няма да спира тяхното действие. С други текстове вземанията на ДФЗ по административен акт или административен договор се обявяват за публични и могат да се събират по реда на Данъчно-осигурителния процесуален кодекс. Предвижда се още фондът да може да издава заповед за незабавно събиране на наложени санкции, когато те са обявени за публични вземания.\r\nИнициативата е факт и след като се свърза с дирекция \"Договориране\" в ДФЗ, отговаряща за Програмата за развитие на селските райони (ПРСР), като зададе конкретен въпрос - ако като лице, реализирало проект по ПРСР, са ни наложени финансови корекции съгласно методиката и това е потвърдено от съда, сега може ли да обжалваме след промяната на методиката. Отговорът беше: \"Не можем да коментираме\", но с признание, че най-вероятно данъкоплатците ще покрият корекциите, въпреки твърдението, че в дирекцията няма нормативен документ с печат за предполагаемия случай и съответно не може да се коментират хипотези от медиите или Facebook.    ", "date": "2019.06.03", "title": "За да не се измъкнат тарикатите с къщи за гости, ще има законови промени"}
{"url": "https://www.actualno.com/velikotarnovo/reka-jantra-izleze-ot-koritoto-si-dvoryt-na-sv-40-mychenici-e-navodnen-news_755072.html", "text": "    Река Янтра излезе от коритото си, няма залети къщи. Това съобщиха от Община Велико Търново, цитирани от радио \"Фокус\".      В края на улица „Крайбрежна”, която се намира в Търново, водите излязоха от коритото. Няма данни за щети, залети къщи и улици. В останалите населени места в региона водният стоеж спада. С около 90 см е спаднало нивото на река Белица в Дебелец и Килифарево през последния половин час. Река Янтра в село Пушево също се понижава с около 10 см.   Кметът Даниел Панов продължава да обхожда различни локации във Велико Търново и общината. Служители на местната администрация, полицията, пожарната и Гражданска защита са по критичните места, включително и директорът на Областна дирекция на МВР старши комисар Димитър Машов, директорът на Регионална дирекция „Пожарна безопасност и защита на населението” и комисар Красимир Кръстев, уточняват още от пресцентъра на общинската администрация.\r\nПо-късно стана ясно, че църквата-музей „Св. 40 мъченици” няма да приема посетители днес. Причината е, че дворът на храма е наводнен от придошлите води на река Ятнра. Речните води в кв. „Асенов” са се повишили рязко след проливния дъжд и приливните вълни от балканските притоци на Янтра.    ", "date": "2019.06.03", "title": "Река Янтра излезе от коритото си, дворът на \"Св. 40 мъченици\" е наводнен"}
{"url": "https://www.actualno.com/ruse/uchenici-merjat-sili-v-ruseznanie-news_755132.html", "text": "    В зала „Батенберг“ на Историческия музей днес, от 14 часа, ще се проведе традиционното състезание по Русезнание, организирано от Народно читалище „Гоце Делчев – 2009“, ВМРО – Русе и със съдействието на Регионален исторически музей  - Русе.      Допуснати до участие са ученици от 9 русенски училища. Те ще покажат своите интелектуални възможности в две категории - есета и групова мултимедийна презентация. Тази година журито прочете нови 9 есета и проследи с професионален интерес 19 групови презентации. Категорично най-много презентации са заявили от СУЕЕ „Свети Константин-Кирил Философ“ - 12. С най-много есета ще се състезават ученици от СУ \"Възраждане\" - 3. Премиерно тази година ще участват представители на СУ „Христо Ботев“, които ще мерят сили сред категорията \"Есе\".\r\nКато част от журито е и Искрен Веселинов, народен представител от ПГ на ОП и зам.-председател на ВМРО. ", "date": "2019.06.03", "title": "Ученици мерят сили в \"Русезнание\""}
{"url": "https://www.actualno.com/pleven/selo-dermanci-ot-moleben-za-dyjd-do-193-litra-na-kvadraten-metyr-news_755073.html", "text": "    „Нищо изключително не правим срещу евентуални наводнения от поройните дъждове. И тази пролет, както всяка година, изчистихме долчината , която минава през селото. Полагаме усилия и речното корито на Вит да е почистено, въпреки че това е отговорност на областната управа. Арендаторите пък поддържат в добро състояние каналите за напояване. Имаме само една улица с шахти – и тях чистим редовно”, каза пред тази сутрин кметът на луковитското село Дерманци Николай Зашев.      Според информацията от НИМХ Дерманци е едно от селищата с най-сериозни валежи в страната през последните дни – 193 литра на квадратен метър . Според Зашев обаче тази стойност е доста завишена. Големият дъжд бил преди седмица – тогава по негова преценка са паднали между 80 и 90 литра на квадратен метър.\r\n„Имаме трима души по програмите за временна заетост – тях използваме за почистването на долчинката, на речното корито и на шахтите. С друг ресурс не разполагаме. Арендаторите в селото също помагат с каквото могат”, пояснява Николай Зашев.\r\nПреди време, заради продължително засушаване в района, на Филчов връх – най-високото място в землището на селото, местни бизнесмени със свои средства вдигнали параклис . Там всяка година на Петровден се отслужвал молебен за дъжд. Ритуалът и досега се изпълнява и станал като празник на селото. От няколко години обаче молебените са по-скоро срещу порои и градушки...   ", "date": "2019.06.03", "title": "Село Дерманци - от молебен за дъжд до 193 литра на квадратен метър"}
{"url": "https://www.actualno.com/asia/nad-50-gradusa-v-severna-indija-veche-ima-jertvi-news_755023.html", "text": "    Температурите преминаха 50 градуса по Целзий в Северна Индия. В Раджастан бяха измерени 50.6 градуса по Целзий в събота. Целият район е обхванат от , а през последните дни живачният стълб на няколко пъти достигна 47 градуса, съобщава АФП.      През май 2016 година в Раджастан беше регистрирана най-високата температура в Индия - 51 градуса по Целзий.   Индийският метеорологичен институт заяви, че топлата вълна ще се задържи до една седмица в щатите Раджастан, Махаращра, Мадхя Прадеш, Пенджаб, Харяна и Утар Прадеш, предаде БГНЕС.\r\nВече са регистрирани няколко смъртни случая от топлинен удар.  В столицата Ню Делхи, където температурата премина 46 градуса по Целзий, беше издаден червен код, а жителите бяха посъветвани да не излизат през най-горещите часове на деня.\r\nНяколко големи града съобщиха за недостиг на вода, тъй като езерата и реките започват да пресъхват. Земеделските производители получават вода само на всеки три дни за добитъка си.   Повече от 40% от Индия е изправена пред суша тази година, предупредиха миналия месец експерти от Индийския технологичен институт.    Годишният мусон, който обикновено носи голяма част от необходимия дъжд в Южна Азия, закъснява със седмица и се очаква само да удари южната част на Индия на 6 юни. Според синоптиците обаче, тази година ще има по-малко дъжд от средното.\r\nПрез последното десетилетие на индийския полуостров се наблюдава драстична промяна в моделите на валежите, белязана от чести суши, наводнения и внезапни бури. ", "date": "2019.06.03", "title": "Над 50 градуса в Северна Индия, вече има жертви "}
{"url": "https://www.actualno.com/business/srednata-pensija-si-ostava-mizerna-v-nemalko-oblasti-news_755030.html", "text": "    В шест области в България средната пенсия не е по-голяма от 150 евро. Това са Кърджали, Монтана, Разград, Силистра, Търговище и Шумен, сочат данни на Националния осигурителен институт (НОИ), цитирани от в. \" \".      Най-добре е положението в София - средната пенсия там е 200 евро. А над 50% от пенсионерите живеят с пенсия от до 300 лева - почти 1,3 млн. души. 325 000 пък вземат само 200 лева, т.е. под минималната пенсия от 207 лева, като става въпрос за социални пенсии за старост, инвалидни или вдовишки, както и пенсии за сираците.   Таванът на пенсиите вземат 68 128 души, като мъжете са много повече от жените - 55 845. \"Богатият пенсионер\" е на възраст между 65 и 69 г. и живее в София. 24 349 са пенсионерите, вземащи възможно най-много, които живеят в столицата. Три пъти-по малко са богатите пенсионери в Бургас - 6918. Едва 271 души вземат 910 лв. в Силистра.\r\nСредната пенсия на мъжете е 412,97 лв. на месец спрямо 281,32 лв. при жените, показва статистиката. Причината е, че мъжете са получавали по-високи заплати, а и се пенсионират по-късно от жените. Над 40% от вече пенсионираните жени са работили в преработващата промишленост и търговията, където брутната годишна работна заплата е била под 90% от средната, показва изследване на НОИ. Други 23% са били концентрирани в образованието, хуманното здравеопазване и социалната работа - сектори, при които заплатата доближава средната.  Най-висока средна пенсия получават мъжете между 55 и 59 г. в Бургас. Те вземат 550, 98 лв. При жените, софиянките между 60 и 64 г. получават най-много - 441,38 лв. ", "date": "2019.06.03", "title": "Средната пенсия си остава мизерна в немалко области"}
{"url": "https://www.actualno.com/education/izliza-klasiraneto-na-pyrvoklasnicite-v-sofija-news_755062.html", "text": "    Класирането на първокласниците в София излиза днес, съобщава bTV.       по нова наредба, според която номерът на подаденото заявление няма значение за класирането.   Благодарение на промените не се е стигнало до опашки от родители, както в предишни години.\r\nОсновен критерий за класиране остава местожителството, както и уседналост поне 3 години. Предимство ще имат и братя и сестри на деца до 12 години, които вече учат в същото училище.  В случай че има кандидати с равен брой точки, ще се провежда жребий. ", "date": "2019.06.03", "title": "Излиза класирането на първокласниците в София"}
{"url": "https://www.actualno.com/politics/dialogyt-mejdu-borisov-i-cvetanov-prikluchi-okonchatelno-smjata-politolog-news_755066.html", "text": "    Диалогът между Бойко Борисов и Цветан Цветанов вече приключи, наблюдаваме един завършен етап на отношения, продължили дълго за кратките срокове, в които текат приятелства в българската политика. Това каза в интервю за радио \"Фокус\" политологът Борис Попиванов.      „Цветан Цветанов напусна всичките си постове и не мисля, че има вариант той да се върне под една или друга форма, нито смятам, че ще бъде допуснат да играе някаква задкулисна роля, използвайки влиянието си, контактите си с парламентарната група или местните структури и местните органи на властта. За мен Борисов е теглил чертата и смята оттук-нататък да продължи без своя верен съратник. Едно решение, което със сигурност не е било лесно. Ние виждахме, че Борисов се подготвяше за това решение дълги месеци на няколко поредни етапа, за всяка от които той предприемаше поредна стъпка, било като действие, било като говорене по адрес на Цветанов, изчакваше да види какви са реакциите и до каква степен е стъпил на здрава почва. След това продължаваше нататък, за да стигне до този финален етап веднага след резултатите от европейските избори“, отбеляза политологът.   Борис Попиванов допълни, че през последните години Бойко Борисов е настоявал в неговите ръце да се концентрират нишките на външната политика на България. „В последните години, особено в третия си мандат, Борисов много настояваше в неговите ръце да се концентрират нишките на външната политика на България и никакви външнополитически ходове, действия и послания да бъдат предприемани и изговаряни без неговото знание и съгласие, а Цветанов нееднократно си позволяваше да предприема действия, които заварваха Борисов неподготвен, включително и по случая \"Скрипал\". Тези действия загатваха за твърде голяма самостоятелност от негова страна. Твърде много той разчиташе на подкрепа в страната и задокеанските си партньори да бъде недосегаем, но точно тази недосегаемост му изигра лоша роля“, добави още експертът. ", "date": "2019.06.03", "title": "Диалогът между Борисов и Цветанов приключи окончателно, смята политолог"}
{"url": "https://www.actualno.com/plovdiv/sled-dyjda-polojenieto-v-plovdiv-se-podobrjava-news_755039.html", "text": "    Към 7:00 часа тази сутрин, ситуацията в Пловдив е коренно различна от това, което беше през нощта. Обстановката се нормализира. Пътищата в града са проходими.      Цяла вечер екипите на пожарна безопасност от Пловдив, Кърджали и столична дирекция действаха на територията на град Пловдив, заяви пред БНТ директорът на пожарната в Пловдив комисар Георги Мангараков, предаде БГНЕС. Градът е проходим, подлезите също, добави той.   Два мола бяха евакуирани, четири болнични заведения. Хората в социалните мрежи си говориха откъде да минават.\r\nВсе още много хора се нуждаят от помощ. Местата, където е трябвало спешно да се прати техника, са се отводнявали цяла нощ. В момента има още много обекти за отводняване, но те не са от обществен интерес - а са предимно мазета на жилищни сгради, обясни още комисар Мангараков.  Една от критичните ситуации е била наводненият склад с готова продукция на хлебозавод \"Хебър\". Освен наводненията е имало и два пожара. Цели квартали в града са останали без ток.   Над  600 сигнала са получени за наводнения, екипите на пожарната продължават  да работят в обществени и жилищни сгради. Сред наводнените са две  болници - \" Света Каридад\" и Онкодиспансерът, има евакуирани пациенти. ЖП  прелезите все още се управляват на ръчен режим, извън строя са  светофарни уредби на Централна гара и на ул. \"Недялка Шилева\" в жк  \"Тракия\". По време на пороя гръм падна в центъра на Пловдив върху едно  дърво на ул. \"Капитан Райчо\",но не успя да се запали. В наводнения  подлез на ул. \"Гладстон\", наскоро ремонтиран за 6 млн. лв, който пък за  втори път в рамките на три дни се превърна в гребен канал, преплуваха с  кану юноши от \"Ботев\" и обобщиха ситуацията, която е възможно да се  повтори и до четвъртък, защото прогнозата за времето вещае подобни  валежи до този ден включително.    Предстои да изпращаме екипи по жилищните сгради и гаражите с по-голяма  площ, заяви комисар Мангараков. Той уточни, че много от адресите през  нощта са били отказани от самите граждани, тъй като шумът от помпите за  отводняване са пречили да заспят.\r\nМинистърът на вътрешните работи  Младен Маринов идва в Пловдив, за да види на място пораженията, тук от  ранна сутрин е гл. комисар Николай Николов. ", "date": "2019.06.03", "title": "След дъжда положението в Пловдив се подобрява"}
{"url": "https://www.actualno.com/business/karolev-razkritikuva-predlojenieto-na-peevski-za-po-nisko-dds-za-hljaba-kato-populizym-news_755042.html", "text": "    Популизъм – това заяви икономистът Владимир Каролев за предложението на депутата от ДПС да се намали ДДС на хляба и лекарствата. Припомняме, че Каролев беше съветник на Божидар Лукарски, когато Лукарски беше икономически министър.      Каролев направи следната сметка – годишно даваме около 150 лева за хляб, тъй като средно българинът яде около 87 килограма хляб всеки 12 месеца. ДДС от тази сума е 25 лева, т.е. спестяваме по около 18 лева при свалянето на ДДС на 5%, т.е. 1,50 лева на месец. Това е популизъм, подчерта икономистът, който направи подобна сметка и за лекарствата, където щяло да има намаляване на 5 лева.   Според Каролев, при намалено ДДС търговците на закуски щели да почнат да отчитат продажби на хляб, а не например на банички, и хазната ще бъде ощетена. Той обърна внимание и на цената на водата, както и на тока, като попита защо ДПС не пипа там. Експертът изрази учудване, че точно ДПС се занимава с популизъм предвид политическата характеристика на партията.\r\n\"Аз съм \"за\" намаляване на данъците – първо трябва да се намали данъкът върху труда, абсолютно излишно беше увеличаван два пъти поред с оправданието, че НОИ има дефицит – НОИ винаги ще има дефицит\", посочи икономистът. Той поиска намаляване и на ДДС, но внимателно – с 1%, за да се види ефектът. Не виждам причина да се сваля ДДС за отделни стоки, добави Каролев.  На експерта беше зададен въпросът бъркат ли всички останали в Европа, като имат диференцирана ставка, Каролев даде за пример Румъния, където резултатите показвали намаляване на приходите в бюджета при връщането на ДДС на 19%. Това води до увеличение на данъците и знаете ли кои данъци се качват – върху дохода и върху фирмите, каза експертът. Да, бъркат държавите, които са въвели диференцирано ДДС, категоричен беше Каролев.\r\nЦените зависят от търсенето и предлагане, не от данъка, смята Каролев.    ", "date": "2019.06.03", "title": "Каролев разкритикува предложението на Пеевски за по-ниско ДДС за хляба като популизъм"}
{"url": "https://www.actualno.com/europe/cheshkijat-premier-se-zabyrka-v-seriozni-neprijatnosti-s-pravosydieto-news_755009.html", "text": "    Чешката прокуратура ще провери информацията от одитния доклад на Европейската комисия, в който се посочва, че премиерът на страната Андрей Бабиш е в конфликт на интереси, предаде БГНЕС. Новата беше съобщена от генералния прокурор на страната Павел Земан.      В петък, 31 май, медиите в Чехия публикуваха одитния доклад от 70 страници, който се отнася до използването на европейски фондове за развитието на холдинговата компания Agrofert и конфликта на интереси на премиера Андрей Бабиш.   Според Земан, прокуратурата на Чехия счита, че заключенията от доклада са сериозни и ще извърши собствен анализ на документа, резултатите от който могат да бъдат обявени в рамките на две до три седмици.\r\nПо-рано германският телевизионен канал ZDF показа доклада, според който Бабиш е променил правилата за получаване на субсидии от ЕС, за да облагодетелства най-голямата селскостопанска компания в Източна Европа Agrofert. Тя е собственост на Бабиш, но той е прехвърли управлението ѝ, докато е премиер на страната.   ", "date": "2019.06.03", "title": "Чешкият премиер се забърка в сериозни неприятности с правосъдието"}
{"url": "https://www.actualno.com/society/vlak-se-blysna-v-skali-blizo-do-plovdiv-news_755065.html", "text": "    Късно снощи влакът от Варна за София се е ударил в скали в района преди село Стряма.      Инцидентът е станал около 4.30 часа. Скалите и дърветата са паднали върху релсовия път, съобщават от БДЖ.   При инцидента има поражения върху по локомотива, но няма пострадали, предаде Нова телевизия.\r\nСъздадена е организация за обслужване на влака с друг локомотив. Влакът вече в пристигнал в София. Движението по линията е възстановено, информират от железопътния превозвач.  С 30 минути закъснение се движат влаковете между Пловдив и Асеновград. ЖП прелезите продължават да се управляват на ръчен режим след снощния пороен дъжд.\r\nОказана е помощ на 120 деца, намиращи се в дом на културата \"Борис Христов\". ", "date": "2019.06.03", "title": "Влак се блъсна в скали близо до Пловдив"}
{"url": "https://www.actualno.com/america/kanada-vremenno-zatvarja-posolstvoto-si-vyv-venecuela-news_755020.html", "text": "    Канада обяви, че временно затваря посолството си във Венецуела и обвини венецуелския президент Николас Мадуро за отказ да акредитира дипломати, критикуващи режима му, предаде БГНЕС      В същото време Отава преразглежда статута на дипломатите на Мадуро в Канада.   Външният министър на Канада заяви в изявление, че \"режимът е предприел стъпки за ограничаване на способността на чуждестранните посолства да функционират във Венецуела, особено тези, които се застъпват за възстановяването на демокрацията\".\r\nСкоро канадските дипломати във Венецуела \"вече няма да могат да получат  дипломатическа акредитация при режима на Мадуро, а визите им изтичат\",  каза още външният министър на Канада. \"Следователно нямаме друг избор,  освен да спрем временно дейността си в посолството на Канада във  Венецуела\", добави той.  През януари Канада, заедно със Съединените щати и големите държави от Латинска Америка, беше сред първите, които признаха опозиционния лидер за временен президент на Венецуела.\r\nПовече от 50 страни вече признаха Гуайдо за президент на Венецуела, вместо левия Николас Мадуро, който ръководи една разпадаща се икономика и е преизбран на избори, широко считани за фалшифицирани.    ", "date": "2019.06.03", "title": "Канада временно затваря посолството си във Венецуела  "}
{"url": "https://www.actualno.com/politics/menda-stojanova-horata-kazaha-che-ne-iskat-promjana-news_755049.html", "text": "    \"Хората казаха: Ние не искаме промяна, ние искаме това да продължи. Мисля, че е ясно на всички, че партия ГЕРБ победи за пореден път основния си конкурент.\" Това каза председателят на парламентарната бюджетна комисия       По думите ѝ БСП са се готвели с оправдания за загубата си още преди изборите.   \" е прекрасен организатор, работил много години за партията. Незаменими хора няма - не смятам, че тук е мястото да давам оценка за неговия 18-годишен труд  в името на партията. Оценката я даде председателя на партията и не е нужно повече да говорим\", коментира още Стоянова в интервю за bTV.\r\nСпоред нея коалиционното споразумение с ВМРО не е под заплаха и няма нужда да бъде преразглеждано.  В коментар за предложението на  да се намали ДДС за хляба и лекарствата Стоянова заяви, че такива идеи за популистки и не е добра идея да се говори за намаляване на ДДС на парче: \"Чрез данъците се осигуряват тези приходи, чрез които се строят пътища.\" ", "date": "2019.06.03", "title": "Менда Стоянова: Хората казаха, че не искат промяна "}
{"url": "https://www.actualno.com/europe/merkel-shte-trjabva-da-spasjava-mandata-si-sled-krizata-pri-socialistite-news_755037.html", "text": "    Партиите в правителството на германския канцлер Ангела Меркел ще проведат кризисни преговори днес, 3 юни, след като крехката управляваща коалиция претърпя нов удар. В шокиращо изявление в неделя лидерът на Социалдемократическата партия (СПД) заяви, че се оттегля от лидерското място на партията си заради недоброто представяне на изборите за Европейски парламент.      Решението на 48-годишният лидер остави СПД в безпорядък и повдигна въпроси относно оцеляването на коалицията на Меркел. Дали нещастното партньорство между дясноцентристкия съюз на Меркел и СДП може да продължи до края на мандата през 2021 г., сега може да зависи от наследника на Налес.   Стремейки се да успокои притесненията около оцеляването на правителството, Меркел заяви в неделя, че ще продължи и ще завърши мандата си. \"Това, което искам да кажа за правителството е, че ще продължим работата си с цялата сериозност и с голяма отговорност\", заяви лидерът-ветерана.\r\nКризата на ръководството в СПД не би могла да се случи в по-лошото време за ХДС на Меркел, която се бореше да спре отлива на избирателите, тъй като по-младото поколение отхвърли партията за на евроизборите. Все по-силни стават гласовете в коалицията, които настояват пътищата на партиите да се разделят.  Харалд Христос, заместник-началник на икономическия форум на СПД, предупреди, че \"Налес е за съществуването на голяма коалиция, чиято стабилност е под въпрос.\" \"Според мен това, което следва, е краят на коалицията, всичко останало не води доникъде\", каза той пред таблоида Bild.\r\nСъюзът между християндемократите на Меркел и СДП от самото начало беше крехък. Ранена от изборите през 2017 година, се опитваше да влезе в опозиция, но беше склонена неохотно да поднови партньорството си с Меркел. Мнозина в партията обаче останаха предпазливи да продължат да управляват в сянката на Меркел, а коалицията влизаше от криза в криза.   СДП, най-старата партия в Германия, първоначално беше планирала да преразгледа съюза си с Меркел през есента, когато изтича половината от четиригодишния мандат на правителството. Но с безкрайното спадане на рейтингите, графикът на СПД все още може да бъде ускорен.    След европейските избори миналата неделя, СДП гледа на перспективата за нов провал в три предстоящи провинциални вота в Саксония, Бранденбург и Турингия, където крайнодясната \"Алтернатива за Германия\" е на път да спечели убедително. С антиимиграционната си кампания, \"Алтернатива за Германия\" привлече избирателите, гневни срещу решението на Меркел да пусне повече от един милион търсещи убежище в Германия.\r\nНо сега \"Зелените\" са се превърнали в най-голямото главоболие за СПД. Зелените се оказват по-привлекателни за младите избиратели заради екологичната си платформа. В национално проучване, публикувано в събота, \"Зелените\" дойдоха на челно място за първи път - като се ползват с по-голяма подкрепа от Алианса на Меркел. \"Зелените\" имат преднина пред СДП от около 15 процента. ", "date": "2019.06.03", "title": "Меркел ще трябва да спасява мандата си след кризата при социалистите "}
{"url": "https://www.actualno.com/health/trjabva-li-da-se-lekuvat-mlechnite-zybi-pri-decata-news_755006.html", "text": "    \"Лечението на кариесите на млечните зъби е задължително, тъй като те водят до голям дискомфорт при децата. Въпреки, че са млечни зъби – те също болят и, когато един кариес на млечен зъб не се лекува, той би довел до пулптит и до възпаление на нерва.\" Това каза за Радио \"Фокус\" – Пирин д-р Калоян Иванов, стоматолог от Благоевград.      Той допълни, че това от своя страна води до възпаление на тъканите на зъбите, което влияе на пробива на постоянните зъби, които се намират под млечните. \"Това може да бъде причина за забавяне на пробива на постоянните зъби. Така, че един кариес на млечен зъб е необходимо да се лекува в най-кратки срокове\", заяви д-р Калоян Иванов. Той коментира и въпросът свързан с възможността за разпространение на кариес от млечен зъб върху съседен.   \"Разпространението по този начин е неизбежно, когато са в съседство. Причината е, че кариеса е трансмисивно инфекциозно заболяване и се предава на околните здрави зъбни тъкан\", добави д-р Калоян Иванов.Храненето оказва влияние върху здравето на зъбите.\r\n По думите му храненето е основен фактор за здравето както на млечните зъби, така и на постоянните. \"Всички храни, които са богати на въглехидрати и на прости захари – влияят върху здравето. В такъв случай ако не се поддържа оптимална хигиена на зъбите, то това води до развитие на кариес, влошаване на състоянието на зъбите и впоследствие болка при децата\", каза още д-р Калоян Иванов. Той коментира и въпросът свързан с настинките и вирусните инфекции, за това дали оказват влияние върху временните зъби на децата.  \"Вирусните инфекции не оказват влияние конкретно върху зъбите на децата. При вирусна инфекция спада имунитетът, което от своя страна може да доведе до засилване на болката при вече съществуващ кариес или пулпит на временните зъби\", посочи още д-р Калоян Иванов. ", "date": "2019.06.03", "title": "Трябва ли да се лекуват млечните зъби при децата?"}
{"url": "https://www.actualno.com/health/bezplatni-konsultacii-s-vodesht-onkoginekolog-v-sofija-news_753635.html", "text": "    Доц. д-р Алпер Каральок, водещ онкогинеколог от високотехнологичната болница Liv Hospital в Турция, пристига в София за безплатни консултации на български пациенти на 12 юни 2019 г. Той ще гостува у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят.      Гинекологичните заболявания са сред най-големите страхове на всяка жена, а онкологичните гинекологични диагнози са едни от най-честите. Ракът на маточната шийка е 4-то по честота злокачествено заболяване при жените в световен мащаб, ракът на ендометриума (матката) е на 6-о място, а на яйчниците – на 8-мо. Годишно повече от 1 милион жени по света са засегнати от тези диагнози.\r\nЕндоскопските или минимално инвазивни хирургични методи подобриха значително лечението на тези заболявания и качеството на живот на пациентите с онкогинекологични заболявания. Това са хирургични техники, при които диагностиката и лечението се подпомагат от много малки камери, вкарани през малки отвори в тялото. Такива операции се характеризират с по-малки разрези, по-малко болка и по-кратко време за възстановяване. В Liv Hospital те се извършват с високотехнологични HD камери и намират широко приложение: при отстраняване на миома на матката; за лечение на кисти на яйчниците и ендометриозни кисти; при пролапс на матката и извънматочни бременности, както и в лечението на злокачествени онкологични заболявания.\r\nДоц. Алпер Каральок е онкогинеколог със значителен професионален опит, включително и в отделението по онкогинекология на Memorial Sloan Kettering Cancer Center – една от най-реномираните лечебни и изследователски институции в областта на онкологията в САЩ. Автор е на повече от 50 научни статии, публикувани в национални и международни журнали.  Консултациите с доц. Алпер Каральок в София на 12 юни са безплатни и ще се провеждат по предоставени от пациентите медицински документи и образни изследвания. Желаещите трябва да се запишат предварително на тел. 0879 977 401 или 0879 977 402.         ", "date": "2019.06.03", "title": "Безплатни консултации с водещ онкогинеколог в София"}
{"url": "https://www.actualno.com/chronicles/singapur-stava-nezavisima-ot-velikobritanija-dyrjava-news_754984.html", "text": "    Името Сингапур произхожда от санскрит, съставено е от думите синга, сингха (सिंह siṃha, „лъв“) и пура (पुर pura, „град“), и означава „Лъвски град“. При заселването през 7 – 8 век, тогавашното княжество получава името Темасек („Морски град“), но според легендата то скоро след това било сменено на „Лъвски град“. Причина за това била появата на морско чудовище наподобяващо лъв. „Мерлион“ – знакът на града, води от там своето начало.      Първите известни записки за Сингапур са в китайски текстове, датиращи от 3 век. По това време Сингапур е външната граница на царство Шривиджая, разположено на Суматра. Носейки в самото начало яванското име Темасек, селището се развива до голям търговски град, но не след дълго отново губи значимостта си. Това е и една от причините, поради които, освен няколко археологически открития, почти нищо не е запазено от онова време. Между 16 и 19 век Сингапур е част от Джахорското султанство. По време на малайско–португалските войни е окупиран от португалската войска. Сингапур временно е под контрол на португалците през 16 и на холандците през 17 век, но през по–голямата част от времето е населяван от рибари и служи като убежище за пирати.   През 1819 г. сър Томас Стамфорд Рафълс, представител на Британската източноиндийска компания, слиза на острова и основава там представителство на компанията. През 1824 г., компанията изкупува целия остров от тогавашния управник на острова, султан Хюсеин Шах за 60 000 долара и годишна такса от 20 000 долара. На 1 април 1867 г. Сингапур е обявен за британска колония. Благодарение на доброто географско разположение следва период на разцвет, като през 1881 г. населението наброява 172 ,993 души.\r\nПо време на Втората световна война, японците нападат острова и въпреки численото превъзходство на британците успяват да ги принудят да капитулират през 1942 г. Японците контролират острова до окончателната си капитулация през 1945 г., като през това време той носи името Шоонан–тоо(昭南島 Shōnan-tō, „Южната светлина“). През 1945 г. Сингапур е върнат на британците, а през 1959 г. е обявен за кралска колония със самостоятелно управление. ПАП (People's Action Party – PAP) печели проведените през 1959 г. избори и така Ли Куан Ю става първият министър-председател на Сингапур. След референдума от 1962 г. Сингапур става част от Малайската федерация заедно с Малая, Сабах и Саравак. През 1963 г. получава независимост от Великобритания.  През есента на 1964 г. се стига до масови безредици между китайското и некитайското население. След голям идеологичски сблъсък между ПАП и федералното управление в Куала Лумпур, а също така поради страха от малайзийска страна, че безредиците може да се разпространят отвъд границите на Сингапур, той е изключен на 7 август 1965 г. от съюза. Два дни по–късно на 9 август 1965 г. Малайзия първа признава суверенитета на Сингапур. Оттогава на тази дата е и националния празник.\r\nМладата република, бореща се за своята икономическа независимост се сблъсква с редица проблеми като масова безработица, недостиг на жизнено пространство, обработваема земя и суровини. Под ръководството на Ли Куан Ю от 1959 до 1990 г. държавата успява да се пребори с тези проблеми и само за едно поколение прави скок от развиваща се към промишлена държава.    ", "date": "2019.06.03", "title": "Сингапур става независима от Великобритания държава"}
{"url": "https://www.actualno.com/crime/sluchajat-s-kmeta-na-rajon-severen-v-plovdiv-prilicha-na-sujet-ot-apartamentgejt-news_755029.html", "text": "    Кметът на район \"Северен\" в Пловдив Ральо Ралев изглежда е арестуван по много подобен сходен случай с този на бившата кметица на \"Младост\" Десислава Иванчева.      Според в. \"Марица\", срещу Ралев е бил подаде сигнал от предприемача Здравко Ангелов, който е искал да строи 4-5-етажна сграда. Уж всичко с документите било наред, след като районната администрация поискали корекции и те били направени, но въпреки това необходимата документация не била издадена. В крайна сметка Ангелов получил съвети да даде пари, за да тръгнат нещата и той решил да търси за помощ премиера Бойко Борисов, който пък възложил на Антикорупционната комисия (КПКОНПИ) да провери.   Отделно, в. \" \" съобщава, че Ралев живеел в луксозен мезонет на бул. \"6 септември\" №35А в Пловдив. Там полицията е направила обиск и неофициално се съобщава, че е имало опит да бъдат заличени следи от присъствието на Ралев.\r\nАпартаментът е на седмия етаж и се състои от две жилища с обща площ 540 кв. м. Впоследствие е вдигнат още един етаж и така имотът се е превърнал в мезонет. Върху покрива му има лятна тераса, която също се простира на 540 кв. м, обхващайки и съседната секция на сградата. На снимки с дрон се вижда, че на терасата има джакузи, барбекю, градинска мебел. Спираловидни туи и друга зелена растителност, оформени по изящен начин, ограждат терасата.  Луксозното жилище обаче се води на фирма \"Балканика\" ЕООД, която е построила кооперацията. Фирмата има строителни проекти в район \"Северен\". Твърди се, че Ралев живеел отскоро в мезонета, като въпросът е как със заплатата на районен кмет си го е позволил, след като квадратният метър в сградата струва от 850 до 1000 евро.\r\nЗасега . ", "date": "2019.06.03", "title": "Случаят с кмета на район \"Северен\" в Пловдив прилича на сюжет от \"Апартаментгейт\""}
{"url": "https://www.actualno.com/books/izliza-novo-izdanie-na-ostrovyt-ot-aleksandyr-sekulov-news_754987.html", "text": "    Всяко лято 13-годишният Николас, цар на войната, и опасният инат Алекс, на осем години, прекарват ваканцията си на малък гръцки остров. Там живее техният добър приятел, албанчето Армандо – цар на мира. Неочаквано на острова пристигат техни връстници за международен курс по подводно гмуркане.      Между двете групи започва безмилостно съперничество. Истинска битка. Не само кой да владее загадъчната скала в морето, но и за сърцето на една кралица с присмехулни очи. Всяко дете е само срещу всички, а всички – заедно срещу опасната буря.   Докато момчетата не разберат със сърцата си, че любовта е само едно щастливо корабокрушение, в което се молиш да не те открият.\r\nАлександър Секулов е автор на романите „Колекционер на любовни изречения“, „Малката светица и портокалите“, „Господ слиза в Атина“, „Гравьор на сънища“, и „Скитникът и синовете“. Издал е поетичните книги „Карти и географии“, „Възхитително и леко“, „Море на живите“, „Хроники и химни“. Драматург е на Драматичен театър – Пловдив, отличен с награда „Аскеер“ за драматургия за пиесата „Няма ток за електрическия стол“ и „Дебелянов и ангелите“.  Носител на националните награди за поезия „Христо Фотев“, „Николай Кънчев“, „Перото“, „Иван Николов“. ", "date": "2019.06.03", "title": "Излиза ново издание на \"Островът\" от Александър Секулов "}
{"url": "https://www.actualno.com/america/novi-problemi-s-boeing-737-mah-news_755014.html", "text": "    Установени са несъответстващи на нормите отклонения в ламелите на предкрилките в десетки самолети 737NG и 737MAX. Те не отговарят на стандартите за безопасност и трябва да бъдат сменени в рамките на 10 дни, обяви Федерална авиационна администрация (FAA), предаде БГНЕС.      \"Boeing информира Федерална авиационна администрация, че релсите на отклоняващите се ламели на някои 737NG и 737MAX може да не са правилно направени и може да не отговарят на всички приложими задължителни изисквания за дълготрайност и експлоатационен живот\", се казва в документа.   Според резултатите от съвместния одит с FAA е установено, че в тази категория попадат до 148 детайла. Компанията е определила списък на въздухоплавателни средства, на които тези елементи трябва да бъдат подменени.\r\n\"В САЩ са засегнатите моделите 32 NG и 33 MAX. В глобален мащаб подмяната ще обхване 133 NG и 179 MAX\", се казва в документа.  Несъответстващите части могат да излязат от строя или да се пропукат по-рано от предписанията. \"Въпреки че излизането от строя на този детайл няма да доведе до тотална невъзможност за ползване на самолета, остава опасността счупената част да повреди самолета по време на полет\", се казва в изявлението.\r\nКомпаниите, които летят на самолети с дефектни компоненти, трябва да ги премахнат в рамките на десет дни.   Полетите с модел 737MAХ и в много други страни, след като два такива самолета се разбиха - в и . През март Boeing 737 MAX на Ethiopian Airlines, превозващ 157 души, се разби югоизточно от столицата Адис Абеба. През ноември 2018 г. този модел самолет на индонезийския Lion Air също катастрофира.    След инцидентите около 20 държави затвориха въздушното си пространство за самолети MAX 8, а много авиокомпании спряха експлоатацията им. В Съединените щати Федералната авиационна администрация наложи забрана на полети на модела. По време на проучването на причините за инцидента бяха идентифицирани възможни грешки в работата на системата за корекция на маневрирането (MCAS). ", "date": "2019.06.03", "title": "Нови проблеми с Boeing 737 МАХ "}
{"url": "https://www.actualno.com/sciencelogy/youtube-i-snapchat-prejivjaha-problemi-zaradi-visoko-natovarvane-news_755018.html", "text": "    Претоварени сървъри на Google в източната част на САЩ предизвикаха проблеми за потребителите на Snapchat и YouTube снощи. Хиляди се оплакаха в социалните медии, че популярните приложения не са достъпни, предаде БГНЕС.      Google призна проблема и обясни, че става въпрос за \"високи нива на претоварване на мрежата в източната част на САЩ, засягащи множество услуги в Google Cloud, G Suite и YouTube\". \"Потребителите могат да видят бавно зареждане на резултатите или периодични грешки\", се казва в изявление на компанията и се допълва, че инженерите са завършили първата от двете стъпки за възстановяване на нормалните операции.   Snapchat и YouTube, които са собственост на Google, признаха за проблема в Twitter.\r\nПрипомняме, че Cloud computing е една от най-доходните услуги на Google, но се сблъсква с остра конкуренция от други технологични компании като Amazon и Microsoft.  Съвсем наскоро най-голямата социална мрежа в света Facebook посочи \"промяна на конфигурацията на сървъра\" за масово прекъсване, засягащо нейните приложения по целия свят. Прекъсването засегна потребителите за най-малко 12 часа в повечето райони на света, като най-сериозно беше положението в Северна Америка и Европа. ", "date": "2019.06.03", "title": "Youtube и Snapchat преживяха проблеми заради високо натоварване"}
{"url": "https://www.actualno.com/balkani/jestoki-protesti-v-albanija-sreshtu-premiera-edi-rama-video-news_755017.html", "text": "    Полицията в албанската столица Тирана беше принудена да използва сълзотворен газ и водни струи срещу демонстранти, настояващи за оставката на премиера-социалист Еди Рама. 10 полицаи и трима цивилни са били ранени, според Министерството на вътрешните работи на Албания, предаде БГНЕС.        \"Рама си отива\", \"Корумпирано правителство\", скандираха демонстрантите. Те хвърляха камъни и запалителни бомби, въпреки молбите на организаторите да не атакуват полицията.   Посолството на САЩ в Тирана осъди насилието от страна на протестиращите, заявявайки, че \"използването на запалителни вещества, особено когато е насочено към полицията ... е неприемливо и недемократично\". \"Призоваваме организаторите на протеста да спрат насилствените действия и да започнат конструктивен диалог\", се казва в изявление на дипломатическата мисия.  Ръководителят на НАТО Йенс Столтенберг, който е на посещение в Тирана, също осъди насилието. \"Политическото насилие противоречи на демократичните ни ценности. Това е абсолютно неприемливо\", каза Столтенберг.       През февруари опозиционните партии напуснаха албанския парламент в знак на протест и поискаха оставката на премиера Еди Рама, който ръководи страната от 2013 г. насам. за преходно правителство и предсрочни избори и отказва да преговаря с Рама, когото обвинява в престъпления и корупционни връзки, а оттогава непрекъснато има .\r\nПолитическата криза се разглежда като заплаха за мечтите на Тирана да се присъедини към Европейския съюз, а държавите-членки трябва да решат през следващите седмици дали да започнат преговори за присъединяване с размирната балканска държава. ", "date": "2019.06.03", "title": "Жестоки протести в Албания срещу премиера Еди Рама (ВИДЕО)"}
{"url": "https://www.actualno.com/balkani/nova-demokracija-pobedi-s-goljama-razlika-siriza-na-mestnite-izbori-news_755010.html", "text": "    Консервативната опозиционна партия \"Нова демокрация\" спечели убедителна победа на местните избори в Гърция, като води в повечето региони на страната, включително в Атина и Солун, помитайки управляващите от \"Сириза\" на премиера Алексис Ципрас  месец преди общите предсрочни избори, предаде БГНЕС.      Кандидатите на \"Нова демокрация\" спечелиха 11 от 13-те региона на страната, според предварителните резултати, включително и района Атика, където се намира гръцката столица.   Кандидатът за кмет на \"Нова демокрация\" Костас Бакояни води в Атина с 65% от гласовете, според предварителните резултати след преброяване в половината от бюлетините. Бакояни, бивш губернатор на провинция, успя да се пребори за кметския  стол с левия си предшественик. Той спечели 42% от гласовете в първия  кръг, побеждавайки съперника си - левия Насос Илиопулос, с повече от 25  процента. 41-годишният кандидат-градоначалник произхожда от старо политическо семейство, а майка му Дора е избрана за кмет на Атина през 2003 година.\r\nВ региона Солун, консервативният Апостолос Цицикостас вече спечели в първия кръг, като получи 62% от гласовете.  Партията \"Нова демокрация\" повтори представянето си от европейските избори миналия месец, когато получи 33% от гласовете – с 9 процента повече от управляващата партия \"Сириза\". Заради резултата , който приложи мерките за строги икономии вследствие на гръцката дългова криза, свика парламентарни избори за 7 юли, три месеца по-рано от предвиденото.\r\nГласуването в неделя беше втори тур на изборите за кметове на градовете и областни управители. В първия кръг от общинските и регионалните избори през май, \"Нова демокрация\" спечели 5 от 13-те региона на Гърция, а левицата взе само един.   \"Надеждата се е върнала, това е отмъщение ... срещу популизма на Ципрас\", пише ежедневникът \"Вима\".    Ципрас призова избирателите да гласуват за \"кметовете на напредъка\", обявявайки вотът в неделя за решаващ в изявление пред репортери след гласуването в \"Кипсели\", квартал на работническата класа в Атина.\r\nНаблюдателите приписват възраждането на консерваторите отчасти на сделката между Гърция и нейната съседка, която сега се нарича Северна Македония, бивша Македония. Подкрепен от Ципрас и македонския му колега Зоран Заев, договорът приключи дългогодишния спор между двете страни.\r\nСпорът датира от независимостта на Северна Македония от Югославия през 1991 година, когато Скопие обяви, че иска държавата да се нарича Македония, въпреки възраженията на Гърция, която има северна провинция със същото име. След сключването на споразумението за промяната на името, Атина оттегли възраженията си за кандидатурата на съседа си за присъединяване към Европейския съюз, но споразумението беше заклеймено и от националистите и в двете страни.    ", "date": "2019.06.03", "title": "\"Нова демокрация\" победи с голяма разлика \"Сириза\" на местните избори"}
{"url": "https://www.actualno.com/europe/donald-trymp-idva-v-obedinenoto-kralstvo-chakat-go-mnogo-protivnici-news_755022.html", "text": "    Днес, 3 юни, американският президент Доналд Тръмп пристига във Великобритания за тридневно официално държавно посещение. Очаква се самолетът му да кацне на летище \"Станстед\" в Лондон около 9:00 часа британско време (11:00 часа българско), предаде БГНЕС.      Кралица Елизабет Втора ще даде държавен прием в Бъкингамския дворец в понеделник вечерта за Тръмп и първата дама на САЩ Мелания Тръмп.   В цяла Великобритания са планирани протести по време на тридневното посещение на Тръмп, включително и демонстрации в Лондон, Манчестър, Белфаст, Бирмингам и Нотингам.\r\nПреди визитата си, Тръмп каза за таблоида The Sun, че подкрепя за лидер на Консервативната партия и следващ премиер бившия външен министър . Пред Times, американският президент пък заяви, че лидерът на партия \"Брекзит\" трябва да бъде включен в преговорите за напускане на Европейския съюз.  Програмата на Тръмп започва с разходка в Уестминстърското абатство. След това той ще се срещне с принц Чарлз и съпругата му Камила на чай. На държавния прием, към президента Тръмп и кралица Елизабет Втора ще се присъединят принц Уилям и съпругата му Кейт, херцог и херцогиня на Кеймбридж. Херцогинята на Съсекс Меган Маркъл няма да присъства заради раждането на сина си Арчи, който е на по-малко от един месец. Двамата с Тръмп вече имаха вербални сблъсъци в социалните мрежи. Очаква се и кралицата, и Тръмп да произнесат речи пред гостите на приема, сред които видни американци, живеещи във Великобритания.\r\nВъв вторник сутринта Тръмп ще се срещне с британския премиер Тереза Мей и крупни бизнесмени на закуска. След това американският президент ще отиде на \"Даунинг стрийт\" за разговори с Мей, а после двамата ще дадат съвместна пресконференция.   Протестиращите срещу визитата на Доналд Тръмп организират \"национална демонстрация\", която ще започне в 11:00 часа местно време във вторник на площад Трафалгар.    Полицията в Лондон обяви, че е мобилизирала изключително опитен екип, който ще се грижи за безопасността на американския президент по време на визитата му. Полицейската операция за визитата на държавния глава миналата година е струвала почти 18 милиона британски лири.\r\nВ сряда, Тръмп ще посети Портсмут, за да се включи в честванията за 75-тата годишнина от Десанта в Нормандия. След това заминава за Ирландия, за среща с ирландския президент Лео Варадкар. ", "date": "2019.06.03", "title": "Доналд Тръмп идва в Обединеното кралство, чакат го много противници"}
{"url": "https://www.actualno.com/politics/partiite-se-nadprevarvat-koj-shte-obeshtae-poveche-predi-mestnija-vot-news_754997.html", "text": "    Eвроизборите току-що приключиха, а партиите веднага се впуснаха в ново наддаване за любовта и гласовете на избирателите. ДПС изненадващо се обяви за сериозен ремонт на ДДС. ГЕРБ и БСП се заеха с партийно саниране, за да вдъхнат повече доверие на членове и симпатизанти. Бойко Борисов вече даде заявки, че това лято ще е щедър и ще раздава бюджетни средства по-лесно от всякога.      Корнелия Нинова , за да работят по антикорупционните закони. Подаването и приемането на оставки по върховете на двете големи партии също е част от политическия флирт, който ще става все по-неудържим с наближаването на изборите за кметове и общински съветници наесен, пише в. .\r\nСамо миналата седмица правителството раздаде допълнителни десетки милиони от бюджета  - за пътища, за метрото, за църкви, за книжки за училища и детски градини, за стипендии за даровити ученици. През уикенда Бойко Борисов обяви, че вдигането на учителските заплати ще продължи. \"За образованието министър Владислав Горанов дава пари, без да се замисля. Това, което сме обещали, го изпълняваме\", каза премиерът, който посети гимназия в Стара Загора, реновирана с европари.   Думите му подсказаха, че е възможно заплатите на учителите да бъдат увеличени още наесен вместо от Нова година. Това ще е хитър тактически изборен ход, който няма да е труден за изпълнение, като се има предвид, че излишъкът в бюджета в момента е към 3 млрд. лева. Няма съмнение, че до местния вот той ще обиколи няколко пъти България, за да прави първи копки и да реже ленти на пътни отсечки, нови заводи и реновирани болници и училища.  Този тип агитация определено се оказа успешна - евровотът го показа.  Премиерът вече заговори и за предоставяне на безплатна храна за детските градини. Преди него обаче ДПС вдигна мизата, обещавайки направо безплатни детски градини. Всъщност големият сюрприз дойде преди дни именно от движението. След две години отсъствие депутатът бизнесмен и не само че дойде на работа, но и направи заявка, че партията му ще сваля ставките на ДДС за хляб, книги и лекарства.\r\nНовата визия на движението за данъчната политика е доста странна, като се има предвид, че досега то винаги е било против намаляването на ДДС за определени стоки и услуги. Аргументите са същите, които  всички финансови министри без изключение са изтъквали през годините -  различните ставки ще затруднят работата на данъчната администрация, ще се увеличат измамите, бюджетните приходи ще паднат, а няма никаква гаранция, че търговците ще свалят цените. Но очевидно ДПС е готово на всякакви лупинги, за да си осигури козове в кампанията за местните избори.\r\nОбяснимо Корнелия Нинова се подразни, че Пеевски се опитва да отнеме инициативата на БСП. Лидерката в оставка заяви, че само социалистите последователно се борят да бъдат намалени данъчните ставки за най-важните стоки като храни, книги и лекарства, и припомни, че при последния законодателен опит на БСП в парламента в тази посока от ДПС са гласували против.        Свидни жертви Основните политически сили вече започнаха да принасят тежки жертви пред олтара на местните избори. , който бе неизменно до него от създаването на ГЕРБ. Лидерът заговори за , но е очевидно, че Цветанов бе понижен до редник най-вече защото и доходи силно увреждат рейтинга на партията.\r\nЗа да покаже, че е непоколебим борец срещу корупцията, Борисов съобщи, че създава вътрешен контролен орган, ГЕРБ, който ще приема оплаквания и ще разследва всеки сигнал за подкуп и злоупотреба с власт. Затягането на партийните редици ще продължи с .\r\nВ БСП също ще пробват партийно укрепване. След като на евроизборите червените отново останаха втора политическа сила, , реши да поиска своеобразен вот на доверие и обяви, че - но по новия устав, който предвижда всички членове на БСП да участват в избора. Не е сигурно, че играта на вътрешнопартийна демокрация ще помири воюващите лобита в столетницата. Но лозунгите за борба с корупцията и с бедността са гарантирани. ", "date": "2019.06.03", "title": "Партиите се надпреварват кой ще обещае повече преди местния вот"}
{"url": "https://www.actualno.com/celebrate/sv-mychenik-lukilian-news_754982.html", "text": "    Св. мъченик Лукилиан до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение. От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия, когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.      По същото време там били затворени четири момци: Клавдий, Ипатий, Павел и Дионисий, обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество.   След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст.\r\nКъм лика на тези свети мъченици се причислява и девойката Павла. Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя.  Скоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч.     ", "date": "2019.06.03", "title": "Св. мъченик Лукилиан"}
{"url": "https://www.actualno.com/ruse/masova-apatija-i-pasivnost-zavladja-izbiratelja-za-evrovota-v-ruse-news_754960.html", "text": "    В област Русе от общо 205 025 избиратели с право на глас своя вот са дадоха 61 754 души, което е 30,12%. ГЕРБ печелят с 31,92 %, следвани от БСП – 25,85%, ДПС -12,30% ВМРО-БНД – 9,87%, Демократична България – (ДА България и ДСБ) – 4,23% и „Воля - Българските Родолюбци“ – 3,68 %. Броят на действителните гласове за областта е 59 338, а на недействителните - 2416. Машинно са гласували 5419 души, което представлява 8,78% от броя на всички гласували в крайдунавската област.      На въпроса на кореспондента на след изборите защо, имащите право граждани не са гласували, отговорите бяха: отвратени от политическата класа; не харесват никого; смятат да емигрират; някои чакат България да стане президентска република като Русия и Турция и тогава да се върнат в армията на гласуващите. На въпроса ни как ще настъпи промяна при неучастие в изборния процес, всички вдигаха незнаещо рамене.\r\nСлабата активност с използването на машинното гласуване се наблюдава в селата и в по-малките общински центрове, както и липсата на преференциален вот, докато в областния център е налице обратната тенденция. Например в Русе в секция №192700101 в ОУ „Олимпи Панов“ съотношението на машинно към ръчно гласуване е 42,86%: 57,14%.\r\nВ преференциалния вот преобладават имената на водачите на листи: Елена Йончева от БСП, Мария Габриел от ГЕРБ, Ангел Джамбазки от ВМРО-БНД, Мустафа Карадайъ от ДПС и Веселин Марешки от „Воля-Българските Родолюбци“.  Съмнения за контролиран вот от ДПС има в секция №192700052 в областния център Русе, ОУ „Алеко Константинов“ на бул. „България“ №96. Естествено, живеещите в района са преобладаващо ромско население и етнически турци. В тази секция от гласували 224 души 168 са дали вота си за ДПС, което представлява 75%, а за БСП – 19 , ГЕРБ – 17, „Воля“ – 4, ВМРО-БНД -3 и други единични гласове.\r\nПодобно е положението в община Ветово: в общинския център (известен като национален координационен на телефонните измамници), в секция №190500005 от 239 гласували 186 гласа са за ДПС – 78%, в секция №190500006  - от 207 гласували, 162 гласа за ДПС – 78%. В град Глоджево: палмата на първенството държи секция №190500010 със 155 гласа за ДПС от 173 гласували – 90%, следват секция 007 със 155 гласа от 184 гласували – 84,24%, секция 011 със 114 гласа от 142 - 80,28%, а секции 009 и 012 – със 78%. Не остават по-назад в гр. Сеново в секция 016 процентът за ДПС е 80,85, а в село Смирненски в секция 020  - 79%.\r\nИнтересен е резултатът за управляващите от ГЕРБ в общинския център – град Сливо поле в секция №193300004 при гласували 136 – 105 гласа са за ГЕРБ – 77,21%.    Като цяло в областния град нарастват гласовете за ВМРО-БНД и Демократична България – обединение (ДА България и ДСБ) след водещите ГЕРБ и БСП, а значително намаляват или въобще отсъстват за „Воля“ и ДПС. Последните, обаче контролират вота по селата с преобладаващо  ромско и етническо турско население.\r\nВ крайна сметка се оказа, че парите за предизборната кампания, получени от субсидирането на политическите сили от държавата (това сме ние данъкоплатците) са отишли като вода в пясък, тъй като са гласували само твърдите правоверни и капсулирани ядра. ", "date": "2019.06.03", "title": "Масова апатия и пасивност завладя избирателя за евровота в Русе "}
{"url": "https://www.actualno.com/sofia/spirat-vodata-v-rajona-na-bul-prezident-likyln-news_754985.html", "text": "    На 03 юни 2019 г. (понеделник) във връзка с подмяна на спирателен кран на бул.\"Президент Линкълн\" жк. \"Овча купел\" 2 се налага спиране на водоподаването, съобщиха от пресцентъра на \"Софийска вода\". Спирането на водата ще се осъществи от 10:00 до 18:00 часа на клиентите на \"Софийска вода”, живеещи в района на: по бул. \"Президент Линкълн\" от ул. \"Анастасия Димитрова\" до ул. \"Василий Верешчагин\".      При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Президент Ликълн\" ъгъла с ул. \"Анастасия Димитрова\" .   Във връзка с подмяна на сградно водопроводно отклонение на ул. \"Димитър Ашов\" с. Казичене , се налага спиране на водоподаването от 09:30 до 16:30 часа на клиентите на \"Софийска вода”, живеещи в района на: по ул. \"Димитър Ашов\" от ул. \"Александър Стамболийски\" до ул. \"Георги Бенковски\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Димитър Ашов\" №25. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода” АД предварително се извинява на своите клиенти за причинените временни неудобства!   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.     ", "date": "2019.06.03", "title": "Спират водата в района на бул. \"Президент Ликълн\" "}
{"url": "https://www.actualno.com/sofia/sled-remont-ot-api-voda-zaliva-kyshti-i-dvorove-po-pytja-sofija-pernik-alarmirat-grajdani-video-news_755061.html", "text": "    От \"Инициативен комитет от южната част на Столична община\" сигнализират за некачествено и неправилно изпълнение на проектни и строително-ремонтни дейности, възложени от Агенция \"Пътна инфраструктура\" (АПИ), във връзка с основния ремонт на пътя София-Перник, част от републиканската пътна мрежа.       \"За съжаление нашите сигнали досега не намериха отражение в работата на институциите. Проведохме множество разговори както с представители на Областно пътно управление София-град, така и с АПИ. След като никой не обърна внимание на повдигнатите от нас проблеми и въпроси, потърсихме среща и с министър Петя Аврамова, но досега не са предприети никакви мерки за решаване на дребни, но от изключителна важност проблеми\", отбелязват гражданите.   По думите им проблемите са свързани както със занижения контрол спрямо изпълнителите на строителните дейности, неизвършване на дребни съпътстващи строителни мероприятия, така и с неглижиране задължителното обезопасяване на пътния участък. \"Смятаме, че не е нормално да бъдат възложени толкова скъпи строително-ремонтни дейности, като същевременно се допускат редица административни нарушения, а в крайна сметка да не бъдат изпълнени сравнително евтини съпътстващи дейности, свързани с отвеждането на повърхностните води, дългосрочната експлоатация на новоремонтирания участък и безопасността както на преминаващите, така и на живеещите в близост граждани. Ние настояваме при извършването на ремонти от такъв мащаб да се обръща повече внимание на гражданските сигнали, свързани със съпътстващите дейности по проектирането и строителните дейности\", пише в отвореното писмо на инициативния комитет.   Става ясно, че още преди изпълнението неведнъж е сигнализирано към АПИ и проектантите, че ще има проблем с отводняването, \"а след това многократно ни бе заявено, че проблемите ще бъдат решени. Факт е обаче, че водата тече по дворове в близост до новоремонтирания участък и ги наводнява, а на други места събаря подпорни стени. Проблемите с пътната ивица - в по-голямата си част пътят завършва без бордюр или пътна ивица, без оформен банкет. Ако автомобил стъпи на банкета, на места пропада в 20-30, а на места и 80-сантиметрова дупка, което е изключително опасно\", алармират гражданите.\r\nСпоред тях голямата част от шахти и отоци по новоасфалтирания участък вече са пропаднали и са под нивото на асфалта - като това се е случило за по-малко от месец след асфалтирането.        \"По време на изпълнение на строително-ремонтните дейности изпълнителите замърсяват всичко наоколо и не си събират отпадъците. Урегулирането на двата вход-изхода на Владая, както и този на Горно Драгичево чрез светофари или кръгови движения, тъй като включването в пътя се случва изключително опасно. Също така настояваме и за затваряне с мантинела на незаконните включвания в пътя София - Перник, които са изключително опасни.\r\nИзвестно е, че интензивността на автомобилния трафик на главен път Е-79 в участъка от Перник до София е най-високата в България и отдавна е достигнала критериите за надграждането му до габарит и пропускателна способност, съответстващи на автомагистрала или поне на скоростен път. Този трафик създава огромен проблем с организиране и регулиране на пешеходните преминавания. Пешеходната пътека при гара Владая е изключително опасна и настояваме за преработване на светофара от тип “бягащ пешеходец” към пешеходен светофар с бутон за заявка\", посочват още от инициативния комитет.  ", "date": "2019.06.03", "title": "След ремонт от АПИ вода залива къщи и дворове по пътя София-Перник, алармират граждани (ВИДЕО)"}
{"url": "https://www.actualno.com/cite/njama-normalno-obshtestvo-koeto-da-tolerira-dokumentirana-korupcija-news_755051.html", "text": "     \"Няма нормално общество, което да толерира документирана, заснета корупция. Никое общество не би толерирало подобна партия, но се оказа, че България е някаква аномалия и е склонна да преглътне това.\"       Това каза в интервю за bTV избраният за евродепутат от листата на БСП . Той допълни, че е очаквал ГЕРБ да се сринат на изборите и изрази съмнение относно честността на изборите.    ", "date": "2019.06.03", "title": "Няма нормално общество, което да толерира документирана корупция"}
{"url": "https://www.actualno.com/society/prognoza-za-vremeto-3-uni-ponedelnik-news_754999.html", "text": "    Днес ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки.      Жълт код за опасност от обилни валежи и гръмотевични бури е обявен за 9 области от страната за днешния ден. Предупреждението е в сила за части от Северна, Централна и Западна България. Очакваното количество на валежите е около 25 - 35 литра на квадратен метър. Метеоролозите предупреждават и за опасност от градушки.\r\nВ източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи. Преобладаващите максимални ще са между 21° и 26°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ).\r\nПо Черноморието облачността ще е променлива, почти без валежи. Ще духа слаб до умерен вятър от изток-югоизток. Максимални температури на въздуха: 24-26°. Температура на морската вода е 16-22°. Вълнението на морето ще е 1-2 бала.  Над планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 метра около 16°, на 2000 метра – около 9°.\r\nАтмосферното налягане слабо ще се понижи, но ще остане близко до средното за юни.\r\nПрез следващите дни въздушната маса над страната ще остане неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, както и временно усилване на вятъра. Остава повишена вероятността за локални интензивни явления и градушки.    В източните райони през повечето дни от седмицата ще е почти без валежи. Там ще има и повече слънчеви часове, ще духа слаб вятър с южна компонента, а температурите ще са по-високи. Преобладаващите максимални ще са между 22° и 27°. ", "date": "2019.06.03", "title": "Прогноза за времето – 3 юни (понеделник)"}
{"url": "https://www.actualno.com/asia/netanjahu-uvolni-dvama-vajni-ministri-news_755004.html", "text": "    Израелският премиер Бениямин Нетаняху уволни двама ключове министри преди предсрочните общи избори, насрочени за септември – вторият вот в страната през тази година, предаде БГНЕС      Служител от кабинета на Нетаняху потвърди ,че министърът на образованието Нафтали Бенет и министърът на правосъдието са уволнени, без да даде допълнителни подробности. И двамата са съперници на Нетаняху и се отцепиха от партията му \"Ликуд\" по-рано тази година. Тяхната партия \"Нова десница\" не успя да спечели достатъчно гласове на изборите на 9 април, за да премине прага за влизане в парламента. До момента не е ясно дали двамата десни политици ще се кандидатират отново на изборите, насрочени за 17 септември.   В изявление двамата обявиха, че напускат постовете си и благодариха на израелската общественост, но без да дават повече подробности. Министрите остават на своите постове и след изборите, до встъпването в длъжност на новото правителство.\r\nНетаняху не успя да изгради коалиция след изборите през април и вместо това избра разпускане на парламента и обявяване на нови избори. Така израелският президент не успя да избере друг кандидат са сформиране на правителство.   ", "date": "2019.06.03", "title": "Нетаняху уволни двама важни министри"}
{"url": "https://www.actualno.com/curious/svinskoto-meso-izdade-myj-predstavjasht-se-za-sauditski-princ-v-prodyljenie-na-godini-news_755082.html", "text": "    Консумацията на свинско месо, което е забранено от Корана, издаде измамник, представящ се в продължение на години за саудитски принц.      48-годишният мъж беше осъден в Маями за кражбата на най-малко 8 милиона долара. Той ги е присвоил като се е представял за „султан бин Халид ал-Сауд“ - член на саудитското кралско семейство.   Измамникът наистина водил разточителен живот, характерен за един арабски принц. Той си купил Ролекс, Ферари, наел луксозен имот във Флорида, където искал да се укрие заедно с богата си плячка.\r\nСега обаче престъпникът е заплашен от 18-годишна ефективна присъда.  Антъни е роден в Колумбия, но като малък е осиновен от американско семейство от щата Мичиган. Той е американски гражданин, но през последните три десетилетия е бил \"саудитски принц\".\r\nС новата си самоличност, марковите си дрехи и многобройна охрана Антъни е вдъхнал доверие на много невинни инвеститори от цял свят, които са му дали парите си, за да ги управлява.   В крайна сметка изтънчената схема за измами е разкрита от правоохранителните органи и \"продавачът на фалшива надежда\" е арестуван през ноември 2017 г. Сега той ще трябва да плати за своя \"необикновен живот и луксозни престъпления\".     ", "date": "2019.06.03", "title": "Свинското месо издаде мъж, представящ се за саудитски принц в продължение на години"}
{"url": "https://www.actualno.com/america/na-trymp-vse-pak-mu-e-pripukalo-zaradi-spomen-za-djon-makkejn-news_755019.html", "text": "    Действащият ръководител на Пентагона потвърди, че Белият дом е поискал да бъде скрит военен кораб, носещ името на покойния сенатор Джон Маккейн по време на посещението на президента Доналд Тръмп в Япония, предаде БГНЕС.      Във Вашингтон, началникът на кабинета на Белия дом Мик Мълвейни заяви, че искането вероятно е направено от някой от екипа на президента, но никой няма да бъде уволнен за това.   Американските медии съобщиха, че са били положени сериозни усилия да бъде скрито името на USS \"Джон С. Маккейн\" по време на посещението на Тръмп в американска военна база миналата седмица - обвинения, отречени от действащия министър на отбраната Патрик Шанахан и от президента. Но Шанахан заяви и, че от администрацията на президента са се е свързали с базирания в Япония 7-ми американски флот и са издали \"директивата, че USS Джон Маккейн трябва да бъде скрит от погледа\". \"Тази директива не е била изпълнена\", каза Шанахан пред медиите на път за Сеул за третия етап от своята обиколка на Азия.\r\nШанахан каза, че веднага след като е научил за инцидента е наредил разследване. \"Няма място за политизиране на военните. Ще се справя с това по подходящ начин\", добави той.  Говорител на Пентагона заяви, че ведомството вече е протестирало пред Белия дом за случилото се.\r\nТръмп имаше с , който през август миналата година. Сенаторът беше ветеран от войната във Виетнам, където е бил пленник и е бил изтезаван.   Според The Wall Street Journal, който първи публикува новината, Шанахан е бил наясно, че има проблем с името на кораба и е \"одобрил мерки, за да гарантира, че той не пречи на посещението на президента\". Тези мерки включвали окачване на брезент над името на кораба, пише вестникът. Брезентът е бил премахнат преди Тръмп да пристигне, но баржа е била преместена по-близо до кораба, блокирайки видимостта към името му.    Екипажът на борда на 154-метровия кораб, чиито униформи носят името на кораба, не е бил допуснат да присъства на речта на Тръмп, изнесена на съседен кораб. Същият ден Тръмп заяви, че няма да нареди корабът да бъде скрит от погледа му по време на посещението му в Япония и каза, че \"не му пука\" дали плавателният съд носи името на покойния му съперник. ", "date": "2019.06.03", "title": "На Тръмп все пак му е \"припукало\" заради спомен за Джон Маккейн"}
{"url": "https://www.actualno.com/society/karaj-kolelo-podari-dobro-news_755087.html", "text": "                            Рейтинг: от .\n            Гласували общо: потребители                 ", "date": "2019.06.03", "title": "Карай колело, подари добро"}
{"url": "https://www.actualno.com/crime/spasiha-bedstvashti-turisti-na-vryh-botev-news_755092.html", "text": "    Екипи на планинската спасителна служба от Калофер са свалили трима души от връх Ботев. Това съобщиха от ПСС към Българския червен кръст за „Фокус“.      Хората са били изтощени и премръзнали.   Тримата пострадали са български граждани.\r\nЕкипите са им оказали помощ и са ги прибрали. Към момента състоянието на туристите е добро.   ", "date": "2019.06.03", "title": "Спасиха бедстващи туристи на връх Ботев"}
{"url": "https://www.actualno.com/analysis/razsledvat-elif-shafak-i-drugi-pisateli-v-turcija-razkazvali-za-seksualno-nasilie-news_755091.html", "text": "    Турски прокурори започнаха разследване срещу писатели, включително прочутата носителка на награди .      Правозащитници сигнализираха, че разследването е \"сериозна заплаха за свободата на словото\", съобщи британският вестник The Guardian.\r\nТози ход е предприет след дебат в социалните медии, в който романисти, които пишат по предизвикателни теми, като насилие над деца и сексуално насилие, са обвинени в оневиняване на тези практики.\r\nВсичко започва, след като страница от романа на Абдула Шевки е споделена в Twitter по-рано тази седмица. Според турската новинарска платформа Ahval пасажът разказва за сексуално насилие от позицията на педофил.  По този повод турското Министерство на културата и туризма внася наказателна жалба срещу писателя. Освен това турската адвокатска колегия е внесла жалба, призоваваща за забрана на книгата и повдигане на обвинения срещу автора. Впоследствие Шевки издателят му бяха задържани.   Оттогава потребители на социална медия споделят пасажи от други писатели, включително Шафак и Айше Кулин, и отправят към тях подобни обвинения.\r\nСамата Шафак казва, че е получила хиляди оскърбителни съобщения през последните два дни и че прокурорите са поискали проверка на романите ѝ The Gaze (1999) и Three Daughters of Eve (2016).    \"Те искат да разследват всеки пасаж в турската литература, свързан със сексуално насилие над деца. Това е много нова насоченост за тях. Иронията е в това, че това се случва в страна, където броят на случаите на сексуално насилие над жени и деца ескалира.\r\nТурските съдилища не предприемат мерки срещу това, законите не са били променени. И така, в страна, където е необходимо да предприемат спешни действия, за да се справят със сексуалното насилие, те преследват писатели. Това е най-голямата трагедия. Това се превръща в лов на вещици\", заяви писателката.\r\nТурция има едно от най-високите нива на детски бракове в Европа, по данни на организацията Girls Not Brides. Приблизително 15% от момичетата биват омъжени, преди да навършат 18 г., а 1% - преди да станат на 15.   Според Шафак подобни проблеми съществуват в други страни от Близкия Изток.\r\n\"Имаме нужда от силни женски движения и информираност за половете. Литературата може да изиграе важна роля в този разговор. Но сега те атакуват писатели\", коментира тя.   През 2017 година една от най-известните турски писателки призна, че е бисексуална. Шафак, която тогава беше на 45 години, сподели по време на реч в Ню Йорк, че го разкрива чак сега, тъй като да сега се е страхувала от \"подигравките и омразата\".\r\n\"Писателите винаги преследваме истории. Но мисля, че също така се интересуваме и от нещата, за които мълчим. Политически табута, културни табута ... Ние се интересуваме от нашето собствено мълчание\", каза тогава тя, разкривайки, че доста често е защитавала правата на ЛГБТ обществото, а същевременно с това е изпитвала страх да признае собствената си сексуалност.\r\nЕлиф Шафак е печелила множество награди и е най-четената женска писателка в Турция. Тя също така е написала редица статии с политически коментари за издания в Европа и САЩ. ", "date": "2019.06.03", "title": "Разследват Елиф Шафак и други писатели в Турция, разказвали за сексуално насилие"}
{"url": "https://www.actualno.com/health/novo-prouchvane-5-chashi-kafe-na-den-ne-vredjat-news_755041.html", "text": "    Пристрастените към могат да си напълнят още една чаша - или три - след като ново проучване установи, че то няма лош ефект върху сърцето. Проучването е публикувано в интернет страницата на университета Queen Mary в Лондон, предаде БГНЕС.      Минали проучвания показват, че артериите склерозират при прекомерното пиене на кафе, а на употребяващите кафе се препоръчва да го намалят. Но проучване върху повече от 8000 души показва, че пиенето на пет чаши на ден не е по-лошо от пиенето на по-малко от една чаша на ден.   В рамките на експеримента, няколко души са изпили до 25 чаши, без да се увеличи риска от склерозиране на артериите им.\r\nИзследователи от университета Queen Mary в Лондон са разделили 8 422 души в три групи - тези, които пият по-малко от една чаша на ден, тези, които пият между една и три, и тези, които пият три или повече. Средният брой на чашите кафе, консумирани от третата група, е бил пет, но някои от участниците в нея са консумирали доста повече. Изследователите са открили, че дори при тези, които пият по едно кафе на час, няма по-голяма вероятност от втвърдяване на артериите, отколкото при тези, които пият по-малко от една чаша дневно .  Участниците в проучването, частично финансирано от Британската фондация  за сърдечно здраве, са били подложени на магнитно-резонансна томография  на сърцето, инфрачервено импулсно сканиране и други изследвания, а  резултатите са се оказали верни дори след като фактори като възраст,  тегло и тютюнопушене са били взети под внимание.\r\n\"Въпреки огромната популярност на кафето в световен мащаб, различни проучвания могат да накарат хората от това да му се наслаждават\", казва д-р Кенет Фунг от университета Queen Mary.   \"Тъй като не можем да докажем причинно-следствена връзка в това проучване, нашето изследване показва, че кафето не е толкова лошо за артериите, както предполагат предишни изследвания. Въпреки че в нашето проучване бяха включени хора, които пият до 25 чаши на ден, средният прием сред най-високата група за консумация на кафе беше 5 чаши на ден. Бихме искали да проучим тези хора по-тясно в бъдещата ни работа, така че да можем да помогнем за създаване на безопасни граници\", посочват изследователите.    Предишни изследвания твърдят, че ефектът на кафето върху артериите оказва натиск върху сърцето и увеличава вероятността от сърдечен удар или инсулт. Професор Метин Аквиран, асоцииран медицински директор на Британската фондация за сърдечно здраве, заяви, че сегашното проучване \"изключва един от потенциалните вредни ефекти на кафето върху нашите артерии\".\r\nСъветите за нивата на консумация на кафе са варирали във времето, но едно основните проучвания на British Medical Journal през 2017 г. установи, че \"няма последователни доказателства за вредни асоциации между консумацията на кафе и здравните резултати, с изключение на тези, свързани с бременността и риска от фрактури при жени \". ", "date": "2019.06.03", "title": "Ново проучване: 5 чаши кафе на ден не вредят"}
{"url": "https://www.actualno.com/society/mosv-aktivira-operativnoto-zveno-vyv-vryzka-s-intenzivnite-valeji-news_755088.html", "text": "    Активирано е оперативното звено към Министерството на околната среда и водите (МОСВ) във връзка с интензивните валежи в страната. Това съобщиха от пресцентъра на Ведомството.      Във връзка с регистрираните валежи през изминалото денонощие, както и обявено от НИМХ предупреждение от първа степен (жълт код) за интензивни валежи, придружени с гръмотевици в областите Видин, Враца, Монтана, Ловеч, Плевен, София, Пазарджик и Пловдив, е активиран 24-часов режим на работа на оперативното звено за предотвратяване на опасности от вредното въздействие на водите към МОСВ и в четирите Басейнови дирекции в страната.   Два пъти дневно ще се предоставя обобщена информация за състоянието на язовирите, състоянието на реките по поречия с данни за критични нива и аварийни ситуации, данни за критични участъци по диги и укрепителни съоръжения, както и постъпилата информация за засегнати населени места от вредното въздействие на водите. ", "date": "2019.06.03", "title": "МОСВ активира оперативното звено във връзка с интензивните валежи"}
{"url": "https://www.actualno.com/ruse/rusenci-shte-poluchavat-aktualna-informacija-za-vyzduha-kojto-dishat-news_755143.html", "text": "    Община Русе създаде система за наблюдение на , като изгради затворена система, която се свързва със сървърите на Министерство на околната среда и водите и онагледява данните в реално време от измервателната станция на територията на град Русе.      Информация относно състоянието на атмосферния въздух и метеорологичните параметри на територията на Община Русе ще се оповестяват ежедневно чрез изградената система и уеб базиран информационен портал за наблюдение на околната среда. Данните за състоянието на атмосферния въздух ще постъпват в реално време в националната база данни в Изпълнителната агенция по околна среда и на интернет страницата  на  Община Русе. Информацията ще бъде достъпна и чрез електронни информационни табла, разположени пред сградата на общинска администрация на площад „Свобода“ №6 и пред сградата на Дирекция „Местни данъци и такси“ на ул. „Котовск“ №1.\r\nНа електронните информационни табла ще се показва информация за всеки отделен показател на качеството на атмосферния въздух - характеристика, източници и пределно допустими концентрации, след което ще се показва графика с количеството измерени емисии. ", "date": "2019.06.03", "title": "Русенци ще получават актуална информация за въздуха, който дишат"}
{"url": "https://www.actualno.com/cosmos/misteriozni-svetkavici-na-lunata-ozadachiha-uchenite-news_755027.html", "text": "    Екип от учени ще наблюдава мистериозните светкавици на повърхността на луната. „Преходните светлинни лунни явления“ се появяват няколко пъти седмично и осветяват части от пейзажа на за кратък период от време, преди да изчезнат. Понякога се наблюдава обратен ефект, който причинява потъмняване на лунната повърхност.      Въпреки че има няколко теории за произхода на лунните тайнствени светлини, те все още не са напълно обяснени. Сега астрономи от германския университет „Julius-Maximilians“ в Бавария са създали телескоп, който ще използва изкуствен интелект за да записва автоматично светлините. Когато забележи светлината, телескопът ще направи видео или снимки на явлението, които ще бъдат изучавани, предаде БГНЕС.   „Така наречените преходни лунни явления са известни от 50-те години на миналия век, но те не са били достатъчно систематично изследвани“, казва Хакан Каял, професор по космически технологии. Той има хипотеза за това, какво причинява дълготрайните проблясъци и се надява да докаже тази теория. „На Луната се наблюдава и сеизмична активност“, добавя професорът.\r\n„Когато повърхността се движи, газове, които отразяват слънчевата светлина, могат да избягат от вътрешността на Луната. Това би обяснило блестящите явления, някои от които продължават с часове. ”В момента обаче няма обяснение за по-кратките светкавици. Науката не знае точно как тези явления се случват на Луната. Но се опитва да ги обясни: ударът на един метеор, например, би трябвало да предизвика кратък блясък - каза университетът в изявление. \"Такива вълни могат да се появят и когато електрически заредени частици от слънчевия вятър реагират с лунния прах.\"   ", "date": "2019.06.03", "title": "Мистериозни светкавици на Луната озадачиха учените"}
{"url": "https://www.actualno.com/europe/narastva-brojat-na-postradalite-pri-eksplozijata-v-dzerjinsk-news_755085.html", "text": "    Броят на пострадалите при експлозията в е достигнал на 116 души, съобщи представител на службите за спешна помощ в региона, цитиран от РИА Новости. Сред тях има и едно дете.      17 от ранените ще останат в болница. Един от тях е в тежко състояние. За загинали не се съобщава.   Припомняме, че на 1 юни серия от и последвал пожар избухнаха в цех за производство на тротил в завод Кристал. Пожарът се разпространи на площ 100 квадратни метра.\r\nВ резултат на взрива са изпочупени стъклата на над 450 сгради, включително 32 училища и 55 детски градини, допълва БГНЕС.  Следствената комисия започна наказателно дело за \"Нарушаване на изискванията за индустриална безопасност на производствените съоръжения\".\r\nПреди два месеца, на 4 април, в работилницата за производство на експлозиви в същото предприятие избухна, което напълно унищожи едноетажна тухлена сграда. Тогава не се съобщаваше за ранени.    ", "date": "2019.06.03", "title": "Нараства броят на пострадалите при експлозията в Дзержинск  "}
{"url": "https://www.actualno.com/politics/kmetyt-na-stara-zagora-opita-da-tushira-naprejenieto-mejdu-borisov-i-cvetanov-news_755044.html", "text": "    Нормално е да има емоции във всяка една такава раздяла. Тя е трудна и тежка, но партията трябва да продължи. Така кметът на Стара Загора и член на Изпълнителната комисия на ГЕРБ Живко Тодоров коментира раздялата на ГЕРБ с доскорошния втори човек в управляващата партия . Изпълнителната комисия би трябвало да поеме ролята на Цветанов, което стана ясно и от думи на Бойко Борисов.      Според Тодоров, Цветанов няма да тръгне да вреди и да пречи на развитието на ГЕРБ. Тодоров отрече и, че кметовете, които са били по-близки до Цветанов, трябва да се притесняват. По думите му, това били нормални човешки отношения. Тодоров призна пред Нова телевизия, че си говорил с Цветанов след оттеглянето му и му било тежко.   На въпрос дали Тодоров е човек на Борисов или на Цветанов, той отрече, че е човек на определена фигура и обясни, че влязъл в ГЕРБ по своя инициатива. \"Хубавото е, че премиерът иска тази партия да я има още 20-30 години\", каза Тодоров и си пожела да има млади кадри, за да се случи това.\r\n\"Не вярвам, че ще отиде да работи в друга партия\", коментира още кметът на Стара Загора и припомни случая с партия \"Баста\", която създаде бившият земеделски министър Мирослав Найденов след скандала с прокурор Николай Кокинов и в Банкя.  Ако има групички, знаете как действа премиерът – той идва и слага нови хора, заяви още Тодоров по въпроса как ще се пази редът в ГЕРБ, като повтори, че е сигурен, че Борисов гледа напред и иска да отваря вратите за млади хора.\r\nТова с беше по-скоро по повод на различни шеги в интернет, смята Тодоров, който добави, че нямало място за сръдни и засягане, предвид констатацията, че Цветанов се е засегнал. Той изключи като възможна причина за махането на Цветанов това, че ГЕРБ е откраднала гласове от ДПС на местните избори.   За финал Тодоров не коментира на 100% дали ще се кандидатира за кмет на Стара Загора или ще се цели по-високо.     ", "date": "2019.06.03", "title": "Кметът на Стара Загора опита да тушира напрежението между Борисов и Цветанов"}
{"url": "https://www.actualno.com/europe/krizata-s-budjeta-na-italija-moje-da-predizvika-ostavka-na-premiera-news_755102.html", "text": "    Премиерът на Италия Джузепе Конте днес може да обяви оставка, съобщава Reuters, позовавайки се на местни медии. Конте се тревожи за отношенията между коалиционните партньори \"Лига\" и Движение \"Пет звезди\". Той ще настоява за ясен мандат за продължаване на диалога с ЕС за държавния дълг на Рим.      В отговор на писмо на Европейската комисия относно увеличения през 2018 г. държавен дълг на Италия, икономическият и финансов министър на страната Джовани Триа обяви, че икономическият спад е причина за увеличаването на дълга и уверява, че правителството на страната ще спази правилата на Брюксел в следващия бюджет.   В петък вицепремиерът и вътрешен министър на Италия Матео Салвини заяви пред журналисти, че \"Лига\" няма да търси предсрочни избори през септември.\r\nКонте ще заяви ясно в реч следобед, че иска коалицията да приеме бюджетните правила на ЕС и че няма намерение да допуска дисциплинарна процедура от страна на Общността заради дълга, пише в. Repubblica.  Конте, бивш университетски преподавател, близък до \"Пет звезди\", също ще поиска от коалицията да обяви до края на тази седмица дали желаят да продължат съвместното си управление, пише Il Fatto Quotidiano.\r\nАко продължат противоречията, президентът Серджо Матарела ще разпусне парламента през юли преди нови избори през септември, за да може новото правителство да получи достатъчно време за изготвяне на проектобюджета за 2020 г. през следващия месец, отбелязват Il Fatto Quotidiano и Corriere della Sera. ", "date": "2019.06.03", "title": "Кризата с бюджета на Италия може да предизвика оставка на премиера"}
{"url": "https://www.actualno.com/business/kzk-sankcionira-taksi-maksim-za-nelojalna-konkurencija-news_755166.html", "text": "     санкционира „Такси Максим“ ЕООД за нарушение на общата забрана за нелоялна конкуренция във връзка с предоставяне на услугата „Максим“ на територията на гр. София.      КЗК установи, че предоставя услуга по свързване чрез мобилни приложения - „Taxsee driver“ и „Максим: поръчка на такси“, на шофьори и пътници за осъществяване на превоз с лек автомобил срещу заплащане по заявен от пътника маршрут.\r\nУслугата, сходна на таксиметровия превоз на пътници, се предоставя без да са спазени законоустановените изисквания за предоставяне на обществен (таксиметров) превоз на пътници, както по отношение на превозвачите и водачите на леки таксиметрови автомобили, така и по отношение на самите автомобили, според КЗК. По този начин и получава нелоялно конкурентно предимство, като извлича икономически ползи и уврежда интересите на фирмите, регистрирани за извършване на таксиметров превоз на пътници и изпълняващи нормативните изисквания, както и на компаниите, които също предоставят достъп до мобилно приложение за осигуряване на свързаност между пътници и таксиметрови шофьори, казват от КЗК.\r\nПри предоставянето на тази услуга са застрашени и безопасността и сигурността на клиентите (пътниците), се казва в съобщение на КЗК от днес. Решението, с което Антимонополната комисия  постановява прекратяване на нарушението и санкция на стойност 3520 лв (представляващи 8% от нетните приходи от продажби на дружеството за 2018 г.), е от 30 май. То подлежи на незабавно изпълнение и на обжалване пред Администретивен съд – София в 14-дневен срок.  Заради \"Такси Максим\" през февруари месец имаше масов протест на таксиметрови шофьори.\r\nОт компанията обаче отговориха, че ще проучат решението и ако има \"наличие на разногласия\", ще отидат на съд. \"Предлаганите от \"Максим\" информационни услуги са уникални. Те предоставят възможност поръчки за пътуване да се изпълняват както от лицензирани таксиметрови шофьори, така и от частни водачи. Това са различни ситуации. Лицензираният таксиметров водач може непрекъснато да получава информация за поръчки и да печели от професионалната си дейност. Частният водач може да предостави еднократна услуга на пътник, за да компенсира пътните си разходи\". , че дружеството е еднолична собственост на \"Хай Технолоджи Мениджмънт Корпорация\" ООД, регистрирано в Доминиканската република. Негов учредител пък е \"Корпорация Интернешънъл Офшор Къмпани Сървисис\". Доминиканската република е офшорна зона според последния публикуван от МФ списък на държавите/териториите, които са юрисдикции с преференциален данъчен режим.    Последният публикуван годишен финансов отчет - за 2017 година, на дружеството \"Такси Максим\", регистрирано в София, показва, че то работи на загуба.\r\nПроверката за нелоялна конкуренция е по сигнал на професионални сдружения и организации – „Съюз Такси“, „Национален съюз на превозвачите“, Браншова камара на таксиметровите водаци и превозвачи, Асоциация на таксиметровите синдикати в България, Синдикален съюз „Сила“. Също така по писма от Столична община, Изпълнителната агенция“ Автомобилна администрация“. В сигналите се посочва, че услугата има белезите на таксиметров превоз на пътници, доколкото се извършва с лек автомобил срещу заплащане, по заявен от пътника маршрут чрез мобилното приложение „Максим“, в противоречие с действащата нормативна база относно таксиметровия превоз на пътници.    В анализа, направен след проучването на КЗК, се сочи, че не може да се счете, че „Такси Максим“ ЕООД е обикновен посредник между шофьорите и пътниците , а е организатор и оператор на услуги по превоз на пътници, тъй като шофьорите (и преди всичко тези, които не осъществяват професионално таксиметров превоз), които изпълняват курсове чрез приложението, не извършват собствена дейност, която би съществувала извън въпросното приложение, а тази дейност може да съществува единствено чрез използване на приложението.\r\nПри предоставянето на тази услуга от една страна шофьорите не могат да намерят пътници по друг начин освен чрез приложението „Taxsee Driver“, а от друга страна приложението „Максим: поръчка на такси“ позволява да бъдат намерени само шофьори, които работят в рамките на приложението, поддържано от ответното дружество.\r\nДопълва се, че осъществяваната от „Такси Максим“ ЕООД не може да бъде сведена и до дейност по отстъпване на лицензионни (сублицензионни) права за ползване на софтуер (компютърни програми), които самото дружество притежава. ", "date": "2019.06.03", "title": "КЗК санкционира \"Такси Максим\" за нелоялна конкуренция"}
{"url": "https://www.actualno.com/europe/iskat-da-prekratjat-dostypa-na-lajneri-do-kanalite-na-venecija-news_755155.html", "text": "    Искат да спрат достъпа на лайнери до каналите на Венеция. Недоволството беше възобновено след с огромен круизен кораб.  275-метровият лайнер \"Опера\" се удари в кей и блъсна друг плавателен съд. Петима души пострадаха, а жители на града излязоха на протест, предаде Нова телевизия.      Министърът на околната среда подкрепи идеята да се забрани достъпът на големи кораби във Венеция. Според активисти, те рушат основите на сградите, замърсяват каналите и пренаселват града с туристи.   Досега са правени няколко опита да бъде въведена забрана. Първата такава беше отменена от съда, а втората, обявена преди 2 години, ще влезе в сила през 2021 г. ", "date": "2019.06.03", "title": "Искат да прекратят достъпа на лайнери до каналите на Венеция"}
{"url": "https://www.actualno.com/cars/volvo-sys-strahoten-jest-kym-slujitelite-si-news_755080.html", "text": "    Компанията Volvo Cars обяви новата си кадрова политика за региона EMEA (Европа, Близкия Изток и Африка). Служителите, независимо от техния пол, ще получават по половин година отпуск за гледане на бебе, като през този период ще взимат по 80% от заплатата си. От шведския автомобилен производител са категорични, че те първи предлагат подобни условия. Във Volvo отбелязват, че в повечето държави от EMEA работодателите предоставят на служителите си различни варианти в подобни случаи, но по правило те са по-изгодни за майките, а не за бащите. В случая, шведите заемат неутрална позиция относно пола на родителя, като са вдъхновени от законодателните принципи в държавата си. Новите мерки на първо време ще имат експериментален характер, но постепенно ще бъдат въведени и в други държави, като от тях ще могат да се възползват всичките 43 000 служители на Volvo в цял свят. От компанията уточняват, че същите условия ще бъдат предложени и на еднополовите семейства, както и на семействата с приемни деца. Във Volvo са убедени, че подобен ход направи шведския производител по-привлекателен и ще привлече и млади и талантливи специалисти, които тепърва ще си търсят работа.       ", "date": "2019.06.03", "title": "Volvo със страхотен жест към служителите си"}
{"url": "https://www.actualno.com/europe/nov-doklad-obvinjava-es-za-smyrtta-na-nad-14-000-migranti-v-sredizemno-more-news_755154.html", "text": "    Доклад, изготвен от видни магистрати,  твърди, че представители на Европейския съюз (EС) са отговорни за политики, довели до смъртта на , опитали се да преминат Средиземно море от Либия през 2014 г.      В документа се казва още, че тези политики \"се равняват на престъпления срещу човечеството\" и се призовава Международният наказателен съд да подведе под отговорност замесените. Според адвокат Хуан Бранко, съавтор на документа и работил в Международния наказателен съд, ако някой прокурор се осмели да разследва тези властови структури в сърцето на Брюксел, Париж, Берлин и Рим, ще разбере кой наистина е бил зад кулисите и е настоявал за тези действия, довели до смъртта на над 14 000 души , отбелязва още БНР.   „Новото в този доклад не е броят на жертвите, а това, че те са в резултат на политиката на ЕС. Това е в разрез с обществения дискурс в ЕС и на отговорните страни членки, които се преструваха, че това е просто една трагедия, че нищо не може да се направи, за да се предотврати, че те нямат роля. Ние демонстрираме точно обратното - че те са дали началото на тази т.нар. \"трагедия\" и са се опитали да я подхранят, като са наложили общ план, за да “, коментира още Хуан Бранко.         ", "date": "2019.06.03", "title": "Нов доклад обвинява ЕС за смъртта на над 14 000 мигранти в Средиземно море"}
{"url": "https://www.actualno.com/curious/vijte-kak-izglejda-dnes-prizrachnijat-grad-pripjat-snimki-news_753821.html", "text": "           Учените и активистите твърдят, че посетителите в Припят никога не си тръгват с чувство на безразличие. Такъв е случаят с Йохан, коментатор от Великобритания.     Някогашното място на едно от най-големите бедствия в света все повече се превръща в популярна туристическа дестинация. Миналата година около 70 000 туристи са посетили изоставения район в Украйна. Но с много туристи идва и проблемът с много боклуци, оставен от тях Някогашното място на едно от най-големите бедствия в света все повече се превръща в популярна туристическа дестинация. Миналата година около 70 000 туристи са посетили изоставения район в Украйна. Но с много туристи идва и проблемът с много боклуци, оставен от тях Някогашното място на едно от най-големите бедствия в света все повече се превръща в популярна туристическа дестинация. Миналата година около 70 000 туристи са посетили изоставения район в Украйна. Но с много туристи идва и проблемът с много боклуци, оставен от тях Някогашното място на едно от най-големите бедствия в света все повече се превръща в популярна туристическа дестинация. Миналата година около 70 000 туристи са посетили изоставения район в Украйна. Но с много туристи идва и проблемът с много боклуци, оставен от тях    За съжаление посетителите също оставят своя отпечатък в района – особено онези, които идват без необходимото разрешение и инструкции. Много боклуци трябва се почистят преди 33-тата годишнина от аварията през 1986 г. Наталия Любченкова от Euronews казва: \"Бутилките от алкохол, бутилките от вода са навсякъде. Изоставеният район около атомната централа не е замърсен само с радиация. Днес местните доброволци се присъединяват към глобалната инициатива \"Trashtag Challenge“ за събиране на боклука, оставен от туристите“.    Сред хората, които почистват, са и екскурзоводите в Чернобил. Те имат разрешително да влизат в зоната и се грижат за това, тя да е чиста.   Екскурзоводът Антон Юхименко казва: \"Наша задача е да събираме отпадъците, които са се натрупали в последните години. Събираме ги на купчини и след това изваждаме боклука извън зоната, следвайки стандартите за безопасност“.\r\nАсоциацията на туроператорите в Чернобил работи за получаването от ЮНЕСКО на статут за световно наследство, след като много туристи посещават зоната и допринасят за цялостния имидж на Украйна.\r\nНа 26 април 1986 г. в 1:23 ч четвърти реактор в съветската атомна електроцентрала \"Чернобил\" експлодира, предизвиквайки една от най-мощните ядрени катастрофи в историята на човечеството. Аварията в оставя необитаеми повече от 150 хил. кв. км около централата. Над 200 хил. души са евакуирани от родните си места.   Радиоактивните частици, изпуснати в атмосферата, достигнаха до цяла Европа, което доведе до рязко повишаване на случаите на ракови заболявания.\r\nЗоната около атомната електроцентрала в момента е забранена за достъп и се простира в радиус от около 2600 квадратни километра. Около самото съоръжение и авариралия четвърти енергоблок е изграден нов бетонен саркофаг, който задържа радиационното излъчване.\r\nВ момента Украйна има амбициозния план да изгради соларен парк в изоставената зона. Правителството иска компании за възобновяема енергия да разработят проекти, с които да се произвежда енергия, достатъчна за най-малко 2000 домакинства. Въпреки че хората няма да могат да живеят в района на Чернобил през следващите поне 100 години. източник: vesti.bg ", "date": "2019.06.03", "title": "Вижте как изглежда днес призрачният град Припят (СНИМКИ)"}
{"url": "https://www.actualno.com/velikotarnovo/chastichno-bedstveno-polojenie-e-objaveno-v-obshtina-gorna-orjahovica-news_755229.html", "text": "    Областният управител на Велико Търново проф. д-р Любомира Попова, заедно с кмета на Горна Оряховица Добромир Добрев и директора на Областно пътно управление – Велико Търново Венцислав Ангелов, бяха на проблемния мост край село Първомайци. Това съобщиха от пресцентъра на Областна администрация - Велико Търново. Днес в 10:00 часа Александровският мост до Първомайци беше затворен. В същия час със специализирана техника започна почистване от събралите се наноси вследствие на обилния дъжд. Тази нощ част от дъгите му са били затлачени от клони и дънери, довлечени от реката. След преценка на ситуацията кметът на Горна Оряховица обяви частично бедствено положение. Почистването на моста ще продължи докато не бъде отстранена натрупаната маса в коритото на реката.      Междувременно областният управител проф. д-р Любомира Попова обменя информация по телефона с кметовете на населените места, за да се реагира бързо при проблем с повишаването на нивата на реките. Дежурните по област също докладват за нивата на реките в съседните на Велико Търново области.    ", "date": "2019.06.03", "title": "Частично бедствено положение е обявено в община Горна Оряховица"}
{"url": "https://www.actualno.com/moresport/zagubi-li-djoshua-narochno-konspiraciite-koito-sochat-che-machyt-e-ureden-news_755232.html", "text": "    Победата на Анди Руис срещу вече бившия световен шампион е едно от най-сензационните събития в спорта през тази година. Това е най-изненадващата победа в тежка категория от тази на Хасим Рахман срещу супершампиона Ленъкс Люис от преди 18 години.      Поради тази причина, напълно логично, се появиха и редица конспирации за загубата на AJ, включително и, че срещата е била уговорена. В социалните мрежи дори бяха извадени и не малко факти, които се използват като доказателства за твърденията.   На първо място се припомня, че единствено Руис се съгласи в последния момент да се изправи срещу британеца, след като Джарел Милър бе хванат с допинг и наказан. Това се случи само 6 седмици преди двубоя. Като допълнение се посочва и клаузата между двамата боксьори за незабавен реванш. Това дава шанс на Джошуа, дори и да загуби, веднага да нов двубой, за да си върне световните титли. И то във Великобритания, където се чувства в свои води.\r\nНа второ място се разглежда държанието на бившия световен шампион, както на ринга, така и след двубоя. Джошуа не слушаше особено своя треньор по време на срещата и почти не използваше дясната си ръка, която е неговата силна. След загубата пък британецът се държа доста приятелски към Ортис, като на много от снимките дори позира усмихнат. Тук, все пак, трябва да се отбележи, че Джошуа е сочен като един от големите джентълмени в спорта. Много рядко си позволява да показва неуважение спрямо своя противник, но след подобна загуба всяко едно действие може да се окаже \"подозрително\" за любителите на конспирациите.   И не на последно място е изброен факторът - пари. Стрийминг платформата DAZN печели най-много пари от мексиканския пазар. Там за всеки мач плащат по 19 долара. Неслучайно Канело Алварес подписа най-скъпия договор в историята на бокса. Сега и представителят на Мексико в тежка категория Анди Руис е притежател на четири от петте пояса в тежка категория, а предстои и нова битка с Джошуа, която ще генерира още печалби.         ", "date": "2019.06.03", "title": "Загуби ли Джошуа нарочно? Конспирациите, които сочат, че мачът е уреден"}
{"url": "https://www.actualno.com/business/kzk-ne-sprja-interkonektora-s-gyrcija-vypreki-jalbata-za-dostavkata-na-trybi-news_755197.html", "text": "    Въпреки на \"Топливо – 2\" ЕООД, \"Ай Си Джи Би\" (ICGB) ще сключи договор с гръцката компания „Коринт Пайпуъркс Индъстри С.А.\" за производство и доставка на тръби за интерконектора Гърция – България.      Със свое определение Комисията за защита на конкуренцията (КЗК) е допуснала предварително изпълнение на решението за избор на изпълнител. Гръцкото дружество спечели поръчката с оферта за 58 229 759 евро без ДДС.   Мотивите на смесеното инвестиционно дружество „АЙ СИ ДЖИ БИ” АД, регистрирано в България с равни дялове от българската БЕХ ЕАД и гръцката IGI Poseidon, да не се спира поръчката са много. На първо място се изтъква, че забавянето на поръчката би поставило в риск особено важни държавни и обществени интереси и тяхната защита и може да последва значителна вреда както за възложителя, така и за обществото. Това произтича от специфичния предмет на обществената поръчка - производство и доставка на тръби за нуждите на междусистемна газова връзка Гърция – България.\r\nПоръчката се възлага за осъществяването на Проект „Междусистемна газова връзка Гърция – България“, като договорът за производство и доставка на тръби е един от основните договори, чието навременно възлагане трябва да обезпечи успешната реализация на проекта. „Той е важен стратегически проект за България и Европейския съюз поради това, че към момента е основният газов проект, който може да постигне целите за осигуряване на реална диверсификация на източниците и маршрутите на газ и сигурност на доставките“, се сочи още в мотивите.  Освен това чрез проектите за междусистемни връзки, които държавата предвижда да осъществи и сред които е интерконекторът Гърция – България, ще се подобри сигурността на газовите доставки за България и ще се избегнат негативните ефекти за националната икономика от потенциални кризи, свързани с пълно или частично прекъсване на доставките от единствения за момента източник.\r\nОт „Ай Си Джи Би“ уточняват, че проектът ще осигури пренос на общо 3 млрд. куб. метра газ, което е цялото потребление на страната на годишна база. Към настоящия момент поне 1 млрд. куб. метра газ със сигурност се осигурява от източник, различен от руски газ – находище „Шах Дениз-2“ на територията на Република Азербайджан.   Ако стартът на търговска експлоатация се забави, това ще доведе до активиране на клауза, при която общественият доставчик на природен газ „Булгаргаз“ ЕАД - страна по сключения договор, ще трябва да заплаща количествата газ, макар и да не са получени, и съответно ще търпи финансови загуби . От компанията допълват, че неизпълнението по договора за доставка на 1 млрд. куб. метра природен газ ще доведе до налагането на сериозни санкции от страна на доставчика \"Сокар\". Загубите могат да достигнат размери от порядъка на няколко десетки милиони долара , което застрашава дейността на обществения доставчик и сигурността на доставките на природен газ на територията на страната.    За проекта има предвидено публично финансиране от различни източници – грант от Оперативна програма „Иновации и конкурентоспособност“ и безвъзмездна помощ от Европейската енергийна програма за възстановяване. Предвид спецификите му са поставени специални изисквания към производството и вида на тръбите, затова те не са налични. Производството им трябва да започне след подписване на договор с изпълнителя, като първата партида трябва да бъде доставена до 4 месеца след началната дата на договора.\r\nСъгласно текущия график първата доставка се очаква през септември 2019 г. От доставката на тръби зависи и самото строителство на интерконектора.\r\nАнтимонополната комисия се е съгласила изцяло доводите на възложителя. \"Следва да се отбележи, че към настоящия момент това е единственият проект, който може да осигури диверсификацията на източниците, маршрутите на газ и сигурност на доставките. От една страна, проектът представлява предпоставка за надежден икономически растеж, а от друга, същият ще съдейства за повишаване на енергийната сигурност, която пък е важна част от националната сигурност“, сочи КЗК. Решението ѝ подлежи на обжалване пред ВАС.    Припомняме, че преди две седмици премиерите на България и Гърция - , направиха първа копка от строителството на междусистемната газова връзка Гърция – България. В официалната церемония близо до границата с Гърция  участваха изпълнителните директори на проектната компания \"Ай Си Джи Би\" Теодора Георгиева и Константинос Караянакос. На нея присъстваха министрите на енергетиката на двете държави, първият заместник министър-председател на Азербайджан и високопоставени представители от Европейската комисия и от Европейската инвестиционна банка. ", "date": "2019.06.03", "title": "КЗК не спря интерконектора с Гърция, въпреки жалбата за доставката на тръби"}
{"url": "https://www.actualno.com/society/novini-ili-novini-kartinata-na-pechata-za-3-uni-news_755012.html", "text": "    Редакционният екип на ви представя краткия преглед на печата, посветен на акцентите за днешния ден – 3 юни.       Близо 25 млн. лв. са потънали за ремонти в затворите в България за 5 години - от 2014 г. до 2018 г. 14.3 млн. лв. от тях са пари от бюджета, а останалите - от Норвежкия финансов механизъм. Това показват данните на Главна дирекция \"Изпълнение на наказанията\" (ГДИН) към правосъдното министерство, предоставени на в. \"Сега\" по закона за достъп до информация. Най-големите инвестиции в сектора са направени през 2016 г., когато от бюджета са отделени над 6 млн. лв., а по НФМ - над 1.5 млн. лв.   Една от авторитетните агенции - S&P Global Ratings, потвърди рейтинга на България преди ден и той е BBB-/A-3' с положителна перспектива. Според обобщената оценка на S&P фискалната и външната позиция на страната остават силни, а очакванията за икономическия растеж се оценяват като благоприятни независимо от структурните ограничения в дългосрочен план. Положителната перспектива пред рейтинга отразява значителната вероятност България да се присъедини към чакалнята на еврото през следващите 12 месеца. Вестникът съобщава за близо 1000 полицаи, които ще бъдат командировани по Черноморието, за да подпомагат летния сезон. Те ще струват на бюджета по около 20 000 лева на ден, според справка, предоставена на в. \"Монитор\" от МВР. Точната им бройка до момента е 947, но може да се увеличи. \"Ситуацията може да наложи командироване на още униформени. Ако това се наложи, ще обявим точната им бройка. До момента обаче са около 1000\", обясняват от вътрешното ведомство.     Европейската комисия очаква догодина бюджетният дефицит на Италия сериозно да надхвърли допустимото според правилата на ЕС, което повишава шансовете за подновяване на сблъсъка по отношение на икономическите политики между Брюксел и правителството в Рим. Италианският дефицит е на път да се раздуе до 3,5% от БВП през 2020 г., в сравнение с вече бездруго високите 2,5%, очаквани за тази година. Причините са забавящата се италианска икономика, плановете на Рим да въведе скъпи политики, включително т. нар. \"граждански доход\" и от намерението за отмяна на значима пенсионна реформа. ", "date": "2019.06.03", "title": "Новини или Novini - картината на печата за 3 юни"}
{"url": "https://www.actualno.com/balkani/mashtabni-voenni-uchenija-na-nato-v-rumynija-bylgarija-i-ungarija-news_755216.html", "text": "    НАТО започна международни Saber Guardian 2019 в Румъния. Игрите ще се провеждат на различни места в България, Унгария и Румъния от днес до 24 юни.      Те ще са водени от румънските и американските въоръжени сили.   Ученията ще включват преминаване на бойни машини по пътища, учения с медицински персонал, пресичане на река Дунав, въздушни атаки, стрелба с ракетни комплекси, симулиране на вражеска атака по суша и превземане на военновъздушна база.\r\nЦелта им е да подобрят интегрирането на многонационалните бойни сили. Радио \"Румъния\" съобщава, че церемониите по откриването на игрите са се провели едновременно на пет различни полигона в Румъния.  Участват близо 13 500 войници от Албания, България, Босна и Херцеговина, Унгария, Румъния и САЩ. ", "date": "2019.06.03", "title": "Мащабни военни учения на НАТО в Румъния, България и Унгария"}
{"url": "https://www.actualno.com/europe/vyzobnovjavat-pregovorite-za-situacijata-v-donbas-news_755284.html", "text": "    Бившият президент на Украйна Леонид Кучма се връща в Тристранната контактна група (ТКГ) за уреждане на ситуацията в Донбас. Това предава информационната агенция УНИАН, цитирана от агенция \"Фокус\", като допълва, че предстои възобновяване на преговорите в беларуската столица Минск.      Припомня се, че Кучма стана официален представител на Украйна в преговорите на 2 февруари 2015 г., но в началото на октомври 2017 г. се оттегли от ТКГ.   Световните медии подчертават, че новият държавен глава на страната Владимир Зеленски е споделил на съвместен брифинг с Кучма, че в Донбас се подготвят за „великденско примирие“. Съгласно думите му, заседание на ТКГ ще се проведе на 5 юни. То ще бъде водено от Кучма. ", "date": "2019.06.03", "title": "Възобновяват преговорите за ситуацията в Донбас"}
{"url": "https://www.actualno.com/velikotarnovo/otkriha-pametnik-na-hristo-botev-vyv-veliko-tyrnovo-snimki-news_755213.html", "text": "    Бюст-паметник на бе открит на 2-ри юни 2019 г. във Велико Търново в знак на почит и признателност към делото на великия поет и революционер, дал живота си за свободата на България. Бронзовият бюст на българския национален герой е издигнат на мраморен пиедестал в градинката пред сградата на Български пощи, в началото на улица „Христо Ботев“. Съорганизатори на събитието са Община Велико Търново, Националният военен университет „Васил Левски”, Общинският комитет „Васил Левски“, Общонародната фондация „Христо Ботьов”- клуб Велико Търново и Великотърновската Света митрополия.       Програмата за откриването на пъметника започна с хоровите изпълнения на смесения хор за обработен фолклор „Пъстра китка“от с. Самоводене, с художествен ръководител маестро Георги Янков.  В 12,00 ч. със сиренен вой и минута мълчание бе почетена паметта на Ботев и загиналите за свободата и независимостта на България. Приет бе строя на почетния караул, поставен от НВУ „Васил Левски“.     Откриването на паметника на Христо Ботев бе реализирано от кмета на града Даниел Панов и ученици от ОУ „Христо Ботев“ в присъствието на много граждани, представители на институции и неправителствени организации. Прозвуча химнът на Република България. Негово Благоговейнство свещеник Давид Йовчев отслужи зупокойна молитва и освети паметника.   Официално слово по случай откриването на бюст-паметника изнесе кмета, д-р инж. Даниел Панов. Той заяви: „Възстановяването на паметника на Ботев бе наш дълг към великия български герой, бе наш дълг и като жители на историческата и духовна столица на България.“ и благодари на всички, които са помогнали и са се ангажирали с тази родолюбива инициатива – комитет „Васил Левски”, фондация „Христо Ботйов“, Национален военен университет, архитект Драгомир Йосифов и фирма „Планекс“, която е изпълнила необходимите строителни и благоустройствени дейности. Градоначалникът припомни, че след Освобождението търновци първи в България почитат Ботев, а в града са живели съпругата и дъщерята на големия българин – Венета и Иванка Ботеви.\r\nПо думите на кмета Панов, величието на Христо Ботев не може да се опише. „До ден днешен Ботев живее във всеки от нас“ – подчерта той и изтъкна, че най-хубавото е, че героят живее в младите великотърновци. „За поредна година близо 100 ученици и младежи от старопрестолния град преминаха по стъпките на Ботевата чета в традиционния национален поход. Благодаря им за тази чудесна проява на родолюбие. Благодаря и на техните родители, семейства и учители.“ – каза кметът.\r\n„Христо Ботев и българските герои живяха и се бориха, за да ни има нас днес, за да бъде България свободна, независима и силна европейска държава. А наш дълг е да сме единни и да работим за децата на Велико Търново и за Родината.“, категоричен е Даниел Панов. Пред паметника на Ботев бяха поднесени венци и цветя. В същото време бяха поставени часови, отдадена чест и поднесени цветя пред паметниците „Васил Левски”, „Паметник на обесените”, „Стефан Стамболов”, „Велчова завера”, Паметната плоча на загиналите и на гробовете на Венета и Иванка Ботеви. Пред паметника „Майка България” бе представена литературната композиция „Спасена памет“, посветена на 143 год. от гибелта на Христо Ботев, в изпълнение на Михаела Стоянова, Белослава Маринова и Иван Брайнов, ученици от ПМГ „Васил Друмев”. С военен ритуал бяха поднесени венци и цветя на признателност. Кметът Даниел Панов отдаде почит  заедно с по-малкия си син Ивайло. е вечно, вълнуващо и незабравимо. Нека си спомним неговите стихове и заветни думи, написани преди да стане на 28 години:                                      ...                                                                                      Из писмата и прозата на Ботев:      Пророческите думи на Христо Ботев са изпълнени - той живее в нашите души и сърца. ", "date": "2019.06.03", "title": "Откриха паметник на Христо Ботев във Велико Търново (СНИМКИ)"}
{"url": "https://www.actualno.com/europe/ruskite-miliarderi-sa-stanali-po-bogati-s-227-mlrd-dolara-prez-2019-g-news_755287.html", "text": "    Общото състояние на най-богатите руснаци за първите пет месеца от 2019 година се е увеличило с 22,729 млрд. долара. Това предава руската агенция EA Daily като се позовава на данните от рейтинга на Bloomberg Billionaires Index (BBI).      На първо място сред руските милиардери в списъка на BBI е съсобственика на „Новатек“ Леонид Михелсон, чието състояние е нараснало с 3,22 млрд. долара от началото на годината – до 22,7 млрд. На второ и трето място са основният акционер в групата НЛМК Владимир Лисин, който е увеличил богатството си с 3,44 млрд долара – до 21,3 и един от основните собственици на „Норникел“ Владимир Потанин, който е увеличил състоянието си с 1,4 млрд долара до 21.   Основният собственик на \"Северстал\" Алексей Мордашов е на четвърто място (състоянието му се е увеличило с 1,37 млрд. долара до 18,8 млрд. долара), а съсобственикът на \"Лукойл\" Вагит Алекперов е на пето място с богатство от 17,9 млрд. Долара ( от началото на годината се е увеличило с 1,88 млрд. долара).\r\nГенадий Тимченко е на шесто място, притежава дялове в „Новатек“ и „Сибур“ - богатството му се е увеличило с 3.1 млрд. долара до 16.9 млрд. Долара. Седмото място е заето от Алишер Усманов (Металоинвест, Мегафон) с богатство от 16,4 млрд. долара (увеличение от 2,22 млрд. долара).  След това в списъка са Роман Абрамович, чието състояние се е увеличило с 849 милиона долара – до 15 милиарда и основният собственик на „Ренова“ Виктор Вакселберг (неговият капитал се е увеличил с 549 милиона долара до 13,7 млрд.). Десетката затваря основният акционер „Еврохим“ и СУЕК Андрей Мелниченко с капитал от 13,4 млрд. долара – увеличение с 940 милиона, пише още агенция \"Фокус\".\r\nТрябва да се отбележи, че индексът BBI се изчислява въз основа на стойността на акциите на компаниите, в които милиардерите притежават акции. За някои компании изчислението се основава на съотношението между капитализацията на дружеството и EBITDA или цената на акцията към печалбата на акция. Като цяло рейтингът на BBI включва 500-те най-богати хора в света, от руснаците в момента той включва 22 души. ", "date": "2019.06.03", "title": "Руските милиардери са станали по-богати с 22,7 млрд. долара през 2019 г."}
{"url": "https://www.actualno.com/asia/zlatna-era-za-turizma-v-turcija-milioni-letovnici-priijdat-v-antalija-news_755084.html", "text": "    Туристическият сектор в Турция преживява златна ера. Местата в хотелите в курорта Анталия са изцяло заети за 2019 г. и туроператорите вече са започнали да правят резервации за 2020 г., пишат турски медии.      Цифрите за първите пет месеца на годината в сферата на туризма показват, че целта за 2019 г. от 50 млн. туристи ще бъде надхвърлена, предава в. Güneş.\r\nПрез май Анталия е посрещнала 1.7 млн. туристи от 174 страни. През първите 5 месеца на годината курортът е бил посетен от над 3 млн. туристи, което представлява увеличение с 19% спрямо същия период на миналата година.   През 2018 г. Анталия е посрещнала 14 млн. туристи, а тази година се очаква броят на туристите в курорта да надхвърли 15 млн. и курортът да подобри досегашния си рекорд.  Турският туристически сектор си поставя нови цели. Подготвят се алтернативни туристически пакети, които да дадат възможност туристите да правят по-големи разходи.\r\nНе е изненада, че най-многобройните посетители са руснаците, чиито брой нараства с 20% до 1.2 млн. души. След тях са германците, които са над 600 000, следвани от британци (над 192 000), украинци (165 000) и холандци (134 000), съобщава Daily Sabah.\r\nПолша, Литва, Белгия, Израел и Дания допълват десетте държави, изпратили най-много туристи в града.     ", "date": "2019.06.03", "title": "\"Златна ера\" за туризма в Турция, милиони летовници прииждат в Анталия"}
{"url": "https://www.actualno.com/moresport/istorijata-predi-djoshua-na-12-godini-ruis-biel-30-godishni-myje-news_755239.html", "text": "    Светът на бокса бе разтърсен от сензационната загуба на звездата Антъни Джошуа срещу Анди Руис вчера сутринта българско време.      Тя бе първо поражение в професионалната кариера на британеца и първи успех за световна титла в тази на мексиканеца.   Мнозина са на мнение, че Руис е шампионът с най-невероятно телосложение в историята на тежка категория. Роденият в САЩ боксьор тежи 121 килограма и коремът и гърдите му висят. Но според самия него излишното тегло не му е минус, а напротив - помага му.\r\nАнди расте пълен, но това не му пречи на спортните занимания и по скорост той превъзхожда не само връстниците си, но и по-големи момчета.  Преди мача с Джошуа баща му разказва: \"Знаех, че Анди има голям потенциал, защото на 12 години той биеше 30-годишни мъже.\r\nПолицаи, живеещи до нас, молеха да проведат спаринги с Анди, но на ринга не знаеха какво да правят срещу него. Мисля, че същото нещо ще се случи и с Джошуа\".   В крайна сметка той се оказа напълно прав, а синът му се превърна в истинска сензация за един ден.    Вижте как е израснал палачът на Джошуа и снимки от неговото детство и кариера в . ", "date": "2019.06.03", "title": "Историята преди Джошуа: На 12 години Руис биел 30-годишни мъже"}
{"url": "https://www.actualno.com/balkani/papata-pomoli-romskata-obshtnost-v-rumynija-za-proshka-news_755211.html", "text": "    Папа Франциск I поиска прошка от ромската общност в Румъния по време на тридневната си визита при северните ни съседи, съобщава Romania Insider.      Искането на прошка стана факт в квартал \"Барбу Лаутару\", най-старият квартал на трансилванския град Блаж. Главата на Римокатолическата църква поиска от ромите прошка \"за всички тези случаи назад в историята, в които сме ви дискриминирали, третирали несправедливо или низвергвали сякаш сте Каин, а не Авел и не сме могли да ви признаем, да ви оценим и да защитим уникалността ви\". Цитатът е на Vaticannews.   Папата беше в Блаж и за да почете паметта и да обяви за блажени седем католически владики, убити по времето на комунизма в Румъния. Те са хвърлени в затвора още през 1948 година, където умират заради вярата си.\r\nСветият отец обърна внимание и на времената на комунизма в Румъния . \"Тези земи добре знаят колко много са страдали хората по тях, когато идеология или режим властва над тях и когато идеологията или режимът ги подтискат и не им позволяват да вземат сами решения за живота си, за свободата си, подтискат и въображението им“, каза папата. Той подчерта и, че за да се върви напред, трябва да се правят жертви от собственото „аз“ в името на общото благосъстояние.  Подобно и на , папата говори за проблема с емиграцията и в Румъния. Той посочи, че румънците-емигранти са обогатили държавите, които са ги приели, със своята култура и бит, а с труда си зад граница са помогнали на семействата си, които са останали в Румъния. Припомняме, че Италия е една от страните в Европа, в които има най-голяма румънска общност. Папата предупреди и, че ако Европа не отговори на предизвикателствата, ще преживее упадък.\r\nВизитата на папа Франциск е втората на глава на Римокатолическата църква в Румъния през последните 20 години. На месата в събота присъстваха почти 100 000 души, а при в град Яши се стекоха 150 000 души. Освен това, за разлика от България, в Румъния папа Франциск и румънският православен патриарх Даниил се помолиха заедно - първо на латински, после и на румънски . У нас Българската православна църква не се включи и в .    ", "date": "2019.06.03", "title": "Папата помоли ромската общност в Румъния за прошка"}
{"url": "https://www.actualno.com/society/ekolozi-mosv-predlaga-zakonovi-promeni-koito-zastrashavat-natura-2000-news_755295.html", "text": "    Министерство на околната среда и водите продължава да настоява за в Закона за биологичното разнообразие, които застрашават Натура 2000 мрежата в България , съобщава природозащитната коалиция от неправителствени организации и граждански групи „За да остане природа в България“.      Това става ясно от отговор на писмо на природозащитниците до премиера Бойко Борисов с искане за незабавно спиране на опасни поправки в Закона на биологичното разнообразие (ЗБР), предложени от министър Ненов Димов.   Природозащитната коалиция припомня, че в началото на 2019 г. МОСВ предложи поправки в ЗБР, които бяха предоставени за . Процедурата приключи с голям брой отрицателни становища на научни и академични институции , природозащитни организации и граждани .\r\nПричините за тях са, че ред предложения противоречат на различни български закони , както и на европейските директиви за природните местообитания и за птиците. Приемането и прилагането на предложените промени означава намаляване и обезсилване на мрежата Натура 2000, сериозни затруднения за устойчивото управление на защитените зони у нас и засилване на непрозрачното и авторитарно управление на природния ресурс на България, заради което в последните години страната ни продължава да губи гори, реки, дюни и защитени видове.  Въпреки отрицателните мнения от законопроекта частично отпадна единствено противоконституционното изискване за национализация на научни данни. МОСВ обаче запази задължението лицата работещи с видове и местообитания от Натура 2000 да осигуряват публичен достъп в тримесечен срок до първичните данни - резултат от работата им, но същевременно министерството отказа да даде определение в закона на понятието \"първични данни\", което остави възможност за административен произвол върху научните работници.\r\nМОСВ изтъква подкрепата за промените в закона на Съвета на учените към МОСВ, който има консултативни функции и от 26 негови членове, само трима са биолози.\r\nВъпреки важността на темата и европейските ангажименти на България, премиерът не се ангажира с темата , отговор идва отново от министерството на околната среда и отново защитава предложените промени, без да се съобрази с мненията на научни институти и природозащитни организация срещу законопроекта. Предстои МОСВ да внесе поправките за разглеждане в Министерски съвет в същия им вид.       След неуспешен опит да бъде отслабена защитата на Национален парк „Пирин“, за да започнат строежи в него, МОСВ оказва натиск едновременно срещу защитената природа и срещу експертните организации, които работят за опазване на природния капитал на България.\r\nКоалиция „За да остане природа в България“ предупреждава, че това е много опасен прецедент и продължава да настоява законопроектът да бъде отхвърлен. В случай, че той бъде одобрен в този вид от Министерски съвет, коалицията ще се противопостави с всички законови средства . Допълнителна информация: Ако предложенията на МОСВ за промени в ЗБР бъдат приети, ще влязат в сила следните опасни прецеденти:\r\n•    Целите на защитените зони от мрежата Натура 2000 ще бъдат променени в противоречие на  изискванията на европейската Директива за местообитанията. Това означава България да променя и да обезсилва еднолично европейските закони за природата;      •    Промени в предмета и целите на опазване в зоните могат да се правят по еднолична преценка на министъра при липса на ясни процедури за това – така МОСВ безконтролно ще предопределя смисъла и бъдещето на една защитена зона;\r\n•    Промените включват разработване на задължителни „Териториални планове за управление“, които да бъдат разработени за всички защитени зони в обхвата на една РИОСВ. Това означава, че този план ще включва части от зони, попадащи на територията на няколко РИОСВ. Но директивата на ЕС е съвсем ясна –  мерките за опазване се прилагат на ниво защитена зони, а не за части от зона.\r\n•    Чрез премахване на отговорностите  на Националния съвет по биологично разнообразие (НСБР) по отношение на политиките по Натура 2000 предложенията изключват научната основа за създаване и управление на мрежата Натура 2000. В НСБР членуват както представители на администрацията, така и на научни и академични държавни и граждански организации в областта на биоразнообразието, с конкретни изисквания за научна експертиза. Той се заменя с консултативен съвет, за който липсват изисквания за научна експертиза в областта на биоразнообразието. За разлика от НСБР, където са адекватно представени, академичните институции, които проучват биологичното разнообразие, според министерството не са страна в управлението на мрежата Натура 2000. Така те са изключени от процеса на вземане на компетентни решения по отношение на обектите на опазване на екологичната мрежа.\r\nУчастието на НПО в процесите за Натура 2000 се предлага да бъде ограничено, като се поставят диксриминативни изисквания. ", "date": "2019.06.03", "title": "Еколози: МОСВ предлага законови промени, които застрашават Натура 2000"}
{"url": "https://www.actualno.com/society/knsb-vodata-neizbejno-shte-poskypne-nujni-sa-vodni-pomoshti-news_755153.html", "text": "    Покачването на цената на водата е неизбежно, но важно с какви темпове се прави и как ще бъдат защитени социално слабите и работещите в сектора. Това каза президентът на КНСБ Пламен Димитров, при откриването на дискусия, посветена на развитието и проблемите на ВиК сектора.      Нужен е нов специален закон за ВиК услугите, който да отчита спецификите и неотменимостта на задължението за доставка на вода за всеки граждани на България и да гарантира публичния характер на сектора, каза Пламен Димитров. По думите му ВиК секторът е най-регулирания сектор в България, по-регулиран от банковия сектор.   В сектора има възможности за допълните приходи, които не минават задължително през цената на водата, каза президентът на КНСБ. Според Пламен Димитров в плановете за бюджета за следващата година може да бъдат предвидени ваучери за водни помощи.\r\nНа човек му трябват най-малко 50-100 литра на ден тоест до 3 куб. м на месец. Ако допуснем, че 500 000 домакинства се нуждаят от водни помощи, в държавния бюджет могат да се заложат 50 млн. лв. за подпомагане на нуждаещите се, каза Димитров, цитиран от в. \"24 часа\".  Нашето основно искане е 15% годишно увеличение заплатите в сектора. През последните години заплатите в страната растяха с темпове от 8-11% годишно, докато тези при ВиК услугите 2-3 по-малко и затова доходите на хората там са изостанали, каза Пламен Димитров. За тези увеличения ще са нужди още 25-27 млн. лева годишно, обясни той.\r\nДискусията е навременна, защото основен проблем на сектора е заплащането на ВиК операторите, каза председателят на КЕВР Иван Иванов. Към момента КЕВР е одобрила бизнес плановете на 27 ВиК дружества, които обслужват 77% на населението на страната, допълни Иванов.   Има области в страната, където цената на водата постига социалната поносимост и трябва да се търси друг механизъм за повишаване на заплатите. Нужно е допълнително държавно финансиране в сектора с около 50 млн. лева годишно, така че заплатите на служилите на водните оператори да се повишат, без да се вдига цената на водата за населението, каза Иван Иванов.    Възможно е разделяне на КЕВР на енергиен и на воден регулатор, но това може да направи Народното събрание, каза още Иванов. ", "date": "2019.06.03", "title": "КНСБ: Водата неизбежно ще поскъпне, нужни са водни помощи"}
{"url": "https://www.actualno.com/cinema/6-seriala-koito-ochakvame-s-netyrpenie-tova-ljato-news_753282.html", "text": "    Стрийминг палтформите са новата телевизия! И вече нищо не започва и свършва само с „Игра на тронове”, който пък свърши по напълно незадоволителен за почитатели си начин. Преди летният сезон бе мъртва зона за телевизията, а всички любими предавания и сериали излизаха във ваканция. Сега обаче положението е съвсем друго, а Netflix, Hulu и HBO се надпреварват за зрители, предлагайки доста по интригуващи продукции дори от Холивуд.      В списъка по-долу са подбрани най-интересните нови сериали и новите сезони на вече утвърдени сериали, които ще се появят през горещия сезон.       Мини сериалът е адаптация по фантастичния роман „Добри поличби“, написан в съавторство от Тери Пратчет и Нийл Гейман, който излиза през 1990 година. Сериите са продукция на BBC Studios и Amazon Prime и ще бъдат достъпни от 31 май. Сюжетът разказва за необичайното сътрудничество между ангела Азирафел и демона Кроули, които обединяват усилията си, за да предотвратят предстоящия Армагедон. Като Азирафел и Кроули ще видим Майкъл Шийн и Дейвид Тенант, а като Господ и Сатаната  ще чуваме гласовете на Франсис МакДормънд и Бенедикт Къмбърбач.         От 31 май Netflix пускат мини сериала „When They See Us“, базиран върху истинската история за петима тийнейджъри обвинени и осъдени през 1989 г. за изнасилване, което не са извършили. Преди да се окаже, че показанията на момчетата са измъкнати чрез насилие, те прекарват в затвора между 6 и 13 години. В четири епизода, историята на така наречените „Central Park Five“, ни разказва режисьорът Ейва Дю Верней.  През 2017 г., Hulu отбеляза историческо постижение, ставайки първата стрийминг платформа, спечелила водещо отличие на наградите Еми, за „Историята на прислужницата“.\r\nНа финалния за втори сезон епизод, физономията ми бе застинала с отворена уста, не можейки да повярвам, че Джун избра да се върне в Гилаед. Така че със сигурност нямам търпение да видя 13-те нови епизода, в които тя ще се опита да пребори властващата система. На 5 юни, от стрийминг платформата ще ни зарадват с цели три от новите епизоди, а станалите ще излизат всяка следваща сряда. Ако не сте гледали предходните два сезона, задължително поправете грешката, която сте допуснали.       ", "date": "2019.06.03", "title": "6 сериала, които очакваме с нетърпение това лято"}
