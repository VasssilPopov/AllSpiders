{"url": "https://www.actualno.com/starazagora/shestvie-sreshtu-nasilieto-nad-jeni-i-v-stara-zagorasnimki-news_1409653.html", "text": "      Въпреки дъждовното време с мирно шествие „Те вече никога няма да танцуват” и Стара Загора се включи в ежегодна международна кампания срещу насилието над жени. Петдесетината участници носеха плакати, транспаранти и фенери, както и червена пейка, на която бяха изписани 25 имена на жени, убити от партньорите си , сред които и старозагорки.          Шествието тръгна от паметника \"Свети Георги Победоносец\" в парк \"Александър Стамболийски\" (Алана) и спря пред съдебната палата. Там те поставиха пейката и подредиха край нея фенери и дамски обувки, изчетоха заедно имената на жените жертви на насилие и пуснаха светещи книжни фенери в тяхна памет.        Днес започва и 16-дневната кампания срещу насилието над жени , в рамките на която тази година ще се проведе и междуинституционална работна среща за договаряне прилагането на координационен механизъм за пострадали от насилие на територията на община Стара Загора. Сдружение \"Самаряни\" провежда и информационна кампания като част от световната инициатива „16 дни на активизъм срещу насилието, основано на пол”, която е насочена към различните форми на насилие срещу жени и деца. Тя започна днес, в Международния ден за премахването на насилието срещу жени , и продължава до 10 декември, Международния ден за правата на човека . За 15 години от съществуването на Кризисния център на сдружението в Стара Загора през него са преминали над 700 жени и деца , а на консултативната телефонна линия в помощ на пострадалите от насилие са консултирани над 40 души.      ", "date": "2019.11.25", "title": "Шествие срещу насилието над жени и в Стара Загора (СНИМКИ) "}
{"url": "https://www.actualno.com/america/sreshtata-mejdu-trymp-i-borisov-zapochna-s-pohvala-news_1409691.html", "text": "      В Белия дом започна срещата между американския президент Доналд Тръмп и българския премиер Бойко Борисов.      В началото на срещата Борисов изтъкна, че България харчи над 3% от БВП за отбрана, което е повече от исканите от Тръмп 2%. Чувайки това, американският президент похвали страната ни.   \"Много е вероятно да дойда в България, само Борисов да ме покани\", заяви американският президент Доналд Тръмп в Белия дом, където посрещна премиера Бойко Борисов, цитиран от Нова телевизия.\r\nТой също така не изключи възможността да отпаднат американските визи за български граждани. \"Може и да паднат визите, със сигурност ще го обсъдим\", заяви Тръмп пред журналистите в Овалния кабинет.  Тръмп похвали България, че разходите за отбрана са 3% от БВП и дори даде страната ни за пример на Германия. След като София купи 8 американски изтребителя F-16, българските разходи за отбрана скочиха до 3,1% от БВП на страната ни. Президентът на САЩ изрази задоволство, че България ще се сдобие със \"страхотни американски оръжия, най-добрите в света\".\r\nВ началото на разговора Тръмп подчерта добрите отношения и приятелството между САЩ и България. \"Имаме страхотно приятелство с България, много българи живеят в САЩ\", каза той.        След разговора на четири очи между Тръмп и Борисов, ще се състоят дискусии на двете официални делегации. В българската участват вицепремиерите Томислав Дончев и Красимир Каракачанов, министрите на финансите и на икономиката Владислав Горанов и Емил Караниколов. Вицепрезидентът на САЩ Майк Пенс също ще участва в разговорите, съобщи БНР.\r\nПремиерът Бойко Борисов гостува преди това в Националния демократичен институт във Вашингтон и бе посрещнат от вицепрезидентката му Шари Браян, съобщи самият той в профила си във Фейсбук. Неговите встъпителни думи към домакините му от Демократическата партия бяха следните:\r\n\"В нашата партия Америка я приемаме като едно цяло. Демокрацията изисква и затова политическите партии идват на власт, отиват си. През първите осем години като премиер работихме добре с вашата партия (Демократическата – б.р.), която управляваше. Тогава пак бях в Белия дом при президента (от Демократическата партия Барак) Обама. Хилари Клинтън (държавната секретарка) беше в София, г-н (Джон) Кери (също държавен секретар) беше в София. Така че сте ни еднакво близки демократите и републиканците. Вие тука си се карайте. У нас има място и за едните, и за другите.\"\r\nПреди това той пусна снимка на лимузината, с която го возят американците, като я придружи с коментар от една дума: \"Започваме!\"\r\nСледващата му среща бе с президента на Международния републикански институт Даниел Туининг, който каза, че за първи път е бил в България, когато тя е била кандидат за НАТО, и тогава е придружавал сенатора Джон Маккейн (вече покойник). Той се готви за ново посещение в София от 12 до 14 декември за участие в среща, чиято тема е борбата с екстремизма и насилието.    ", "date": "2019.11.25", "title": "Срещата между Тръмп и Борисов започна с похвала"}
{"url": "https://www.actualno.com/analysis/borisov-akcentira-vyrhu-energijnoto-sytrudnichestvo-sys-sasht-news_1409697.html", "text": "      България високо цени стратегическото си партньорство със Съединените американски щати и съм уверен, че днешната ни среща ще е от голяма полза за неговото развитие. Това заяви министър-председателят Бойко Борисов в началото на срещата си с президента на САЩ Доналд Тръмп.      „За мен е изключителна чест и привилегия да проведем нашата среща в Белия дом – символ на свободата и демокрацията“, отбеляза още премиерът Борисов. Българският министър-председател изрази удовлетворение от установения устойчив политически диалог на всички равнища и изрази увереност, че по-нататъшното му активизиране ще има ползи и за двете държави.   Министър-председателят Бойко Борисов акцентира върху отличното партньорство между България и САЩ в редица сфери. В разговора си с американския президент Доналд Тръмп премиерът Борисов посочи конструктивното взаимодействие между двете държави по подготовката и сключването на договора за придобиване на бойни самолети F-16 Block 70.   Българският министър-председател специално акцентира върху индустриалното сътрудничество, което съпътства модернизацията на българските въоръжени сили.\r\nПремиерът Борисов отбеляза също сътрудничеството на България и САЩ в областта на енергетиката, в контекста на националната сигурност. Изтъкна и проектите, по които страната ни работи усилено и които ще допринесат за диверсификация на енергийните източници и маршрути.   Друга тема, която открои министър-председателят Борисов, беше значението на търговско-икономическите отношения между България и САЩ. Премиерът заяви, че американските инвеститори са добре дошли у нас и посочи стремежа на страната ни да насърчава високотехнологични производства. Българският министър-председател посочи предимствата на България като инвестиционна дестинация.    Премиерът Бойко Борисов изрази интереса на България да задълбочи сътрудничеството си със САЩ и в редица други сфери като образованието, науката, насърчаването на туризма и контактите между хората. ", "date": "2019.11.25", "title": "Борисов акцентира върху енергийното \"сътрудничество\" със САЩ"}
{"url": "https://www.actualno.com/society/prepodavatel-po-jurnalistika-razkri-zashto-bylgarskite-medii-ne-obsyjdat-voennija-ni-iznos-news_1409683.html", "text": "      Това, което не се обсъжда от българските медии, е българският военен износ, защото България държи между 60 и 70% от експорта на т. нар. ”нестандартно въоръжение” в НАТО, т. е. всичкото това оръжие, което е по стандартите на бившия Варшавски договор. Това са едни големи договори, които минават през американски компании.      Това каза пред БНР преподавателят в Департамента по журналистика и масова комуникация към Калифорнийския университет Христофор Караджов  по повод визитата на премиера Бойко Борисов в САЩ по покана на Доналд Тръмп.   По думите му това са договори, които се одобряват в НАТО.\r\n\"Да речем за това кой ще снабдява въоръжените сили на Полша или на Естония, които не биха могли да се случат без одобрението на САЩ\",обясни Караджов.  Според него България е абсолютно неизвестна величина и ако има пресконференция на Борисов и Тръмп след срещата им, всички въпроси на журналистите ще бъдат към американския президент във връзка с процедурата по импийчмънт.\r\nВ предварително обявените теми за срещата липсва коментар за бъдещето на българския износ за НАТО на нестандартно въоръжение, а голяма част от него не може да стане възможен без одобрението на САЩ, обясни той. Българският износ на военна продукция е за около 1.2 млрд. евро годишно, подчерта той.   Караджов коментира и интервюто на бившия посланик на САЩ в София Джеймс Пардю пред Дойче веле, в което той прави сравнение на начините, по които Борисов и Тръмп се отнасят към медиите в страните си.    \"Това, което Борисов може да си позволи да направи с медиите в България, е абсолютно непостижимо дори и за най-могъщия американски президент, за щастие. Така че има основание в сравнението, но то е до голяма степен повърхностно, поради различната специфика на държавите, но има много сходни черти в маниера и свойския начин на отношение, който се наблюдава и при двамата\", каза Караджов.\r\nСпоред него би било интересно премиерът Борисов да бъде запитан за статията на Пардю за изданието „Хил“, в която той твърди, че България е сред примерите какво може да се случи, когато политика за компрометиране на независимата журналистика се увенчае с успех.\r\nЗа руското влияние в политиката на България Христофор Караджов коментира, че Путин е единственият политик, когото Тръмп не е критикувал, поне открито. \"не знам как ще размаха пръст на българския премиер\", допълни той. ", "date": "2019.11.25", "title": "Преподавател по журналистика разкри защо българските медии не обсъждат военния ни износ"}
{"url": "https://www.actualno.com/crime/povdignaha-obvinenie-na-martin-trifonov-za-ubijstvoto-na-kristin-ot-s-sotirja-news_1409677.html", "text": "      Окръжната прокуратура в Сливен предаде на съд Мартин Трифонов, обвинен в убийството на 7-годишната Кристин от сливенското село Сотиря, предаде БНТ.      На 15 август обвиняемият нападнал момичето близо до дома й. Детето почина от нараняванията си. След престъплението Мартин се укриваше близо денонощие.   Повдигнати са му три обвинения - за убийство на малолетна по особено жесток начин, за изнасилване и блудство. За две от обвиненията са предвидени от 10 до 20 години затвор, а за третото до 10 години.\r\nПрез лятото близките на убитата Кристин внесоха подписка за промяна в законодателството да отпадне възможността да се намалява наказанието при тежки криминални престъпления при направени самопризнания.   ", "date": "2019.11.25", "title": "Повдигнаха обвинение на Мартин Трифонов за убийството на Кристин от с. Сотиря "}
{"url": "https://www.actualno.com/society/novinite-naj-vajnoto-za-denja-25-noemvri-news_1409628.html", "text": "      Редакционният екип на ви представя най-важните новини за изминалия ден, 25 ноември.       Делът на болничните листове с продължителност до 7 дни, за които се отнасят обвиненията на част от работодателите за сериозни злоупотреби и ползване на фалшиви болнични листове, е нисък на фона на общия брой болнични листове с плащане, както и за разходите за обезщетения по болест като цяло.   \"В нашата партия Америка (ГЕРБ – бел.ред.) я приемаме като едно цяло. Демокрацията изисква и затова политическите партии идват на власт, отиват си. През първите осем години като премиер работихме добре с вашата партия (Демократическата), която управляваше. Българските власти са сезирали председателя на Европейския парламент Давид Сасоли с искане да бъде свален имунитетът на евродепутатката от групата на европейските социалисти и демократи Елена Йончева. Това съобщи самият Сасоли при откриването на пленарната сесия днес в Страсбург, предаде БНР.     Управляващите се вслушаха в предложението на общините и апартаментите за краткосрочен наем ще влязат в регистър. Отдаването на апартаменти и стаи под наем, които не са регистрирани според Закона за туризма, през платформи като Booking.com, Airbnb, Expedia, Facebook, се забранява. Още първия ден на 2020 година обещава сблъсък на газовия фронт между Русия и Украйна - тогава изтича договорът за транзит на природен газ от руските находища към Европа. От години \"Газпром\" се готви да врътне кранчето, но засега не може да си го позволи, защото все още има договори за доставка на газ с входна точка през Украйна (България е пример за такава държава, нашият договор изтича през 2021 година).    Няма давност за такъв тип морални прегрешения, каквито Симеонов направи. Така депутатът от ДПС Йордан Цонев коментира защо ДПС сега се е сетило за Симеонов и го бойкотира, а не когато бившият вицепремиер. От училищния стол до седалката в автобуса, от дивана на леглото и така всеки ден... В ежедневието си много младежи водят недостатъчно подвижен начин на живот. И проявяват прекалено ниска физическа активност. Това е изводът на Световната здравна организация, която алармира за вредните последици от това бездействие в ново изследване, публикувано на 22 ноември в сп.  The Lancet Child&Adolescent Health. Израел ще депортира ръководителя на представителството на правозащитната организация Human Rights Watch в Израел и Палестина Омар Шакир. Причината е отказ на Върховния съд да продължи срока на визата му, съобщава РИА Новости, цитирана от БГНЕС. Срещата на премиера Бойко Борисов с президента Доналд Тръмп, която се очаква да започне в 21 часа българско време, не е \"благодарност\", а \"нов етап от развитието на отношенията между двете страни\". Всяка година няколко стотин жени в Русия попадат в затвора за убийство. Повечето от тях са били принудени да се защитят от агресия от страна на свои роднини или партньори. Руските власти са уверени, че проблемът с домашното насилие и мащабите на дискриминацията на жените в страната са \"съществено преувеличени.\" ", "date": "2019.11.25", "title": "Новините: Най-важното за деня, 25 ноември"}
{"url": "https://www.actualno.com/balkani/albanija-i-kosovo-obmisljat-unificirana-vynshna-politika-news_1409682.html", "text": "      На съвместна конференция на албански политически представители от региона на тема „Ролята на Албания в насърчаването на националния интерес на албанците в Западните Балкани“, проведена днес в Тирана, беше поставен специален акцент върху обединяването на външната политика между Република Косово и Република Албания.      Албанският министър за Европа и външна политика Гент Цакай, който е косовар, подчерта в приветствието си, че пълната координация и взаимосвързаност на външнополитическите цели на Албания е от съществено значение за албанците и е много полезна за региона.   „ Повече от съвместна комисия, разбира се, има нужда от пълно унифициране на външната политика чрез взаимното свързване на двете министерства. Споразумението, подписано през май, е важна отправна точка, която трябва да бъде посрещната с допълнителни мерки и да бъде изпълнена с пълна ефективност“, каза Цакай.\r\nАлбанският министър посочи, че положението на албанците в Сърбия остава тревожно.  \"Днес те са недостатъчно представени в централните и местните институции, а и загриженост предизвиква изтриването на албанците от гражданските регистри, което сериозно застрашава тяхната национална същност“,  заяви Цакай.\r\nВ края на своето обръщение Цакай отбеляза,  че албанците като обединено тяло и добре координирани политически партии са не само гаранция за напредък като нация, но и възможност за развити и евроатлантически Балкани. ", "date": "2019.11.25", "title": "Албания и Косово обмислят унифицирана външна политика "}
{"url": "https://www.actualno.com/pleven/kmetyt-na-pleven-njama-da-promenja-razmera-na-mestnite-danyci-i-taksi-news_1409599.html", "text": "      „Не предвиждам промяна в размера на местните данъци и такси. Разчетите, които сме направили в предните 4 години, показват, че на този етап тя не е наложителна. Такава промяна не може да бъде правена инцидентно. Тя трябва да се прави след обсъждане, след предварително разясняване на евентуална необходимост от нея и след сондиране на общественото мнение.“ Това каза днес плевенският кмет Георг Спартански на седмичната оперативка на общинското ръководство.      Той допълни, че преди 4 години, в началото на първия му мандат, е бил коригиран размерът на местната такса битови отпадъци. Това се наложило, защото кметът заварил от предишната управа над 1,6 млн. лв. неразплатени към фирмите по почистването в общината.   „Миналата година имаше недоволства, свързани с новия начин, по който се определяше т.нар. пътен данък. Там бяха вкарани коефициенти, които не ние, а законодателят определя за съответните категории. Те също са в рамките на от до и в крайна сметка решението на Общинския съвет е такова, каквото е. Мисля, че трябва по-глобално да разгледаме възможностите на българските общини да се самофинансират за голяма част от дейностите си. Да се направи анализ и той да се обсъди с централната власт като се постигне необходимият компромис между очакванията на местните власти към централната и обратно“, каза още градоначалникът.\r\nСпоред него е очевидно, че в момента не може да се говори за голяма финансова самостоятелност на местните власти. Това принуждава общините за всеки по-голям проект или да чакат европейско финансиране, или да си осигуряват местни приходи, което е трудно с ограничена приходна база, или да чакат на целеви държавни субсидии, които не могат да стигнат до всичките 265 общини.  „Трябва да има разумен баланс между местните данъци, които се определят с решения на местните парламенти, и тази финансова децентрализация, за която говорим и която предвижда част от приходите от данък общ доход, от данъците на фирмите и др. да остават там, където се произвеждат. Такова е очакването на българските общини. Сега на 100 лв. събран данък на територията на България 3 лв. отиват в съответната община, останалите 97 лв. отиват централизирано – това не е моя статистика. Трябва да има по-справедливо и по-балансирано разпределение на данъците. Коректността изисква да кажа, че ние по места трябва да престанем да разчитаме само на централната власт. В крайна сметка, живеем така, както си го направим“, каза още Георг Спартански. ", "date": "2019.11.25", "title": "Кметът на Плевен няма да променя размера на местните данъци и такси"}
{"url": "https://www.actualno.com/starazagora/43-tochki-v-dnevnija-red-na-obshtinskata-sesija-na-28-noemvri-v-stara-zagora-news_1409617.html", "text": "      Предложение за осигуряване на устойчивост на в Стара Загора“, ще гласуват на последното си за ноември заседание общинските съветници в Града на липите. Проектът е по споразумение между общината и управителния орган на . Стойността на проектното предложение е . С него ще се създаде устойчива, естетична и безопасна градска жизнена среда.      „На първо четене ще гласуваме приемане на на територията на община Стара Загора. До този момент всеки клуб имаше свой правилник, целта е да бъде създаден общ, който ще улеснява ръководството и членовете на клубовете”, разясни пред журналисти Мария Динева, председател на местния парламент и уточни, че действащите пенсионерски клубове в общината са 52.   43 предложения ще разгледат на 28 ноември старейшините на Стара Загора, сред които отказ за закупуването от община Стара Загора на три частни имота в близост до колодрума в района на жп гарата. Ще се определи броят, местонахождението и сигнализирането на таксиметровите стоянки. Съветниците ще определят свои представители в Националното сдружение на общините в Република България (НСОРБ) и в държавните горски стопанства в Чирпан и Стара Загора. Ще изберат и представители за комисията по чл. 6 от Правилника за финансово подпомагане на процедури и дейности по асистирана репродукция и за комисията по чл. 11, ал. 1 от Наредбата за реда и условията за управление и разпореждане с общински жилищни имоти.\r\nВ дневния ред на сесията от кмета Живко Тодоров е внесено в структурата на администрацията. Заради промяната в изборния кодекс през 2016 и вдигането на прага за избор на кмет на кметство от 100 на 350 души население, на вота през октомври 20 села в общината не избираха кмет на населеното си място. Тако . Програмата в структурата влиза в сила със задна дата - 28 октомври.   ", "date": "2019.11.25", "title": "43 точки в дневния ред на общинската сесия на 28 ноември в Стара Загора"}
{"url": "https://www.actualno.com/society/animus-njama-da-otchujdavame-deca-shte-razjasnjavame-istanbulskata-konvencija-news_1409626.html", "text": "      Два проекта с външно финансиране - единият, фокусиран върху насилието над жени, другият - върху жертвите на домашното насилие - децата, разгръщат в различни райони на страната Фондация \"Асоциация Анимус\" и партньорски организации. И двата проекта са насочени към широката общественост, а поводът, както обясни директорът на фондацията Мария Чомарова е недоразяснената в България Истанбулска конвенция.  Тя увери: „Няма да отчуждаваме деца“ и обясни разразилата се истерия по темата с неразбиране, заради липсата на диалог.      \"Всички сме свидетели какво се случи в българското общество по повод Истанбулската конвенция, която всъщност беше един механизъм, изцяло насочен срещу домашното насилие и в защита на жените, но беше изцяло подменена като ценност и като идеи. Това ни даде възможност да разберем, че не сме си свършили работата – да говорим с хората и да обясним на прост човешки език какво е домашното насилие“, поясни Чомарова. „Не случайно в патриархалната част на Европа - на Балканите, ние приехме заигравката и подмяната на Истанбулската конвенция с истинската й същност – защитата на жените от насилието, но в Сърбия това не се случи – там всички я подкрепиха, защото преживяното във войните ги прави много чувствителни на тази тема, в Македония също“, добави Чомарова. Тя е убедена: „Домашното насилие не е личен проблем, не е и семеен проблем, то е обществен проблем. Това е глобален обществен проблем заедно с опазването на природната среда. Това са двата приоритета“.\r\nОт днес започва 16-дневна кампания срещу насилието на жени, обяви тя и уточни, че тази година фокусът ще е върху сексуалното насилие над жени и сексуалното насилие при войни и конфликти. Проект „Активни срещу насилието над жени“   С финансова подкрепа от Исландия, Лихтенщайн и Норвегия по линия на финансовия механизъм на ЕИП в партньорство с фондация „общество и сигурност“, фондация „Асоциация Анимус“ ще просвещава и активизира гражданското общество срещу насилието над жени. Предвиждат се  „изследвания на нагласите на полицейските служители в 4 области – София-град, Силистра, Смолян и Сливен; мониторинг и анализ на работата на ключови институции като съд, прокуратура, социални служби; застъпническа кампания, която да създаде умения на полицейските служители за разпознаване и интервенция при случаи на домашно насилие“, съобщиха от „Анимус“. Активното въвличане на полицаи в проекта като ключово звено за реакция по сигнали за домашно насилие цели да повиши техните ефективни действия и доверието на жертвите в полицията, съобщиха още от фондацията. Пъзелът Нямаме цифри, призна Чомарова и отбеляза, че се казва, че всяка четвърта или  трета жена е жертва на насилие, защото това са световните статистики – горе долу 33%, за Европа, респ. България, но не са мерени истински. „Сега с нашите партньори ще можем да измерим колко са сигналите на спешния номер 112 и в полицията“, съобщи тя и отбеляза, че проектът не е национално представителен, но резултатите за избраните райони ще бъдат представителни.    По данни на фондация “Анимус“ броят на настанените и консултираните клиенти в кризисния център „Света Петка“ към звено „Майка и бебе“ в комплекса за социални услуги за деца и семейства за периода от 1 януари 2018 до 15 ноември 2019 г., е 168 като са били настанени 84 жени с 84 деца; клиентите, ползвали консултативните услуги на „Анимус“ са 324, от които 61 деца; сигнализиралите на горещия телефон за пострадали от насилие са 2763. Обратната връзка МВР не разполага с данни за приетите повиквания на номер 112 от 2014  и 2015 г., тъй като вече са заличени, а за 2016 г. обажданията са 4 400 000 като има лека тенденция на спад. Общият брой нерегламентирани обаждания са 50%, обърна внимание Радостина Якимова, координатор на проекта. Според нея има тенденция на увеличаване на подадените сигнали за домашно насилие на телефон 112, но е въпрос на анализ дали домашното насилие се увеличава или хората са по-склонни да подават сигнали. За районите на проекта тя посочи, че за Силистра се запазва броя на сигналите, за област Сливен има лек ръст, за Смолян – лек спад, а за София няма промяна.    Подадените на номер 112 сигнали се разпределят на службите за спешна реакция, отбеляза Якимова и изтъкна, че за 2019 г. 5000 от сигналите не са подадени към СДВР или съответните служби на МВР. Същевременно се забелязва ръст на подадените сигнали към центровете за спешна медицинска помощ, посочи още тя и коментира, че вероятно жертвите са пострадали по-тежко. „Имаме увеличение на подадените сигнали за насилие и повишение на сигналите към спешна медицинска помощ“, обобщи тя.   Дирекция „Национална служба 112“ не разполагат с информация за броя изпратени патрули по адреси по темата „домашно насилие“, тъй като служителите на регионалните центрове нямат правомощия да регистрират и контролират действията на служителите в службите за спешно реагиране, алармира Якимова. „Оказва се, че няма никаква обратна връзка -  от телефон 112 е подаден сигнала към СДВР и нямат яснота дали на този сигнал е отишъл патрул и какво се е случило – няма проследяване“, отбеляза тя и съобщи, че това ще е едно от направленията на проекта в следващите три години. „Информацията, която събират операторите на телефон 112 е дали насилието е в момента на подаване на сигнала, кое е лицето – жертва, свидетел, съсед; придобива се информация за самите пострадали – брой, има ли рани, къде е случаят и има ли достъп до адреса, но не се събира информация за това какво се случва с жертвите при системно насилие. Предава се в оперативна част на МВР и нататък се поема от районен инспектор“.\r\nСлужителите в телефон 112 нямат задължение да проследяват повтаряемостта на случаите, алармира още тя и отбеляза, че това е задължение на районния полицейски по местоживеене. \"Затова следващите ни стъпки по проекта ще бъдат да разберем как районният инспектор проверява случаите на домашно насилие, когато е системно и как е регулиран този процес“, съобщи още координаторът на проекта. Тя разказа още, че по въпроса за общия брой посетени сигнали за домашно насилие от екипи на патрулно-постова дейност получили отговори с условности – че такава информация следвало да се даде от телефон 112, тъй като в Главна дирекция „Национална полиция“ липсва информационна система за получени и отработени сигнали от екипите на патрулно постова дейност. „В отговора, който получихме изрично беше упоменато, че данните може да се различават от реалните , защото според тях и системите, с които работят, това е задължение на 112, а от 112 казаха, че нямат тази информация“, добави Якимова. „Ще се опитаме чрез проекта да подредим една система, която разполага с много данни, но те са парцелирани и не е ясно къде са кой ги съхранява и какво се прави с тях“, каза още координаторът на проекта и изрази надежда резултатите да дадат пълната картина за това какво се случва със жертвите на домашно насилие, какви са мерките, които се предприемат и каква е превенцията, която извършват служителите в МВР.\r\n\"За да може изпълнителната власт да действа трябва да има статистика, а тя е доста хаотична и разпиляна\", добави експертът по проекта Катя Кръстанова и подчерта, че сега никой не знае какъв е реалният брой на жертвите на домашно насилие. За да не бъдат лъжливи числата , е необходим дълъг процес, призна Радослава Якимова. „Надяваме се заедно с МВР да започнем да набираме информация за домашното насилие и в бъдеще да имаме ясна представа“, добави тя. За проекта са избрани градове в различни краища на България, за да дадат картина на общите тенденции в държавата, поясни Катя Кръстанова. „Статистиката на МВР касае цялата страна, а нашия мониторинг ще бъде в 4 области, така че част от работата ни ще бъде с национална статистика – тази от полицията“, изтъкна още тя.   Българският Закон за защита от домашно насилие е категоричен – той определя сексуалното насилие в рамките на брака или съжителството като форма на домашно насилие и не го дискутира, въпросът е, че хората от институциите, професионалистите, които го срещат в работата си са доста по-толерантни към сексуалното насилие в рамките на домашното насилие, отколкото например изнасилването. Нагласите са, че това са семейни отношения, че намесата е нередна, коментира Катя Кръстанова.\r\n„Причините за домашното насилие се коренят в социалните роли – това, което на български беше неудачно преведено и стана нещо като развален телефон – джендър“, категорична е Мария Чомарова. Тя разказа, че избрали знакът на вещицата за емблема на \"Анимус\" като символ на вещата жена, знаеща и можеща, която в средновековието е била нападана и изгаряна, но е силната жена, която ще оцелее. „След 25 години, сега пак ни нападнаха, защото решиха, че наистина сме вещици и като бяба Яга крадем деца“, направи паралел Чомарова и подчерта, че мисията им е равнопоставеност между половете и здравословно общуване, което означава психично здраве, т.е. ненасилие, разбирателство, комуникация и изтъкна, че в асоциацията са психолози, социални работници, юристи, лекари и сега с проекта ще са рамо до рамо с полицаите, които също са от помагащите професии. Проект насочен към деца С финансовата подкрепа на ЕС асоциация „Анимус“ и Институт по социални дейности и практики (ИСДП)  ще оптимизират реакцията на органите за закрила на детето в България при домашно насилие със засегнати деца по проект „БОДРОЗИ“, който също беше представен в БТА. \"Институционалният отговор при домашно насилие е все още хаотичен, закъсняващ и често се изпуска гледната точка на детето, въпреки, че в България законодателят категорично е казал, че всяко дете, свидетел на насилие се счита за жертва на насилие\", посочи Катя Кръстанова, координатор на проекта. Целта на проекта, който е стартирал през октомври и ще продължи две години на национално ниво, е да се подобри отговора на компетентните органи в случаите, когато деца са въвлечени като жертви или свидетели на домашно насилие, съобщи изпълнителният директор на ИСДП Даринка Янкова.    Тя конкретизира, че се цели подобряване на сътрудничеството и координацията на институциите които работят с деца, подобряване капацитета на специалистите, развитие и утвърждаване на трите пилотни практики – детски центрове за застъпничество и закрила и уточни, че Институтът управлява кризисен център във Видин и два центъра за застъпничество и подкрепа на деца и родители в Шумен и Монтана. Вече проектът е подкрепен от МВР, правосъдното министерство, Агенцията за социално подпомагане, чийто териториални структури са основни органи, УНИЦЕФ България, зоните \"Закрила\", посочи Янкова. Предвижда се в рамките на проекта и програма за превенция на насилието в училище и преодоляване на агресията.\r\n„Домашното насилие е насилие в семейството, в двойката. Много по-често мъжът упражнява насилие, но жената участва, най-малко с понасянето или жертвайки се, а децата са в най-тежкото положение - да избират страна между майка си и баща си и са в конфликт на лоялност“, коментира Мария Чомарова.  Тя е категорична: „Нито асоциация „Анимус“, нито органите по закрила искат и са искали да отнемат деца от семействата. В никакъв случай те не ги отнемат от никого“ .  По думите й това, което се случва, е „когато се прецени, че има сериозен конфликт, война в семейството, когато децата реагират с нощни напикавания, опити за самоубийство, тежко алкохолно натравяне, наркотици … - да се вземе ограничителна заповед“.\r\nДиректорът на „Анимус“ отбеляза, че често с процедура по раздяла и развод, започва и битка за родителски права. „Родителите много трудно могат да преценят собствените си нарцистични рани и желания за мъст от потребностите на детето и въвличат децата си в собствените си битки“, коментира тя и поясни, че „този проект иска да постави на масата гледната точка на децата“.  Тя поясни защо - „децата не искат да видят бащите си в затвора, те не искат да участват в съдени процедури, да се връщат към болезненото събитие, те искат това да спре и да имат нормален живот“ и заяви, че се опитват заедно с всички институции да осигурят това на децата и извършителят на насилието да получи наказание, но и да се спази желанието на детето, ако не иска да дава показания, да не дава и да не се влачи по съдебни зали. „С тази цел е създадена „синя стая“ – кабинет с играчки, оборудван с камери, където специалисти водят разговор с детето, а други професионалисти – следователи, адвокати, прокурори наблюдават от друга стая и не разпъват детето на кръст“, разказа Чомарова  и лансира идеята този запис да се признае. Отчуждаването на деца „Отчуждаването на дете, разбира се, че е насилие. Големият въпрос е да се прецени това не е ли защита от тежко физическо, или сексуално насилие над дете“, заяви Чомарова и съобщи, че в според нея в случаи на връзване, малтретиране, глад, неглежиране, сексуално насилие е по-добре да бъде прекратена връзката с този родител. Голямото предизвикателство е как да се прецени кое е лъжа и кое истина, не отрича тя и съобщи, че с проекта  „Анимус“ и ИСДП ще опитат да създадат  добра практика – как спорещите страни да се чуват взаимно и в крайна сметка децата да бъдат защитени.   „Ние не сме съд, не сме арбитър, нито ние, нито социалните работници можем да отнемем дете. Това прави единствено българският съд със всички инстанции на обжалване“, заяви директорът на „Анимус“ и увери: „Искаме да защитим децата от жестоката битка на родителите“. Тя подчерта, че децата винаги са жертви и че докато родителите се бият и си отмъщават един на друг, отражението върху децата остава.\r\n„Нашият призив към всички  съдии, прокурори, следователи, лекари, училищни психолози  е: вслушайте се в децата, чуйте децата, информирайте ги, респект към тяхната гледна точка, преди да вземете решение“, увери Чомарова и съобщи, че ще бъде изработен учебник със стъпки как да се случва това. Съпротивата „Дали ще има реакция – тези процеси вървят по свои сценарии и идват по скоро от външни сценаристи и не се случва диалогът, който трябва да се случи\", коментира Мария Чомарова. \"Ние уважаваме страданието на всеки един член на обществото, включително на бащи, които по една или друга причина са загубили достъп до детето си“, заяви тя и посочи, че над 40% от клиентите на Центровете за обществена подкрепа към фондация „Анимус“ са бащи, по думите й - много успешни, ангажирани, загрижени, хора, които се променят, които искат да повишат родителския си капацитет и го правят. „Имаме и много успешни случаи на бащи, които са се събрали с децата си“, изтъкна още тя.\r\nСпоред нея напрежението, което се случва в обществото около стратегията за детето, Закона за социалните услуги и протестите на родители, е резултат на объркване. „Хората не могат да преценят кое е истинско, кое не е истинско – за ало измамниците, за трафика на хора – те всички са от един порядък“, коментира тя. Чомарова е категорична, че нещото, което трябва да се направи е да повишаваме родителския капацитет и изрази надежда за сериозна подкрепа от държавните институции. \"Проектът „БОДРОЗИ“ се финансира от ЕК и е насочен именно към подобряване на комуникацията на всички ключови специалисти и повишаване на тяхната експертиза, а уникалният му принос е да се въведе детската гледна точка и на останалите участници, за да има диалог\", подчерта директорът на фондацията. ", "date": "2019.11.25", "title": "\"Анимус\": Няма да отчуждаваме деца, ще разясняваме Истанбулската конвенция"}
{"url": "https://www.actualno.com/analysis/domashnoto-nasilie-v-rusija-tolkova-godini-go-e-tyrpjala-i-izvednyj-vadi-noj-news_1409572.html", "text": "      Всяка година няколко стотин жени в Русия попадат в затвора за убийство. Повечето от тях са били принудени да се защитят от агресия от страна на свои роднини или партньори. Руските власти са уверени, че проблемът с домашното насилие и мащабите на дискриминацията на жените в страната са \"съществено преувеличени.\" Така отговарят от министерство на правосъдието на Европейския съд по правата на човека, където се разглеждат четири дела, започнати от гражданки на Русия. На мъжът отсече китките. Наталия Тучникова беше призната за виновна в нападение над мъжа си, който се опитвал да я хвърли от 16-ия етаж, а преди това редовно я пребивал. Елена Гершман, преживяла 9 случая на тежки побоя от бившия си съпруг, но ѝ е отказано образуването на наказателно дело, заради декриминализирането на домашното насилие. Ирина Петракова е пребивана от мъжа си и продължава да я преследва след развода, но съдът му назначава само обществено полезен труд, а по-късно отменя и това наказание. Всички тези случаи получиха гласност в медиите, но далеч не са единични. Журналисти от \"Новая газета\" и \"Медиазона\" проучват делата и съдебните решения, произнесени към жените за убийство и доказват, че мащабите на домашното насилие в Русия наистина са огромни, а съдиите и правоохранителните органи са склонни да застават на страната на агресора.      Огромна част от осъдените за умишлено убийство рускини в действителност са се защитавали от своите партньори. Те са съдени като за тежко наказателно престъпление и в повечето случаи обвинените ги заплашва до 15 години затвор. Наказанието за тези, чиито действия са квалифицирани, като убийство при превишаване на пределите на необходимата защита, е значително по-малко - до две години затвор. Ни и при тези случаи на жените им се налага да стоят в затвор, защото не могат да се защитят от агресора с голи ръце. 91% от жените, осъдени за превишаване на самоотбраната са се защитавали от свои партньори или други роднини мъже. Мъжете, осъдени по същата алинея са едва 3%.\r\nНасилие - кухненски нож - затвор\"Обвинеяемата трябва да действа със социално-приемлив способ\", така адв. Елена Соловьова описва най-често срещаната аргументация на съдиите, които признават вината на жените, защитавали се от агресията на мъжете си. \r\nОт 2016 до 2018 година за убийство без утежняващи винагта обстоятелтсва са осъдени над 3 хил. рускини. За виновни за причиняването на тежка вреда за здравето, причинила смърт през 2017-2018 година са признати почти 1000 руски гражданки. 79% от тези 4 хил. жени по-рано са били жертви на домашно насилие от страна на пострадалия.   Ревността не е повод    И съдиите, и обвинителите са склонни да обвиняват подсъдимата в отва, че е търпяла насилественото отношение и сама е довела ситуацията до трагичната развръзка, казва още Елена Соловьеоа.  \r\nПо думите ѝ в резултат на много психиатрични експертизи, които се назначават по време на следствието често може да се видят твърдения затова, че състоянието на жената в момента на убийството не мож да се счита за афект, тъй като \"насилието е имало системен характер за нея\" и тя е трябвало да свикне с него. Нито Следственият комитет, нито прокуратурата не искат да вземат под внимание самата ситуация на домашното насилие, която е довела до убийството на агресора, добавя още Соловьова.    Подобни изводи може да се види в работата на руксите криминалисти. Например юрист, проучил обстоятелствата около 300 убийства, извършени от жени, стига до извода, че в 45% от тях причина за престъплението е стремежът на осъдената да спре противоправните действия на потърпевшия (или да спре насилствената ситуация). В повечето случаи жената извършва убийството непреднамерено и  при самозащита.\r\nВ 97% от случаите оръжието на убийството е кухненски нож.  Осъдените рядко се оказват инициатори на конфликта, наносят удара спонтанно и често със същото оръжие, с което загиналият ги е заплашвал. \r\nПовечето такива случаи трябва да се квалифицират като самоотбрана или превишаване на нейните предели, но на следователите им е по-лесно  и изгодно да ги разследват като убийство, споделя бивш следовател, който 25 години е работил в прокуратурата, пожелал да остане анонинем.   Статистиката на разкриваемостта на убийствата е главният критерий, по който се оценява работата на Следствения комитет на Русия. Има средвен показател по региони и следователите имат силен мотив да квалифицират като убийство, такива гранични ситуации, като самоотбрана. Самоотбрана срещу партньорите    За жените, които веднага са осъдени за превишаване на пределите на необходимата отбрана, нещата сякаш изглеждат по-добре, присъдата е по-малка, отколкото за умишлено убийстов. Но анализът на присъдите по този член показва, че според Наказателния кодекс повечето от тези дела изобщо не е трябвало да ги има. Мащабите на семейното насилие в тези дела също поразяват - от партньори или други мъже-роднини се отбраняват 9 от 10 жени.\r\nВ изследванете дела 82% от случаите жените са се отбранявали от мъжете или съжителите, а в 8% от роднини -мъже. При приъсите при мъжете, едва 3% от тях са се отбранявали от своите жени или съжителки, повечето 67% са се отбранявали от други познати мъже. Други 18% са се отбранявали от роднини, които при почти всички случаи също са били мъже. Почти в 40% от присъдите срещу жените се казва, че по-раон мъжът редовно е пребивал партньорката си. \r\nДанните говорят, че срещу мъжете престъпленията най-често са извън семейството, докато с жените ситуацията е обратната. Роднините мъже са голяма опасност за жените, ето защо, когато говорим  за домашно насилие ние често говорим за насилие по отношение на жените.   Кога отбраната е необходимаСпоред закона в Русия вие може да се защитавате сами и да защитавате други от насилие. Ако действията на нападателя заплашват живота ви, може да се защитава с всякакви достъпни средства. Ако няма опасност за живота, може да се защитаваш само с тези средства, които съответстват на характера и опасността на посегателството. Т.е. не трябва да се причинява по-голяма вреда на нападателя, отколкото той сам може да ви причини (изключение е неочакваното нападение, когато не може да оцените обективно опасността).\r\nНа практика съдиите оценяват заплахата за живота и здравето в зависимост от това, прилагал ли е нападателят оръжие. Бият ви с ръце - може да се отбранявате с ръце, нападат ви с тиган - това трябва да е равна битка с тигани. Но ако ако нападателят е без оръжие, а вие използвате някакъв битов предмет - вие нарушавате закона. Така разсъждават съдиите. Но често мъжете нападат именно с голи ръце, а жените, защитавайки се, са принудени да използват оръжие, защото са физически по-слаби. И тогава и следователите, и съдиите решават, че жената превишаав пределите не неизбежна отбрана и следователно - извършила е престъпление. Насилствена промяна на основите Съдиите не разбират какво означава насилие в семейството, казва Мари Давтян.  На тях им се струва, че това явление не е опасно за жените. Съдиите страдат от всички стереотип, които създава обществото: \"сама си е виновна\", \"ако не й харесва да си е тръгнала\". За това казват \"тя много пъти е била бита, това е бил поредният конфликт, а тя незнайно защо взима нож.\" \"Жените са насилвани не защото са добри или лоши, а именно защото са жени, защото може да бъдат възприемани като собственост\", казва Анна Ривина от центъра за борба с насилието \"Насилию.нет.\". Ако съдиите разберат, че делата за самоотбрана са резултат от дълги години мъчения и издевателства, то жените просто няма да носят отговорност за това, че са се спасили, кактот е записано в Закона в частта за необходимата отбрана. \r\nПо думите на Ривина в постсъветско време в държавната дума 40 пъти са внасяни инициативи, свързани с домашното насилие. Нито един документ не е бил разгледан в пленарно заседание.   Когато има закон срещу домашното насилие - това е съвсем друго отношение на държавата. Това е специална подготовка на полицията, следователите и съдиите - тях ги учат как се държат агресорите, какво преживяват потърпевшите, как всичко това се развива. Длъжностните лица, които разбират ситуацията домашно насилие по друг начин гледат на нещата, обяснява Мари Давтян. \r\nЗаконопректът, за който говорят правозащитниците е внесен още през 2016 година. Още тогава той предвиждаше въвеждането на ограничителна заповед, която ще забрани на агресорите да се приближават до жертвите си, създаване на убежища за пострадалите ,гарантирането на юридическа и психологична помощ. Законопроектът обаче е спрят он Съвета на държавната дума, вместо него е приет законът на сенатора Елена Мизулина за декриминализирането на побоя в семейството. \r\nПрез последните месеци в държавните структури се обсъжда нова версия на законопроект за семейно-битовото насилие, предложен от група правозащитници и юристи. В края на 2019 година е планирано той да бъде внесен в държавната дума. Противниците му го считат за \"инструмент за изкореняване и насилствена промяна на самите основи на руското общество, унищожаването на традиционните семейни и нравствени ценности.\"\r\nПо данни на руското вътрешно министерство само през 2016 година (т.е. до отмяната на наказателната отговорност за побой в семейството) в Русия са регистрирани над 64 хил. случая на домашно насилие, половината от които са извършени от страна на мъжете към жените им. През 2017 година след декриминализирането на побоите към близките тези случаи са регистрирани два пъти по-малко случаи.\r\nПри липсата на специален закон за насилието, при бездействието на правоохратинелните органи и наложилата се в Русия култура на обвинение на жертивте на насилие за това, което се е случило с тях, едва 3% от пострадалите довеждат нещата до съд. Останалите рискуват не само отново да се окажат жертви, но да се превърнат обвиняеми и да попаднат в затвора. ", "date": "2019.11.25", "title": "Домашното насилие в Русия: Толкова години го е търпяла и изведнъж вади нож "}
{"url": "https://www.actualno.com/faces/jurnalistyt-daniel-nenchev-vsichki-svetovni-artisti-imat-neshto-obshto-vjarvat-v-svobodata-news_1409601.html", "text": "               Какво прави един артист \"световен\"? Извън общото основание, че е игран/слушан/четен навсякъде, което невинаги значи прекалено много, невинаги е достатъчно. Да, съгласен съм, правдиво е наблюдението ти. Прощавай, но ще бъда директен - идеите без граници правят един артист световен. Филмът “Ага” на Милко Лазаров има 40 награди от 50 фестивала. Филмът разказва с въздействаща кинематография за една болка, която боли еднакво навсякъде - разпада на семейството. Но, Милко носи съзнанието и самочувствието, че трябва да създава такова - световно кино. Кино, което излиза извън всяка конюнктура, съобразяване с пазара и други ограничаващи обструкции. Бях с него и на най-стария кино фестивал в света - във Венеция и знам - Милко Лазаров е световен артист. В книгата имам още доста примери за това.  Един артист става световен, ако носи и съзнанието, че локалното може да бъде глобално. А не глобалното локално. Интересни сме на другите с личната ни специфика и история. Правил си стотици интервюта - как селектира тези 30? Няма как при подбора да не се е минало през онзи процес, който в името на компресията води до орязването на нещо хубаво, на, както се нарича, \"killing your darlings\". Разбира се. Соня Йончева например изпадна от влака, колкото и да ми се искаше да е в първа класа, където тя е по света. Просто имах интервю с нея, но не беше добро. Заради мен, не заради нея. В “Идеи без граници” включих интервютата ми, които не съм претупвал за 10 минути по телевизията или по радиото, а напротив - избрах онези, които са дълги, съдържателни и с добавена стойност. Смея да твърдя - вътре има смислени послания, възгледи и идеи, които не са еднодневки. В тези интервюта съм си поговорил с човека поне час. А с повечето от интервюираните - и не еднократно. В книгата съм публикувал например есенцията от 4 интервюта с писателя Георги Господинов за различни медии. Така, читателят може да проследи параболата от първата му стихосбирка “Лапидаруим”, през кратките истории и “физиката на тъгата” до “химията на радостта”. С Теди Москов пък, с писателите Капка Касабова и Димитър Динев или с актьора Димитър Маринов, направих интервюта специално за тази книга. Във всичките обаче актуалността е само формален повод за по-дълбок разговор.     Откроява ли се в книгата някаква обща сюжетна нишка, нещо, което си забелязал да свързва всички големи, с които си говорил: всеки е казвал нещо различно, но само ти, обединявайки ги в книга, да си го видял в по-широк хоризонт? Да. Темата за свободата. Първоначалната ми хрумка беше да събера по-задълбочените си интервюта с български артисти със значими успехи по света - по повод 30-годишнината от началото на демократичните промени. Събрах ги. И като почнах да ги чета и да ги редактирам просто темата за свободата се открои от само себе си. Тя присъства във всяко интервю. Кабаиванска например казва, че свободата е липсата на страх. Димитър Динев я свързва с това “да останеш чужд”. Андрей Паунов и Лъчезар Бояджиев смятат, че границите трябва да паднат, а Димитър Маринов точно обратното. Едно от най-ценните ми открития обаче е, че можеш да бъдеш едновременно свободен и интересен на най-различни хора по света, дори когато създаваш изкуство на български език. Това е важен извод за мен. Че с идеи, които идват от нашия културен код, можем да вълнуваме и други човешки същества. В есето си \"По повод \"духа на мястото\" Цветан Стоянов обяснява тези отношения между световно и локално в не много справедливо разпределение на ролите - за големите култури, английска, немска, френска, руска, твърди той, са запазени големите теми - любовта, самотата, страданието, докато локалните и малки, като нашата, са приети да участват в \"световния диалог\" само ако разказват екзотично за самите себе си, както правят Маркес, Радичков и много други. Мислиш ли, че има пробив в тази културна география?  Да. Кристо. Той добави към големите теми - темата за радостта и темата за природата на изкуството. Съвсем не е малко, не мислиш ли? И то с изкуство, което “е над всичко”, както ми каза Кристо. И над политиката, и над морала. Но основанията на това изкуство надмогнало всякакви граници и определения - могат да се търсят в Габрово. Това за мен е истински значимо. Има ли някоя история, съпътстваща самите интервюта, която би разказал?    Бях на сцената, когато Васко Василев репетираше за концерт в НДК. И видях как увива цигулката си със знаменце на испанските му приятели и музиканти, които гальовно нарича “циганета”. Тази игра със знамената ми се стори много симпатична. Тогава си помислих за националната принадлежност като за нещо, на което си почитател от малък. Като в спорта. Че можем благородно да играем с другите националности, но ей така за спорта или за изкуството. Другото съревнование води до войни. Музиката може да е много добър посредник в тази игра. А Васко е свирил с едни от великите музиканти в историята - Майкъл Джексън, Павароти и Доминго, Стинг... Какво е мнението ти за общата ситуация с мястото на културата в медиите у нас? По правило всичко там се изтиква в негледаеми часови пояси, в неоткриваеми места по сайтовете, в кратки информации по вестниците. Това е нормално. Хората са движени преди всичко от инстинктите си за самосъхранение и оцеляване. Новините и актуалните предавания обслужват именно тези инстинкти. Когато разбира се не злоупотребяват с тях, което за съжаление е честа практика. Особено в медиите, в които основен предмет на дейност е търговията. Културата, в контекста на въпроса ти, изисква специални потребности в хората. А те се създават чрез пълноценно образование и култивиране на здравословно любопитство. И чрез консенсус, че духовните преживявания са същественна ценност, по-смислена от самоцелните развлечения. Последните три условия - за повечето от нас предстои да станат налични. Дано сме живи. Със сигурност си забелязал необходимостта от определени държавни реформи в културата, които така и не се правят; какво би променил и как? Бих назначил хора, които знаят чужди езици в министерството на културата. Бих преформатирал всички театри, опери и музикални състави на държавна хранилка в субекти, които работят на проектен принцип. Същевременно с това, бих обяснил на министъра на финансите и всичките му подчинени чичковци, лели и вуйчовци защо САЩ няма министерство на културата, а европейските държави имат голяма нужда от такова. Бих ги попитал какво правят с наличното при тях знание, че всеки 1 лев инвестиран в култура и културно-творчески индустрии връща в бюджета 6 лева. Преди да тръгна да намалявам ДДС-то на книгите, бих създал образователни предпоставки децата истински жадно да четат. Бих направил национална кампания, с която да променя схващането, че културата са някакви елитарни и префърцунени опазвания на вкаменелости,  черно-бели портрети или чудесния ни фолклор. Като убедя хората, че културата всъщност е онова, което прави действения ни живот по-смислен днес. Ще направя така, че лицето на тази страна да са българските оперни гласове или пък изкуството на Кристо. Сега, ако си чужденец и дойдеш в България, по никакъв начин няма как да разбереш, че едни от най-големите оперни певци в света са от тази страна или пък че Кристо е българин. Тези факти трябва да са витрината на България, а не в кюшетата на музеите. Тук обаче ще кажа и обратното: немалка част от интервюираните от теб работиха с огромно вдъхновение тъкмо през 90'те, най-лошият икономически период, но в същото време натрупаха престижа си тогава. Това не обезсмисля ли донякъде дежурната теза, че е виновна държавата; културата, за разлика от други сфери, често си намира път в състояние на различни типове репресия. С това, разбира се, не защитавам каквато и да било безхаберие спрямо нея - посочвам само това 90'тарско обстоятелство и ми се ще да коментираш него. Точно така. Повечето от историите в книгата са истории на лични успехи и таланти, надмогнали политическото разделение, унаследения от комунизма преход, мутрите, ченгетата, фалитите и простащината. Тео Ушев например е световен артист, който говори български, английски и френски, но е и човек с огромен, неимоверен труд зад гърба си. Номиниран за \"Оскар\", с безброй награди от целия свят. Държавата не подкрепи проекта му за програмата на българското председателство. Но това не го спря и той го показа преди дни в зала 1 на НДК - анимационния концерт по Вивалди. Тео е по-силен от тесногръдието и канцеларското мислене.\r\nНо искам и да ти кажа, че тази моя книга “Идеи без граници”, с тези 30 интервюта вътре със световни артисти от България, е и критическа антитеза на мантрите на покрусата по отношение на прехода - “Каква я мислехме, каква стана”, “Българите напускат България” и т.н. В книгата са паралелните истории на прехода, които доказват че България може да съществува и извън географските си граници. И то в много приятен вид - под формата на универсални идеи в изкуството, които могат да вълнуват различни човешки същества по света.  ", "date": "2019.11.25", "title": "Журналистът Даниел Ненчев: Всички световни артисти имат нещо общо - вярват в свободата"}
{"url": "https://www.actualno.com/society/sistemata-ni-ubiva-poiska-ostavkite-na-118-deputati-i-na-valeri-simeonov-news_1409647.html", "text": "      Автомобили с черни балони, черни знамена и надписи \"Системата ни убива\" тръгнаха от Народното събрание към кръговото кръстовище на 4-ти км, като преди това ще блокират движението на Орлов мост, предаде БГНЕС.      Автошествието иска оставката на новоизбрания зам.-председател на Народното събрание Валери Симеонов и 118-те депутати, с чиито гласове той беше избран.   \"Това е гавра, не само с майките на деца с увреждания, а и с българския суверен, който ги е избрал. Това е поводът и той не е никак малък. Ще го отстояваме до край\", отсече Димитрина Русева от \"Системата ни убива\".\r\nПопитана дали вярва, че 118-те депутати ще си подадат оставите, тя каза, че затова са тук и ще ги принудят, защото масово са забравили, че са се клели да служат на хората, а отдавна не го правят и избирателите им не ги искат.  Христо Милев пожела на контрапротестиращите по-рано днес в защита на Симеонов, да са живи и здрави и заяви, че той няма място в политиката.\r\n\"Наглостта и безскрупулността нямат място в Народното събрание. Подразни ни това, че миналата година марширувахме три месеца срещу това недопустимо изказване, което направи господинът.   И сега най-нагло ни го набутват пак на ръководни позиции. Той няма място въобще в парламента, камо ли на ръководни позиции\", гневи се Христо Милев.    Протестите продължават всеки ден без петък.\r\nОчаквам се майките от\" Системата ни убива \" да подкрепят и протеста срещу домашното насилие, който се провежда пред Министерския съвет. ", "date": "2019.11.25", "title": "\"Системата ни убива\" поиска оставките на 118 депутати и на Валери Симеонов"}
{"url": "https://www.actualno.com/america/borisov-vyv-vashington-vie-tuka-si-se-karajte-pri-nas-ima-mjasto-i-za-republikanci-i-za-demokrati-news_1409643.html", "text": "      \"В нашата партия Америка (ГЕРБ – бел.ред.) я приемаме като едно цяло. Демокрацията изисква и затова политическите партии идват на власт, отиват си. През първите осем години като премиер работихме добре с вашата партия (Демократическата), която управляваше.      Тогава пак бях в Белия дом при президента (от Демократическата партия Барак) Обама. Хилари Клинтън (държавната секретарка) беше в София, г-н (Джон) Кери (държавен секретар) беше в София. Така че сте ни еднакво близки демократите и републиканците. Вие тука си се карайте. У нас има място и за едните, и за другите\".   Това каза премиерът Бойко Борисов по време на срещата си в  Националния демократичен институт във Вашингтон, където бе посрещнат от вицепрезидентката му Шари Браян.\r\nБорисов не изневери и във Вашингтон на практиката си да предава важните си изяви на живо във Фейсбук.  В 21 часа българско време /2 часа местно/ е планирано Бойко Борисов да пристигне в Белия дом, където ще има разговори на четири очи с президента Тръмп в Овалния кабинет.\r\nПосещението му започна от мемориала на Незнайния воин в националния гробищен парк Арлингтън, където той поднесе венец.\r\nБорисов бе посрещнат с 21 топовни салюта. В тържествената част на събитието участваха близо 400 войници от всички подразделения на американските въоръжени сили, уточняват от правителствената пресслужба.       \"Тук, на това място, човек най-много се сеща за това, колко е ценен мирът“, каза Борисов.\r\nСред акцентите ще бъдат доставки на американски втечнен газ, проектите за газовия хъб Балкан, Балкански поток и интерконекора с Гърция.\r\nПремиерът ще потвърди и ангажиментите на страната ни за повишаване на бюджета за отбрана до 2% от Брутния вътрешен продукт (БВП). Очаква се да бъде обсъдена и сделката за изтребителите F-16.\r\nСлед това ще се проведе и разширена среща на двете официални делегации.\r\nВ рамките на визитата Борисов ще проведе и среща с представители на американския бизнес в сградата на Американската търговско-промишлена палата. Участие в нея се оаква да вземат висши ръководители на компаниите AT&T, която е компанията майка на собственика на бТВ, AES, която у нас има въглищна и вятърна централа, Citibank, IBM, General Electric, която участва в процедурата за избор на стратегически инвеститор за дострояването на АЕЦ \"Белене\", Google, Facebook, Merck, MetLife, Motorola Solutions, UPS и др.      В ръководената от Бойко Борисов официална делегация влизат вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.\r\nВ качеството си на министър-председател Бойко Борисов три пъти е бил на посещение в САЩ. Два пъти за участие в сесии на Общото събрание на ООН - от 18 до 24 септември 2010 г. за участие в 65-ата сесия на Общото събрание на ООН и от 23 до 29 септември 2018 г. за участие в 73-ата сесия на Общото събрание на ООН. ", "date": "2019.11.25", "title": "Борисов във Вашингтон: Вие тука си се карайте, при нас има място и за републиканци, и за демократи"}
{"url": "https://www.actualno.com/crime/mlad-shofior-pomete-dve-momicheta-na-peshehodna-pyteka-news_1409659.html", "text": "      Две 12-годишни момичета бяха блъснати на пешеходна пътека в Търговище, съобщи БНР, позовавайки се на МВР-Търговище.      Инцидентът е станал в близост до бензиностанция на ул. \"Трайко Китанчев\".   По първоначални данни лек автомобил с търговищка регистрация, управляван от 20-годишен правоспособен водач от същия град, е блъснал две 12-годишни момичета на пешеходна пътека.\r\nДецата са откарани в болницата в Търговище, където е установено, че едното е с фрактура на рамо, а другото - с контузна рана на коляно.  Пробата за алкохол на водача е отрицателна. Извършва се оглед на местопроизшествието. ", "date": "2019.11.25", "title": "Млад шофьор помете две момичета на пешеходна пътека "}
{"url": "https://www.actualno.com/society/bylgarskite-vlasti-sa-poiskali-svaljane-na-imuniteta-na-elena-joncheva-v-ep-news_1409648.html", "text": "      Българските власти са сезирали председателя на Европейския парламент Давид Сасоли с искане да бъде свален имунитетът на евродепутатката от групата на европейските социалисти и демократи Елена Йончева.      Това съобщи самият Сасоли при откриването на пленарната сесия днес в Страсбург, предаде БНР.   Целта е срещу Йончева да бъде образувано наказателно производство от страна на специализираната прокуратура. То е представено пред правната комисия на Европарламента, уточни Сасоли.\r\nПрипомняме, Йончева е обвинена в пране на пари от фалиралата КТБ. Във връзка с повдигнатите й обвинения главният прокурор Сотир Цацаров поиска през ноември 2018 г. имунитета на шестима депутати, сред които бяха Елена Йончева и Веселин Марешки.  Веднага след оповестяването на информацията депутатът от БСП Георги Михайлов заяви в кулоарите на парламента, че се отказва от имунитета си. Последва го и Елена Йончева, която пък определи действията на прокуратурата като политическо преследване.\r\nОчаква се да се съберат координаторите на ресорната комисия, като с този въпрос не могат да се занимават българи и, в случая, депутати от групата на социалистите и демократите.   Процедурата предвижда и да се даде право на самия евродепутат да представи своята позиция по искането, преди да бъде взето решението.    Елена Йончева е вторият български евродепутат, за който се иска снемане на имунитет.\r\nПървият беше Сергей Станишев във връзка с изчезнали секретни доклади докато е бил премиер. впоследствие той беше оправдан по това обвинение. ", "date": "2019.11.25", "title": "Българските власти са поискали сваляне на имунитета на Елена Йончева в ЕП "}
{"url": "https://www.actualno.com/society/ban-nimh-ne-raboti-dobre-sled-otdeljaneto-si-ot-nas-news_1409609.html", "text": "      След не функционира пълноценно, служителите му са демотивирани и липсват нови, млади и квалифицирани кадри, - това се казва в становище на Общото събрание на Академията, съобщиха от БАН.      \"В мотивите към публикувания за обсъждане законопроект се  констатира, че след отделянето на НИМХ от БАН, институтът не функционира пълноценно при изпълняване на националните и международните си дейности и че демотивирането на работещите в него и липсата на постъпващи висококвалифицирани млади кадри може да доведе до загуба на капацитет в областта на метеорологията, хидрологията и агрометеорологията в България.  Общото събрание на БАН е убедено, че посочените проблеми се коренят в сегашния подход на управление и функциониране на НИМХ и не могат да бъдат решени с предлагания закон\", се казва в становището. Пълния текст можете да прочечете .   От БАН смятат, че  една организация да се обявява за „научна” със закон е грубо и на механизма за провеждане и оценка на научните изследвания. С тази законова формулировка се изземват функциите на Националната агенция за оценяване и акредитация (НАОА) като специализиран държавен орган, който контролира дейността на висшите училища и научните организации.\r\nСъз закона  превръщат НИМХ при МОН в монополист на достъпа до метеорологични и хидрометеорологични данни. \"Натрупаните данни и архивът на НИМХ-БАН са резултат от дългогодишна дейност не само на този институт, но и на други звена от БАН и по същество актът на монополизиране на достъпа до тях представлява присвояване на интелектуален продукт. Законът следва да направи ясно разграничение между предоставянето на достъп до данните, чието събиране се финансира с публични средства. Монополът върху достъпа до метеорологични и хидрометеорологични данни би създал пречки за провеждане на научни изследвания и други дейности, базирани на тези данни, от други институции, стопански и неправителствени организации. Това би имало негативни икономически последици и би затруднило редица дейности, пряко или косвено свързани с националната сигурност\".  Общото събрание на БАН призовава МОН да посочи изрично БАН като основна заинтересована страна по предлагания законопроект за НИМХ, като направи необходимото за експертно обсъждане на проблемните моменти в проектозакона.\r\nПрипомняме, че с приемането на Закона за бюджета за 2019-а. В документа е записано, че от 1 януари 2019 г. метеорологичният институт става самостоятелно звено към Министерството на образованието и науката. Новата структура е правоприемник на института към БАН и според закона за бюджета трябва да поеме активите и договорите на това звено. Академията пък трябва да обезпечи изпълнението на това решение. Този текст предизвиква недоволството на БАН, чието ръководство видя в него намеса в иначе самостоятелното управление на академията. В същото време общото събрание на БАН гласува създаването на Институт за изследване на климата, атмосферата и водите. Обяснението за новото звено е, че учените от НИМХ, които искат да останат в академията, трябва да бъдат назначени на ново място, без да се прекъсва трудовият им стаж. Освен това БАН иска да прави научни изследвания и разработки в тези области. Решението обаче отново предизвика реакцията на НИМХ. Метеоролозите смятат, че целта е БАН да задържи имоти от баланса на НИМХ. Ставало въпрос за такива в София и по морето. От ръководството на академията обаче отричат това.        ", "date": "2019.11.25", "title": "БАН: НИМХ не работи добре след отделянето си от нас"}
{"url": "https://www.actualno.com/crime/transportirat-kym-pirogov-trite-jeni-postradali-v-arsenal-news_1409574.html", "text": "      Трите жени, които пострадаха в оръжейния завод \"Арсенал\", ще бъдат транспортирани към Клиниката по изгаряния на УМБАЛСМ \"Пирогов\", предаде кореспондентът на БГНЕС в града.      Две от жените са с леки обгаряния, но третата е със сериозни травми. Няма опасност за живота на жените.   Трите жени са обгорени при възникнало локално запалване на пиротехническо вещество. Две от жените са леко пострадали, по-сериозно пострадала е третата жена.\r\nТрите са откарани в казанлъшката болница за оказване на медицинска помощ. На мястото на инцидента са експерти за изясняване на причините.  Състоянието и на трите пострадали е стабилно, нуждаят се от лечение в специализирано отделение, каквото на територията на здравните заведения в Казанлък и Стара Загора няма.\r\nНяма основание за паника. Ситуацията на територията на завода е спокойна, съобщават от завода.    ", "date": "2019.11.25", "title": "Транспортират към \"Пирогов\" трите жени, пострадали в \"Арсенал\""}
{"url": "https://www.actualno.com/curious/na-gosti-na-kralskite-osobi-po-viasat-history-prez-dekemvri-news_1409585.html", "text": "       Най-любопитното по Viasat History ( ) в идния месец.       На гости на кралските особи Всяка неделя от неделя, 1 декември, в 12:25 ч.\r\nНасладете се на най-величествения и царствен маратон от страхотните ни поредици за живота на кралските особи всяка неделя следобед през декември. Не пропускайте \"Вътрешен поглед към кралския двор\", \"Личният живот на кралските особи\", \"Николай и Александра: последните кралски особи на Русия\", \"Децата на кралица Виктория\", \"Елизабет и нейните врагове\" и \"Приказки от кралската спалня\".    Сезон на загадъчните убийства Двойна доза всяка вечер от понеделник, 9 декември, в 23:05 ч.    Какъв по-добър начин да прекарате студените и мрачни зимни нощи, освен в топлото пространство на дома, ангажирани с мистериозни криминални загадки... Представяме ви \"География на убийствата\", \"Загадъчни средновековни убийства\", \"Мистериите на нацистките убийства\" и \"Мистериите на кралските убийства\".  Животни на война Започва от неделя, 8 декември, в 22:00 ч.\r\nСезон: 1, Брой епизоди: 2 x 60 мин.   Оригинално заглавие: Animals at War\r\nГодина: 2019\r\nПетдесет милиона човека са загинали през Втората световна война - най-голямата касапница в историята на човечеството. Животинският свят също е бил засегнат сериозно, въпреки че не разполагаме с официална статистика на жертвите. В това число влизат бойните животни, животните, които са подкрепяли, забавлявали или утешавали хората, онези, които са ги хранили и онези, които са се превърнали в символи. На всички фронтове и във всички континенти, по всички точки на планетата, животните са придружавали хората в световния конфликт. Документалната поредица от изцяло архивни кадри, отчасти оцветени, показва как кучетата, конете, слоновете и гълъбите са се превърнали в най-добрите приятели на войниците. Зверовете на Хитлер Вторник, 3 декември, в 22:00 ч.\r\nБрой епизоди: 1 x 60 мин.\r\nОригинално заглавие: Hitler's Jurassic Monsters\r\nГодина: 2014\r\nДокументалният филм разкрива нацистката визия за бъдещето, която се е разпростирала отвъд покоряването на европейските държави. Като част от мечтата им да изградят империя, която ще трае хиляда години, нацистите развиват подробни проекти за арийски селища и огромни ловни паркове със специално създадени \"арийски\" животни. Гьоринг и Химлер ангажират най-добрите немски учени в тази невероятно амбициозна програма, за да променят хода на природата. Това е научна фантастика, превърната в реалност. ", "date": "2019.11.25", "title": "На гости на кралските особи по Viasat History през декември"}
{"url": "https://www.actualno.com/curious/dneven-horoskop-za-26-noemvri-news_1409593.html", "text": "             Този вторник не се разправяйте за пари. Пазете това, което имате, но не настоявайте за повече. Опитайте се да се разнообразите с изкуство. Този вторник може да получите интересно предложение. Не бъдете прекалено взискателно. Ако предложението предизвиква интерес - не му изневерявайте.   Този вторник е много важно да се опитате да се поставите на мястото на другия. Това ще ви гарантира не само уважението от отсрещната страна, но и победа в сложна ситуация.     През този ден ще може да се отпуснете малко и да намалите работното темпо. Уговорете се с приятели за излизане вечерта. Очаква ви голяма веселба! За съжаление не винаги може да получим вниманието, което искаме. Опитайте се да разберете, че хората имат и други задачи, както и вие самите. Заемете се с нещо странично и бързо ще забравите. През този ден отстоявайте позицията си докрай. Това може да ви коства развалянето на отношенията с близък човек, но има въпроси, за които не може да отстъпите.   През този ден е добре да се заемете с нереализираните ви планове. Не пропускайте момента да се запишете за курса да повишаване на квалификацията ви, който планирате отдавна. Този вторник ще ви хрумват гениални идеи. Някои от тях ще са изпреварили времето си. Не бъдете скептични към мислите си, а ги запишете внимателно. През този ден не бързайте за никъде. Бъдете сигурни, че ще имате време за всичко, но от припряност може да допуснете сериозни грешки.    Този вторник не се целете прекалено високо. По-добре са останете с това, което имате, отколкото с нищо. И за останалото ще дойде време –бъдете сигурни. Този вторник не се претоварвайте. Така само ще си навредите психически, а и физически. Отделете най-важното и се заемете само с него. Този вторник не закъснявайте за срещи и не отлагайте събития. Каквото можете го свършете сега. По-късно ще ви е много по-трудно, така че не си го причинявайте. ", "date": "2019.11.25", "title": "Дневен хороскоп за 26 ноември"}
{"url": "https://www.actualno.com/europe/evropol-nanese-tejyk-onlajn-udar-na-isljamska-dyrjava-news_1409675.html", "text": "      Европол е нанесла \"тежък удар\" върху уеб пропагандата на Ислямска държава, спирайки разпространението на хиляди съобщения, прославящи тероризма.      Полицейската агенция на Европейския съюз Европол заяви, че е преустановила действието на 26 000 свързани с ИД видеоклипове и акаунти в социалните медии по време на операцията на 21-24 ноември.   Европол координира операцията, стартирана от белгийско полицейско разследване на пропагандната агенция на ИД  Amaq.\r\nДжихадистката група, която някога контролираше огромни територии в Сирия и Ирак, загуби по-голямата част от земите под нейно командване в началото на 2019 г., но продължи да върти пропаганда онлайн.  Операцията изискваше  \"огромни усилия\", за да  свали \"всичко\", свързано с пропагандата на ИД, включително Amaq, каза на пресконференция в Хага Ерик ван дер Сипт от белгийската прокуратура.\r\nОсвен че сваля съдържание, полицията арестува мъж в Испания, заподозрян, че е един от \"основните разпространители\" на онлайн пропагандата на ИД.   Ван Дер Сипт заяви, че ИД не е очаквала атаката и ще изисква \"значителни усилия\" за възстановяване на операциите си след такъв \"силен удар\".    Белгийските агенти също участваха в съгласувани усилия за справяне с Amaq миналата година, но Ван Дер Сипт призна, че са били изненадани от това колко бързо джихадистите възстановили дейността си онлайн. ", "date": "2019.11.25", "title": "Европол нанесе тежък онлайн удар на Ислямска държава "}
{"url": "https://www.actualno.com/europe/stachka-v-60-britanski-universiteta-zaradi-vdignati-vnoski-za-pensii-news_1409603.html", "text": "      Университети и колежи в Обединеното кралство , в която се включиха десетки хиляди лектори и помощен персонал, предава .  Причините са  намаляване на заплащането, влошаващите се условия на труд и увеличение на пенсионните вноски. Стачката ще продължи 8 работни дни - до 4 декември. Ако не започнат преговори по исканията, след Нова година ще бъдат предприети нови  действия, заявиха от Профсъюза на университетите и колежите.      В стачка са над 60 университета, ще бъдат засегнати 1 милион студенти. Повече от 43 600 лектори, техници, библиотекари и друг академичен и поддържащ персонал се включиха в протестите. В Нюкасъл, Бристол и Манчестър дори бяха в подкрепа на стачкуващите.Синдикатът не приема, че  вече трябва да се плащат 9,6% от пенсионните вноски, вместо 8% и иска университетите да поемат пълното увеличение.   Асоциацията на работодателите в университетите и колежите в Обединеното кралство казват обаче, че вече са поели достатъчно от увеличението.  Те предупредиха, че за да отговорят на настоящите изисквания на съюза, работодателите \"ще трябва да отклонят неустойчиви суми пари от други пера с потенциални последици, включително за работни места, подкрепа на студентите, закриване на курсове и по-големи размери на класа\".\r\nВ допълнение към стачката се т, когато стачкуващите се завърнат по работните си места. Те например са  работа само срещу договор, отказ да се покриват отсъстващи колеги и отказ да се пренасочват лекциите, изпуснати по време на стачката. Университетските власти заявиха, че правят всичко възможно да бъде минимализиран ефектът от стачката. Това е втора стачна вълна в университетите в рамките на по-малко от две години. През февруари миналата година 64 университета бяха парализирани за две седмици.  Повечето от студентите проявяват разбиране към мотивите на стачкуващите, но има и такива, които са недоволни, защото в крайна сметка това се отразява на обучението ми. Грейс е студентка по журналистика:\r\n„Нямах обучаващ по дисертацията ми шест седмици, което смятам, че се отрази значително на последните ми оценки. Така че не е приятно това да се повтаря“.\r\nНякои студенти дори поискаха да им се изплатят компенсации.       Други подкрепят преподавателите и служителите. Млад мъж например, който е в първата година на бакалавърската си степен заяви, че подкрепя персонала по отношение на правата на работниците, \"времето за стачка не е най-доброто\".\r\nВики Блейк от Профсъюза на университетите и колежите обаче защити решението за поредната стачка, аргументирайки се с пълната липса на разбиране от страна на университетските власти и нежелание пълноценно да преговарят.\r\n„Никой не иска да стачкува, никой не иска да бъде в това положение. Преговаряме от доста време с нашите работодатели, предложили сме алтернативни начини за излизане от тази каша и искаме те да работят продуктивно с нас. За съжаление стигнахме до този момент, че единствения начин да пожелаят да ни чуят, та дори и с неохота, е като излезем през вратата“.\r\nВики Блейк допълни, че парите, които плащат студентите изобщо не стигат до лекторите и помощния персонал. Че погрешно се създава впечатление, че лекторите са много добре платени, не че няма и такива.\r\nГенералният секретар на профсъюза Джо Гейди заяви, че „секторът на висшето образование е направил много пари през последните 10 години, но разходите за персонала в този период са намалели, а условията на труд неимоверно са се влошили“.       ", "date": "2019.11.25", "title": "Стачка в 60 британски университета заради вдигнати вноски за пенсии"}
{"url": "https://www.actualno.com/society/rabotodatelite-napuskat-tristrannija-syvet-zaradi-bolnichnite-news_1409670.html", "text": "      Работодателите напускат Тристранния съвет за национално сътрудничество докато не бъде направено ново предложение за болничните и тяхното изплащане. Това се казва в отворено писмо на четирите най-големи бизнес организации до премиера Бойко Борисов, съобщи БНТ.      Според становището чрез задължението работодателите да плащат първите три дни болнични, те фактически биват облагани тройно - чрез осигуровки, дължими обезщетения и изплащане на допълнителни възнаграждения на заместващите работници.   Работодателите настояват първите три дни да бъдат за сметка на държавата.\r\nМиналата седмица премиерът Бойко Борисов обяви, че предложението първият ден от болничния да не се заплаща, няма да бъде внесено за разглеждане в Народното събрание, въпреки че по-рано такава договорка бе постигната на политически съвет на коалицията ГЕРБ-Обединени патриоти.  Синдикатите също са недоволни. КТ \"Подкрепа\" ще направи Национален протестен митинг-шествие на 27 ноември под наслов \"Болните работници не са престъпници\". КНСБ запазва стачна готовност.\r\nЗаседание на НСТС искат както синдикатите, така и работодателите. От изявления на премиера Бойко Борисов и на социалния министър Бисер Петков стана известно, че такова заседание ще има. На този етап обаче още не се знае датата. ", "date": "2019.11.25", "title": "Работодателите напускат Тристранния съвет заради болничните "}
{"url": "https://www.actualno.com/balkani/zaev-mickoski-vredi-na-prijatelskite-ni-otnoshenija-s-bylgarija-news_1409605.html", "text": "      Зоран Заев остро осъди поведението на лидера на опозицията Християн Мицкоски от ВМРО-ДПМНЕ, който в рамките на 24 часа изрази напълно противоположни становища за Договора за приятелство с България, предаде БГНЕС.      „Всички видяхме за какво става дума. Той публично заяви, че подкрепя всичко добро в този договор. Но не знам, защо, когато се прибра в родината, направи противоположни изказвания. Това изобщо не е сериозно. Първо не е сериозно за македонските граждани, а след това и за нашите съседи“, заяви Заев по повод на последните изяви на Мицкоски.   „България е наш приятел, подписахме Договор за приятелство. Мицкоски често определя споразумението като капитулация, като лошо за държавата. След това отиде на срещата на Европейската народна партия /ЕНП/ и подкрепи документа, след което в края на работния ден отново промени мнението си, че е против него“, отбеляза македонският премиер. „Това е много несериозно“, подчерта Заев. ", "date": "2019.11.25", "title": "Заев: Мицкоски вреди на приятелските ни отношения с България "}
{"url": "https://www.actualno.com/business/rusija-i-ukrajna-se-gotvjat-za-luta-gazova-zima-a-bylgarija-news_1409548.html", "text": "      Още първия ден на 2020 година обещава сблъсък на газовия фронт между Русия и Украйна - тогава изтича договорът за транзит на природен газ от руските находища към Европа. От години  \"Газпром\" се готви да врътне кранчето, но засега не може да си го позволи, защото все още има договори за доставка на газ с входна точка през Украйна (България е пример за такава държава, нашият договор изтича през 2021 година).      В последните седмици руският газов гигант съобщава за редица проекти на своя територия, които да са от полза за реализацията на \"Северен поток\" 2, а само преди броени дни стана ясно, че двете тръби на \"Турски поток\" от станция \"Анапа\" на руския бряг до турския приемателен терминал . И все пак руската страна е поставена пред ограничението от все още действащите договори и не може с лека ръка да спре транзита през Украйна, за който на този етап плаща между 2 и 3 млрд. долара годишно на Киев.   От друга страна и Европейският съюз не желае прекъсването на доставките през територията на Украйна и охотно стана арбитър в напрегнатите разговори между двете страни. На тях стана ясно, че \"Газпром\" очаква отказ от претенции и съдебни дела от страна на украинския си партньор \"Нафтогаз\", включително и отмяната на санкцията от украинския антимополен орган, на стойност няколко милиарда долара, за злоупотреба с пазарно положение на пазара за природен газ. Руската страна иска ясни заявки и обеми газ, които \"Нафтогаз\" ще купува през 2020 година директно от \"Газпром\", както и изпълнение на записаното в Третия енергиен пакет на ЕС, а именно независим газопреносен оператор и газов регулатор.\r\nУкрайна е склонна да изпълни част от тези искания - страната вече е член на Европейската енергийна общност и в резултат от 1 януари 2020 година ще има нова газопреносна компания, отделно от \"Нафтогаз\", която ще преговаря и подписва договори с \"Газпром\". В украинската компания са уверени, че спазването на европейските правила реално ще е от полза за Русия и \"Газпром\", ще работи по-добре на украинския пазар. Това е мнението на председателя на борда на \"Нафтогаз\" Андрий Коболев, изказано по време на една от тристранните срещи в Брюксел и цитирано от пресцентъра на украинската компания.   В Киев обаче не са готови да забравят дълговете на \"Газпром\" и очакват поне 3 млрд. долара, присъдени им от Стокхолмския арбитраж, за които руската компания мълчи .\r\nМеждувременно газовите хранилища и в двете държави са пълни с впечатляващи обеми. \"Газпром\"  съобщи за 72,2 млрд. куб. метра на територията на Русия, и допълнително в Беларус и Армения, с които запасите в хранилищата на компанията нарастват до 73,4 млрд. куб. метра. А на територията на Европа гигантът е складирал 11,4 млрд. куб. метра. В резултат от ремонти и модернизации капацитетът на черпене на газ от хранилищата е повишен на рекордните 843,3 млн. куб. метра на денонощие, което е с 3,8% повече спрямо миналата зима.   Украйна влиза в новия зимен сезон с 21,6 млрд. куб. метра природен газ в хранилищата си, или с 4,5 млрд. куб. метра повече от миналата година.     Какво се случва в България? Изглежда, че на този етап страната ни си е написала домашното. По данни на \"Булгартрансгаз\" газовото хранилище край Чирен е пълно - към средата на ноември са нагнетени 543,5 млн. куб. метра газ. За сравнение за същия период на миналата година страната е разполагала с 456,7 млн. куб. метра газ. Дневният капацитет за добив е 3,8 млн. куб. метра, които могат да достигнат и до 4,7 млн. куб. метра в условие на криза. Налице са и някои допълнителни възможности за виртуален внос на газ, както и реален чрез реверсивната връзка с Гърция при Сидерокастро.\r\nВъпросът сега е колко силно ще се ритнат атовете и колко тежко може да се окаже положението на магаретата, припомняйки си моменти от последната газова война между Москва и Киев през януари 2009 година. Тогава, от 1 януари, проблемите и за нас бяха факт - при това сериозен! ", "date": "2019.11.25", "title": "Русия и Украйна се готвят за люта газова зима - а България?"}
{"url": "https://www.actualno.com/dobrich/grajdani-na-balchik-sezirat-dyrjavni-institucii-za-stroej-v-osnovata-na-svlachishte-news_1409537.html", "text": "      С петиция и подписка до премиера и главния прокурор жители на Балчик сигнализират за незаконен според тях строеж в централната част на морския град – по ул. „Черно море“. Данните им са, че имотът е в основата на активно свлачище. Инициаторите на сигнала твърдят също, че издаденото преди две години строително разрешение от общината за сезонно жилищна сграда с магазини е в нарушение на нормите, определени Закона за устройство на територията, Общия устройствен план на Балчик и Подробния устройствен план.       Заради „неправомерно изпълнение на технологията на строителството и допускане се закопава терен с дълбочина от 10 м., а проектът превишава почти три пъти допустимите градоустройствени показатели, в резултат на което се появиха движения на земните пластове, което води до нарушаване на здравината на конструктивните елементи на съседната сграда от север; нарушаване целостта на рамената и стълбищните площадки, които са част от стълбище, общинска собственост и отделяне на тротоара от ул. „П. Яворов“ от прилежащия терен по посока изкопа“, се посочва още в сигнала.   Цитирано е и писмо от ДНСК, според което разрешението за строеж „е издадено при съществени нарушения на императивни законови разпоредби на нормативната уредба по устройство на територията, които са толкова тежки и радикални, че са правно нетърпими и обуславят неговата нищожност“. Проектът на новия строеж е в нарушение на допустимите отстояния от съседните жилищни сгради и по този начин се ограничава правото на ползване на собствеността на притежателите на имоти, намиращи се в съседство.    Кметът на Балчик Николай Ангелов заяви пред , че строителното разрешение е било обжалвано от засегнатите съседи във всички институции, но законността му е била потвърдена. „Аз като кмет не мога да спра влязло в сила законно строително разрешение. Строежът беше спрян до изясняване на случая и след като съдът потвърди законността му, никой не може да го отмени“.\r\nПо повод твърдението, че се строи в свлачищен район, кметът е категоричен, че не са наложени строителни забрани в тази част на Балчик. Той посочи, че в близост е изградена друга жилищна кооперация с магазини. ", "date": "2019.11.25", "title": "Граждани на Балчик сезират държавни институции за строеж в основата на свлачище"}
{"url": "https://www.actualno.com/europe/britanskijat-shofior-na-kamiona-ubiec-prizna-vina-news_1409616.html", "text": "      Британски шофьор, обвинен в убийството на 39 виетнамски мигранти, намерени мъртви в хладилен камион, в понеделник се призна за виновен в конспирация за подпомагане на нелегалната имиграция.      25-годишният Морис Робинсън се появи чрез видеовръзка в Централния наказателен съд в Лондон от затвора  Белмарш, югоизточен Лондон, и се призна за виновен по две от 43-те обвинения, повдигнати срещу него.\r\nТелата на осем жени и 31 мъже бяха намерени в хладилно ремарке в индустриален имот източно от Лондон в ранните часове на 23 октомври.   Ремаркето по-рано пристигнало на товарен ферибот от белгийското пристанище Зеебрюге, предаде БГНЕС.  Робинсън от Северна Ирландия е изправен пред 39 обвинения за убийство, конспирация на трафик, конспирация за подпомагане на незаконна имиграция и пране на пари.\r\nРобинсън се призна за виновен в заговор с други „да извърши престъпление за подпомагане на незаконната имиграция“.\r\nТой призна и за придобиването на парични средства, които идват от престъпно поведение.       Съдията Андрю Еадис разпореди предполагаемите съучастници на Робинсън да не бъдат посочени.\r\nНа 13 декември предстои следващото съдебно заседание по делото.\r\nНа друг шофьор на камион от Северна Ирландия също беше наредено да се яви в Олд Бейли на същата дата по отделно съдебно производство.\r\nКристофър Кенеди, 23-годишен, е обвинен в заговор за уреждане или улесняване на пътуването на други хора с цел експлоатация. ", "date": "2019.11.25", "title": "Британският шофьор на \"камиона-убиец\" призна вина "}
{"url": "https://www.actualno.com/politics/apartamentite-za-kratkosrochen-naem-vlizat-v-registyr-inache-sledvat-globi-news_1409602.html", "text": "      Управляващите се вслушаха в предложението на общините и апартаментите за краткосрочен наем ще влязат в регистър. Отдаването на апартаменти и стаи под наем, които не са регистрирани според Закона за туризма, през платформи като Booking.com, Airbnb, Expedia, Facebook, се забранява.      С предложения на депутатите Менда Стоянова (ГЕРБ) и Валери Симеонов (Обединени патриоти/НФСБ) за промяна в Закона за туризма се създава нова алинея, която задължава всички лица, които искат да отдават част от имота си чрез онлайн платформа да се регистрират.   Към момента стаи и къщи за гости могат да се отдават под наем и от лица, които не са търговци по смисъла на Търговския закон, ако местата за настаняване са част от обитаваното от него жилище в жилищна сграда. С предлаганите промени се допълва, че това важи и когато тези места за настаняване не са част от обитаваното от отдаващия под наем жилище в жилищна сграда, пише \"Монитор\".\r\nОбщините поискаха регистър на апартаментите за краткосрочен наем по време на проведеното миналата седмица в курорта Боровец заседание на Националния съвет по туризъм.  В измененията, внесени между първо и второ четен на проектозакона за бюджета за 2020 г., се предвижда министърът на туризма при системни нарушения да подаде искане до председателя на Софийския районен съд. Съдът има срок от 72 часа, в които да се произнесе, с което да задължи интернет доставчиците да спрат достъпа до онлайн платформи, които са в нарушение на новите разпоредби и предлагат некатегоризирани имоти. Самите доставчици пък ще имат срок от 24 часа да спрат достъпа до тези сайтове.\r\nВсеки, който не спазва новите разпоредби и предоставя туристическа услуга онлайн, без мястото за настаняване да е категоризирано, ще бъде глобяван от 500 до 5000 лв. Санкциите за еднолични търговци и юридически лица са от 1000 до 10 000 лв., пише още в проекта.   Собствениците на отдавани по този начин имоти имат срок от три месеца да се категоризират след влизането в сила на закона.     ", "date": "2019.11.25", "title": "Aпартаментите за краткосрочен наем влизат в регистър, иначе следват глоби"}
{"url": "https://www.actualno.com/balkani/edi-rama-zajavi-che-toj-e-iniciator-na-balkanskija-shengen-news_1409559.html", "text": "      Министър-председателят на Албания Еди Рама заяви, че той е инициатор на проекта за и че е разговарял много по този въпрос със сръбския президент Александър Вучич.      Премиерът разкритикува спечелилия изборите в Косово опозиционен лидер Албин Курти, който се обяви , като заяви, че „не може да бъдеш патриот, докато стоиш вкъщи по пижама”, съобщава информационният портал „Ина”, цитиран от БГНЕС.   Рама признава, че не разбира онези, които са против регионалния Шенген.\r\nТой самият е застъпвал идеята за такъв тип регионално сътрудничество още от първите дни на Берлинския процес.  Рама обяснява, че няма как да бъде сключено регионално търговско споразумение, ако няма споразумение за свободно движение.\r\nСпоред него, , което е изолирано в рамките на своите граници.    ", "date": "2019.11.25", "title": "Еди Рама заяви, че той е инициатор на „Балканския Шенген” "}
{"url": "https://www.actualno.com/europe/germanija-njamame-sblysyk-s-francija-zaradi-nato-news_1409598.html", "text": "      Берлин в понеделник отрече твърденията,  че между германския канцлер Ангела Меркел и президента на Франция  Еманюел Макрон е имало сблъсък по време на вечерята, след като френският лидер .      Двамата европейски лидери се срещнаха на 10 ноември, ден след като Германия отбеляза 30-годишнината от падането на Берлинската стена.   Тяхната вечеря дойде само няколко дни, след като Макрон стресна НАТО със своите забележки и подтикна Меркел да отклони онова, което тя нарече .\r\nThe New York Times съобщи в неделя за сблъсък между двамата политици по време на вечерята, като Меркел казала на Макрон, че разбира \"желанието му за разрушителна политика, но че \"й е писнало да събира парчетата от счупеното“ след него.  Говорителят на Меркел Щефан Зайберт не потвърди размяната на остри фрази, като заяви, че става дума за  \"поверителна\" информация.\r\nНо той добави, че \"в това, което канцлерът си спомня за тази вечер, няма нито оплаквания, нито гняв, нито спор\".    преди 30 години, разговорите били „за често различните политически подходи на Германия и Франция за справяне с проблеми или предизвикателства и за факта, че ние винаги търсим и намираме решения“.    В интервюто си пред „Икономист“ Макрон порица липсата на координация между Европа и САЩ и оплака скорошните едностранни действия в Сирия от страна на Турция, ключов член на 70-годишния военен съюз.\r\n\"Няма координация относно стратегическото вземане на решения между Съединените щати и техните съюзници по НАТО. Няма\", каза той. ", "date": "2019.11.25", "title": "Германия: Нямаме сблъсък с Франция заради НАТО "}
{"url": "https://www.actualno.com/healthy/zaplatite-v-speshnata-pomosht-shte-se-udvojat-do-2022-a-obeshta-ananiev-news_1409567.html", "text": "      До 2022 година трябва да се увеличат двойно, каза здравният министър Кирил Ананиев при откриването на новия Национален център за обучение и квалификация в системата на спешната помощ, предава БНР.      Той призна, че е сериозен проблем:   \"Затова предприемаме мерки за обучение на кадрите, за създаване на по-благоприятна среда за работа, възможности за кариерно развитие“.\r\nБлизо 7 000 лекари, фелдшери, медицински сестри и парамедици от спешните центрове в цялата страна ще преминат безплатен 5-дневен курс за повишаване на компетенциите и надграждане на знанията и уменията за работа в спешната помощ.  До края на седмицата се очакват резултатите от , които се проверяват във връзка със смъртта на 3-годишния Александър в София, както и докладът на медицинския одит по случая, обяви министърът. Той се въздържа да коментира напускането на лекари в една от болниците, но апелира да не се допуска противопоставяне и прекалено изостряне на тона заради този случай:\r\n\"Много съм притеснен за това, че се създаде едно противопоставяне в момента в обществото между гражданите -  пациентите и лекарите и от лекарите спрямо пациентите. Това не е необходимо на никого. Всички ние сме пациенти и във всеки един момент може да имаме нужда от медицинска помощ. Няма кой друг да ни я даде, освен нашите медици\", подчерта  Ананиев.    ", "date": "2019.11.25", "title": "Заплатите в спешната помощ ще се удвоят до 2022 -а, обеща Ананиев"}
{"url": "https://www.actualno.com/plovdiv/mejdunarodni-eksperti-plovdiv-2019-e-izkluchitelen-uspeh-gradyt-e-pylen-s-kultura-news_1409560.html", "text": "      \"Радвам се, че Пловдив е преминал през 2019-та година толкова успешно. Разговарях с много хора, които са посетили града, и те всички бяха единодушни, че той е изпълнен с живот. Смея да твърдя, че всички посетители са останали много щастливи, защото това тази година е центърът на културата\". Това заяви Нийл Питърсън, който има огромен опит като ръководител на международната дейност и доброволческата програма на Ливърпул – Европейска културна столица през 2008 година. Той бе в Пловдив заедно с други международните експерти, които обсъждаха критериите за успех и оценка на инициативата.   На срещата, организирана от Фондация „Пловдив 2019“ и “Гьоте институт – България” в зала „2019“, се проведоха серия от публични срещи и презентации, на които бе изложена експертната позиция върху мащабния европейски проект. Нийл Питърсън заяви, че е присъствал на откриващото събитие и е останал впечатлен от видяното и от факта, че общността е била силно ангажирана с проекта. „Видях огромно участие на общността, като например читалищата, видях и отворената сцена, на която те представяха своя принос към Пловдив – Европейска столица на културата. Останах много приятно изненадан и от интересното взаимодействие с Япония чрез изложбата, в която обикновени хора стояха на главата си. Смятам, че това е един много интересен подход за представяне на модерно изкуство“, заяви Питърсън.\r\n„Тази сутрин имах възможността да разговарям с хора, които отговарят за общностните събития, и научих каква огромна работа са свършили. Последните дни видях няколко прекрасни изложби и виждам, че градът наистина е пълен с култура“, допълни експертът, който понастоящем е и директор на Inside Track - организация, която разработва културни проекти в цяла Европа.\r\nПитърсън бе категоричен, че решението на екипа на Пловдив 2019 да започне анализа на представянето още през тази година е правилно. „Хубаво е да се види кое е минало наистина добре, какво са научили хората и как да запазите най-доброто от този опит, което да остане завинаги, а не само за година“, каза той. Експертът даде пример с Ливърпул от 2008-ма година, където той е отговарял за доброволците и тяхното участие в проекта. „Тези доброволци все още се включват във всякакви инициативи, макар че са минали повече от 10 години и това е прекрасен пример как местните хора продължават да се интересуват от града си, да влагат страст във всичко, свързано с него, и съм сигурен, че подобно нещо може да се случи и тук“, допълни той. Според него Пловдив трябва да намери начин да използва тази енергия от 2019-та, за да продължи развитието си и в следващите години. „Няколко са градовете, които успяха да продължат тази инициатива – Ливърпул, датския Орхус, холандския Леуварден... Вие също можете да подобрите още повече нещата и в бъдеще да надградите всичко постигнато през тази година. Тъй като няма един утвърден модел на формата Европейска столица на културата, ние всички се учим в движение. Така че този проект се явява като един огромен експеримент – някои неща стават страхотно, други бихте направили по друг начин, ако можехте. Но знанията и опитът, придобити от този експеримент, са може би най-важното нещо от всичко“, категоричен бе Нийл Питърсън. Той допълни, че според него Пловдив има капацитета да се присъедини към градовете, които са продължили това развитие и след края на инициативата. „Виждам воля да се продължи успешното развитие и това е чудесно. Би било глупаво да не се излозват натрупаните до момента знания“, обясни Питърсън.\r\n„Изключително важно за цяла днешна Европа е мотото, което вие сте избрали - „Заедно“. Много места на Стария континент в момента страдат от липса на чувство за принадлежност. Често инвестициите в културата са разглеждани като разход, но позитивизмът, доверието и щастието, които тези дейности носят, си струват инвестицията“, категоричен бе британският експерт. Висока оценка даде и мениджърът на Фондация „Матера 2019” Росела Тарантино. Италианският град е домакин на събитието съвместно с Пловдив. Тя потвърди, че логото „Заедно“ е било плод на доброто сътрудничество между двата града. Тарантино уточни, че Европейската комисия е била впечатлена от това, че Пловдив и Матера са се явили заедно и са осъществили съвместно редица инициативи. Като пример тя посочи, че на откриването в Италия пя Валя Балканска, освен това са имали фестивал на българското кино, който е преминал при огромен успех, изключително добре е бил приет и филмът “Завръщане”, осъществен в рамките на програмата на „Пловдив 2019”. Двата града заедно са организирали градски игри, проекти за дизайн и дейности в квартал „Столипиново“, а в закриващото събитие в Матера на 20 декември ще участват български артисти. За добрите ефекти от титлата Европейска столица на културата потвърди и Георгия Дьотцер от екипа на град Пафос в Кипър. „Градът се промени към по-добро след домакинството на Европейска столица на културата през 2017-та година. Центърът бе преобразен, имаме 7 нови инфраструктурни обекта за култура. Траен положителен ефект имаше и върху хората. В училищата била реализирана обучителна програма за това какви са ценностите на инициативата „Европейска столица на културата”, надявам се същото да се случи и с Пловдив“, заяви тя. „Ключово за провеждането на успешна културна столица за мен е ангажирането на цялото общество, на целия град в проекта. Смятам, че в огромната си част това се случи, но както и днес разбрахме от представителите на други успешни столици, реалните оценки могат да бъдат дадени може би след около 10 години, защото промяната е дългосрочна, тя включва промяната в мисленето на хората, а това не става за кратък период“. Това заяви директорът на „Гьоте-институт България“ Марина Лудеман. Тя допълни, че от организацията ще продължават да работят и през следващата година в Пловдив и по-конкретно в „Столипиново“. „За нас е важно не просто да дойдем и после да си отидем, а да продължим своя устойчив ангажимент към културата“, допълни тя. В рамките на срещата бяха изнесени и интересни данни от проучване, представени от Снежана Костадинова – ръководител на екип за наблюдение и оценка на дейностите по реализиране на проекта. От презентацията стана ясно, че през последните 4 години на практика в почти всички показатели Пловдив бележи ръст – като се започне от участието в събития на гражданите, през броя нощувки, до общото развитие на Пловдив като туристическа и културна дестинация. Двудневният форум завърши със закриваща сесия, посветена на предизвикателствата пред България и Италия през следващата година. На нея артистичният директор на фондация „Пловдив 2019“ Светлана Куюмджиева“ и мениджърът на Фондация „Матера 2019” Росела Тарантино разискваха пътищата, по които евентуално ще поемат двата града след официалното приключване на тазгодишните събития от календара на Европейска столица на културата.  ", "date": "2019.11.25", "title": "Международни експерти: Пловдив 2019 е изключителен успех, градът е пълен с култура"}
{"url": "https://www.actualno.com/smolyan/konsorcium-pashmakli-shte-izpylni-chast-ot-vodnija-cikyl-na-smoljan-news_1409607.html", "text": "      Консорциум \"Пашмакли\" е определен да изпълни част от водния цикъл на Смолян – за строително-монтажни работи по Червен FIDIC.  Ако решението на комисията, назначена от шефа на „ВиК“ ЕООД - Смолян, инж. Мариян Николов, не бъде обжалвано, предстои да се подпише договор с консорциума.      Той ще е на стойност 27 млн. лв. с ДДС - каквато е оферираната цена от изпълнителя, като средствата са осигурени от ОП \"Околна среда\". Участници в консорциума са фирмите „Автомагистрали Хемус“ АД, „Променергомонтаж“ АД и „Автомагистрали Черно море“ АД.\r\nЗа тази част от втория воден цикъл на областния град има изготвен инвестиционен проект във фаза „работен проект“.  По нея е планирано изграждане на 2,7 км. нова водопроводна мрежа и 8,5 км. нова канализация. Освен това е предвидена реконструкция на 5.5 км. водопровод и 9 км. канализация за срок от две години.\r\nОсвен ДЗЗД „Пашмакли“ кандидати да изпълнят проекта са били: „ИСА 2000“ ЕООД; ДЗЗД „КВ ПС СМОЛЯН 2019“ с членове „Кристална вода“ АД, \"ПС Инженеринг\" ЕООД, „Инфрастройгруп“ ЕООД и „Ивелинстрой“ ЕООД); „Темпус-Системс“ ДЗЗД (с членове „Акватемпус“ ООД и „Аквасистемс“ ЕАД); ДЗЗД „Смолян Груп“ (с членове “Джи Пи Груп“ АД и „Крис-МТ“ ООД - Смолян); „Запрянови-03“ ООД;  „Трейсгрупхолд“ АД; „ГромаХолд“ ЕООД (бившата „Агромах“), но те са отстранени в хода на процедурата.  За другата част от проекта - по Червен FIDIC, процедурата още не е завършена. Общата стойност на инженеринговата поръчка е 46 590 549 без ДДС (55,9 млн. лв. с ДДС).\r\nПо проекта предстои да се подменят и изградят общо 22 км водопроводи и 46 км канализация в областния град.\r\nСпоред правилата на програмата водният оператор на съответната агломерация е възложител на дейностите, които предстои да се изпълнят. Първият воден цикъл на Смолян бе изпълнен със средства от предприсъединителната програма ИСПА. Възложител тогава беше държавата в лицето на МОСВ.     ", "date": "2019.11.25", "title": "Консорциум \"Пашмакли\" ще изпълни част от водния цикъл на Смолян"}
{"url": "https://www.actualno.com/crime/shefyt-na-tad-grup-ostava-v-aresta-reshi-specsydyt-news_1409573.html", "text": "      Спецсъдът отказа да пусне шефа на \"ТАД Груп\" Иван Тодоров, който е в ареста заради хакерската атака на НАП. Според магистратите той можел да въздейства на свидетели, включително и на негови служители, ако не е в ареста, съобщава \" \".      Самият Тодоров обяви, че съвестта му е чиста и не е извършил престъплението, в което е обвинен.   Адвокатите му поискаха да му бъде определена парична гаранция, като алтернативна възможност в размер на 20 хил. лв., колкото е на Георги Янков - друг от обвиняемите за атаката на приходната агенция.\r\nРешението може да бъде обжалвано пред Апелативния спецсъд.   припомня, че по хакерската атака и източването на лични данни на граждани от НАП е обвинен само Иван Тодоров. През август получи второ обвинение: вече освен като подбудител на хакерската атака, шефът на \"ТАД груп\" Иван Тодоров е обвинени и в организиране на престъпна група, .    ", "date": "2019.11.25", "title": "Шефът на \"ТАД Груп\" остава в ареста, реши Спецсъдът"}
{"url": "https://www.actualno.com/society/prof-atanas-semov-i-91-godishnijat-advokat-jordan-minchev-vzeha-gran-pri-za-pravosydie-news_1409571.html", "text": "      Проф. Атанас Семов и 91-годишният адвокат Йордан Минчев са тазгодишните носители на \"Гран при\" в Националните награди за правосъдие, които се проведоха за седма поредна година като част от традиционния Благотворителен юридически бал в помощ на болни деца. Повече от 250 юристи и гости се включиха в събитието, което се проведе в събота в столичния хотел \"Маринела\".      Проф. Семов бе награден за своята преподавателска и научна дейност, а адвокат Минчев за големите му заслуги към гилдията и дългогодишната му адвокатска практика. Той продължава активно да приема хора в кантората си, води дела, явява се в съдебна зала и печели. Наградите им бяха връчени от адвокат Владимир Дончев от Софийска адвокатска колегия и проф. Огнян Герджиков. Чрез търговете за продажба на картини на известни български художници и томбола бе събрала най-голямата сума - 19 000 лева. Средствата ще бъдат дарени на четири деца с церебрална парализа - Ванеска (3 г.), Божидар (6 г.), Елена (10 г.) и Снежка (18 г.), както и Радо, който е с спинална мускулна атрофия. Децата бяха гости на събитието.  Разиграни бяха платна на Иван Яхнаджеев, Николай Янакиев, Кеазим Исинов, Красимира Михайлова, Румяна Недялкова, Илиян Савков, Николай Сотиров и произведения на скулптора Добромир Иван. На събитието бе изложено непоказвано досега платно на Златю Бояджиев, което бе донесено от внучката на художника – Цена Бояджиева. Картината е част от семейния архив.    За повече дарени средства помагаха и малките ученици на маестро  Яхнаджиев, сред които и 10-годишната пра-правнучка на художника Златю Бояджиев – Беатрис Халваджиян. Те на място нарисуваха своите картини, които също бяха разиграни в търга, който ведеше лично от проф. Герджиков. В Националните награди за правосъдие освен голямата награда \"Гран при\" по категории бяха връчени статуетки и на други изявени юристи и магистрати. Водещи на събитието бяха Боряна Баташова и юристът Юлиян Демирев.\r\nВ категорията \"Адвокат на годината\" стана д-р Петър Илиев (останалите номинирани бяха Албина Анева, Станко Кралев, Росица Драгинова, Трифон Кумчев), а \"Мургова и партньори\", получи приза за \"Адвокатска кантора на 2019\". В нейната кантегория се бориха още Адвокатско дружество \"Аргумент\"- Пловдив, Ernst Young и \"Чаталбашев, Петкова и Иванова\".    Лилия Георгиева от Специализирания наказателен съд стана \"Съдия на годината\", а признанието за най-добър прокурор получи ръководителят на Окръжната прокуратура в Ловеч – прокурор Валентин Вълков.\r\nОстаналите номинирани бяха съдиите: Диляна Славова, Албена Великова и Божидарка Йосифова и прокурорите: Златко Каракачанов, Тони Петрова и Илияна Целова. Председателят на Нотариалната камара Красимир Анадолиев получи приза за най-добър нотариус тази година. В неговата категория бяха номинирани Весела Ивчева, Красимира Минкова и Николина Стойчева.\r\nВ категориите \"Синдик\" и \"Медиатор\" съотвено награди взеха Илка Петкова от Стара Загора и Симона Такова. Останалите номинирани синдинци  бяха Светослав Бакалов, Георги Василев и Венцислав Бенов, а медиатори: Юлия Раданова, Катина Клявкова и Карло Луканов. Изявените млади адвокати Марио Арабистанов и Кристиан Немцов грабнаха статуетски в категорията \"Млад юрист\". Симона Велева, Изабела Петкова и Николета Метева бяха останалите номинирани. \"Адвокат Про боно\" стана Пламен Димитров.\r\nЗа принос в адвокатурата бе награден председателят на Софийска адвокатска колегия Ивайло Данов. За \"Международно сътрудничество\" бе отличена Мария Ганчева от Миланската адвокатска колегия. В категорията \"Праводъсие зад граница\" награда взе адвокат Диана Димитрова за делото в Люксембург за българското сирене срещу халуми, а \"Дело 2019\" стана \"Беднякът-милионер\" – делото, с което бяха върнати 100 000 лева от лотарийна печалба на дете от дома в село Завет, откраднати от негов преподавател. Призът се присъди на адвокат Недялка Маркова.\r\nНационалната пролетна конференция на Пловдивската адвокатска колегия на тема \"Правото и културното наследсво\" спечели статуетката за \"Правно събитие на годината\" в оспорвана надпревара с още четири събития. Юристите в залата бяха тържествено поздравени със специално видео от Марияна Кънчева,  българския съдия в Общия съд на ЕС с Люксембург.\r\nЦеремонията се осъществява с медийната подкрепа на телевизия Евроком и предаването \"Темида-цената на истината\", БНР, БТА, предаването \"Законът и Темида\", Бългерия он еър,  вестниците \"Стандарт,\" \"Труд\", \"Телеграф\", \"19 минути\", бизнес списанието В2В, онлайн  медиите pik.bg, kmeta.bg, blitz.bg, actualno.com, bnews.bg, blife.bg, sofiainfo.bg, temida.tv, classa.bg, glas.bg trafficnews.bg, no-comment.bg, dartsnews.bg, woman.bg, legalno.bg, topnovini.bg  и най-голямото Facebook списание Хай Лайф и други.\r\nВ томболата бяха дарени следните предмети: ваучер за  нощувки в хотел Vitalica Wellness, Бодрум, спа уикенд за двама в хотел Вила Синтика Сандански, уикенд за двама в Гранд хотел Банско, картини от Македонския Пикасо Йовица Миленов, бутилки вина от Бургонезе, от Руен от Кордопулова къща - Мелник,  от Ламборгини, луксозен сервиз от Премиум стайл,  ръчно изработени обеци от Даниела Стоева - Натурелка, билети за Лешникотрошачката в Националната опера, Smartcard - дигитална визитка, подарък от Киара Фешън, вечеря от ресторант Розе, годишна карта за Пулс фитнес, продукти Тианде - корпорация за здраве и красота, Gift shirt за индивидуално ушита риза от бранд за мъжка мода Sircrow, ваучер за рисуване и вино в Ministry of Art. ", "date": "2019.11.25", "title": "Проф. Атанас Семов и 91-годишният адвокат Йордан Минчев взеха \"Гран при\" за правосъдие"}
{"url": "https://www.actualno.com/society/diana-kovacheva-policaite-i-sydiite-trjabva-sami-da-razpoznavat-nasilieto-news_1409577.html", "text": "      Статистиката е много тревожна. За тази година само до края на месец септември статистиката сочи, че поне две жени са загубили живота си в резултат на насилие. То може да се случи на всеки, без значение социалния статус, образованието и т.н. Интелигентни и образовани жени се оказват жертви на насилие и се страхуват да говорят за него. Наказателният кодекс инкриминира само системното насилие – тогава, когато има регистрирани поне три акта на насилие от един и същи вид. Една жена може да бъде убита от първия път или осакатена трайно с два акта на насилие. Според мен, това формално отношение пречи на превенцията на противодействие. Това каза омбудсманът Диана Ковачева в интервю за Агенция „Фокус“ по повод Международния ден на ООН за борба с насилието над жени и момичета.      По думите ѝ е необходимо да бъдат обучавани полицаите, прокурорите и съдиите самите те да разпознават домашното насилие, когато го видят. „И не на последно място – не само жена може да бъде жертва на насилие в дома си, може да бъде и мъж. Разговорът е труден. Голяма част от жертвите не желаят публично да огласяват проблема си, защото се страхуват, срамуват и не намират разбиране, дори и сред семейството си“, заяви Ковачева.   Омбудсманът посочи като проблем малкото кризисни центрове в България. „За страната те са само 13, а в София – само един. Градът е с население вече почти 2 млн. души, а този един кризисен център има само 8 места. Ако една жена с две деца влезе в този кризисен център, ще останат само 5 свободни места. Кризисните центрове са важни, за да може жените да бъдат приютени тогава, когато трябва да напуснат спешно семейството си“, подчерта Ковачева. Тя уточни, че е изпратила препоръки до областните управители, с които настоява да предприемат мерки за разкриване на кризисни центрове, поне 28 – колкото са областните градове. ", "date": "2019.11.25", "title": "Диана Ковачева: Полицаите и съдиите трябва сами да разпознават насилието"}
{"url": "https://www.actualno.com/sofia/ek-dava-94-mln-evro-za-centrala-za-energija-ot-otpadyci-v-bylgarija-news_1409554.html", "text": "      Европейската комисия одобри близо 94 милиона евро за високоефективна централа за комбинирано производство на енергия от отпадъци в България, съобщиха от ЕК, цитирани от \" \".      Съгласно правилата на ЕС за държавната помощ Европейската комисия одобри български планове за подпомагане на изграждането и експлоатацията на високоефективна централа за комбинирано производство на електроенергия и топлинна енергия, използваща гориво, получено от негодни за рециклиране битови отпадъци, като отговарящи на правилата на ЕС за държавната помощ.   Подкрепата ще се състои от две отделни мерки:пряка безвъзмездна помощ в размер на приблизително 90,8 милиона  евро (около 177,6 милиона лева), финансирана от структурните фондове на  ЕС, управлявани от България; заем, отпуснат от Столична община на „Топлофикация“ ЕАД с  преференциална лихва, възлизащ на приблизително 3 милиона евро (около  5,8 милиона лева).\r\nНа 8 октомври 2019 г. България уведоми Комисията за своите планове за подпомагане на изграждането и експлоатацията на високоефективна централа за комбинирано производство на топлинна енергия и електроенергия в София.  Централата ще произвежда топлинна енергия и електричество с мощност приблизително 55 MW за топлинната енергия и 19 MW за електроенергията. За гориво ще бъдат използвани около 180 000 тона негодни за рециклиране битови отпадъци годишно.\r\nИнсталацията, която ще бъде изградена от „ , ще бъде свързана с топлофикационната мрежа на София. Очаква се изграждането да приключи до края на 2023 г.   Изграждането и експлоатацията на високоефективната централа за комбинирано производство на енергия в София е третият етап отдългогодишния проект в областта на околната среда, финансиран от структурните фондове на ЕС (ЕСИФ/ЕФРР) за подобряване на третирането на отпадъците в Софийска област, България.     припомня, че след на Столичния общински съвет (СОС) от 17 май, 2018 година, Столична община изпълнява проект „Интегрирана система от съоръжения за третиране на битовите отпадъци“ по Оперативна програма \"Околна среда\". Той е разделен на три фази, от които изпълнени са двете. Изградена е инсталация за биологично третиране на площадка „Хан Богров“; депо за неопасни отпадъци „Садината“; завод за механично-биологично третиране на отпадъци „Садината“ с производство на RDF на обща площ 106 204 m2, капацитет – 410 000 тона/годишно отпадъци (което съответства на средно дневно количество от 1 320 т/ден, с максимален приток на отпадъци – 1500 т/дневно); преработка на отпадъците чрез Herhof-технология, чрез която се получава до 180 000 тона/годишно RDF - отпадък.\r\nОще за проекта можете да прочетете в . ", "date": "2019.11.25", "title": "ЕК дава 94 млн. евро за централа за енергия от отпадъци в България"}
{"url": "https://www.actualno.com/society/kupuvat-mobilna-laboratorija-za-obsledvane-na-pytishtata-news_1409539.html", "text": "      Специализиран автомобил, оборудван с апаратура за обследване на пътищата купува Държавна агенция „Безопасност на движението по пътищата“. Прогнозната стойност на поръчката е 320 000 лева без ДДС.      Апаратурата трябва да може да измерва равност, макротекстура, надлъжни и напречни наклони на пътното покритие, а също така радиуси на криви, повреди и коловози, състояние на вертикална сигнализация, хоризонтална маркировка и състояние на близкото, прилежащо към пътя пространство, вкл. банкети, окопи, затревяване, запрашеност и растителност.\r\nСходна поръчка обяви преди три години Агенция „Пътна инфраструктура“ с прогнозна стойност 390 000 лв. Кандидатът да я изпълни бе само един – „Динатест Дания“ АД, регистрирана в гр. Сьоборг. Компанията обаче не бе попълнила документите както трябва и не се стигна изобщо до отваряне на ценовата оферта. Прекратена бе още след първия етап – разглеждането на единния европейски документ за обществени поръчки (ЕЕДОП).\r\nВ настоящото обявление на новата агенция пише, че е необходимо да се осигури също обучение за настройка и ползване на специализираното оборудване и работа със специализирания софтуер за обработка на данните.  Специализираната мобилна лаборатория трябва да е оборудвана с набор от камери, обвързани със съответен софтуер.  \r\nЗаявката за системата е тя да може в реално време да сканира и заснема пътното платно и всички пътни елементи, като неравности, зони с нарушено или компрометирано покритие, пукнатини, пътни знаци, табели и др., хоризонтална маркировка, наличие на препятствия, замърсяване или проблемни участъци от пътя.\r\nЗаснемането трябва да е обвързано с реални GPS координати.    Апаратурата трябва да позволява ГИС ориентирана обработка на данните чрез нанасянето им върху географски карти, включително общи платформи като GOOGLE EARTH и др. ", "date": "2019.11.25", "title": "Купуват мобилна лаборатория за обследване на пътищата "}
{"url": "https://www.actualno.com/europe/interpol-se-vkluchi-v-bitkata-s-domashnoto-nasilie-ek-prizova-za-silno-zakonodatelstvo-news_1409534.html", "text": "      Интерпол публикува имената и снимките на 8 мъже, издирвани с червена бюлетина за престъпления, включително убийства и сексуални посегателства над жени.      Кои са те и за какво се издирват можете да разберете .\r\nМеждународната полицейска агенция призовава гражданите за сведения и помощ в деня, обявен от ООН за борба с домашното насилие.\r\nТо е описано от ООН като едно от \"най-широко разпространените и опустошителни   нарушения на правата на човека в света“. Всяка трета жена е била подложена на насилие, според организацията, пише Euronews.  \"Мащабът на проблема остава шокиращ: една трета от жените в Европа са  били обект на физическо и/или сексуално насилие. Почти всички жертви на  трафик с цел сексуална експлоатация в рамките на ЕС са жени и момичета.\", подчертават от ЕК.\r\nВ развиващите се страни всяко трето момиче бива омъжвано преди да  навърши 18-годишна възраст. Най-малко 200 милиона жени и момичета са  били подложени на генитално осакатяване, което все още се практикува в  около 30 държави.         Съветът на Европа вече подчерта успеха на Истанбулската конвенция, която влезе в сила преди пет години и оттогава е подписана от всички страни-членки на ЕС.\r\nКонвенцията е договор за правата на човека, който се бори срещу насилието над жени и домашното насилие. Изявление на Съвета на Европа обаче призовава за по-нататъшни действия, като казва: \"Трябва да се извърви дълъг път и е изключително важно Истанбулската конвенция да бъде не само ратифицирана, но и изцяло приложена.\"\r\n\"Насилието над жените и момичетата е насилие над човечеството като цяло\", подчерта Федерика Могерини - върховен представител на ЕК, и продължи \"но всички ние знаем, че въпреки нашия ангажимент, все още сме далеч от преодоляването на това предизвикателство.\r\nЕвропейският съюз се ангажира да продължи да работи неуморно с партньорите си за укрепване на правните рамки и институциите, да подкрепя развитието и образованието, да подобрява услугите за преживелите насилие, да се бори за справянето с първопричините за насилието и да насърчава предоставянето на повече възможности на жените.\r\nПрекратяването на насилието над жените и момичетата обаче изисква твърд ангажимент не само на институционално равнище. За това се изисква широко участие на международните организации и НПО, както и на гражданското общество като цяло. И най-вече на мъжете\", пише в декларацията на Могерини.    ", "date": "2019.11.25", "title": "Интерпол се включи в битката с домашното насилие, ЕК призова за силно законодателство"}
{"url": "https://www.actualno.com/lovech/otmeniha-vodnija-rejim-v-pleven-i-lovech-news_1409561.html", "text": "      Водният режим в Плевен и Ловеч е отменен от днес, защото основният водоизточник е повишил обема си, съобщи BTV.      Ограничението беше въведено в средата на септември заради драстичното намаляване на водните количества на единственият им водоизточник - водоснабдителна система \"Черни Осъм\", заради липсата на валежи през последните месеци.   Река Черни осъм захранва Плевен и още 11 населени места, както и Ловеч и още 10 селища в околността. Системата се стопанисва от ловешкото ВиК-дружество. ", "date": "2019.11.25", "title": "Отмениха водния режим в Плевен и Ловеч"}
{"url": "https://www.actualno.com/business/kaufland-startira-galakticheska-koledna-kampanija-s-mejduzvezdni-vojni-news_1409557.html", "text": "        2 5 ноември 2019 год., гр. София – Тази година фокус в коледната кампания на Kaufland са „Междузвездни войни“. Дни преди излизането на най-новия, IX и последен епизод на сагата - „Междузвездни войни: Възходът на Скайуокър“, чиято премиера по българските кина е на 20 декември, Kaufland обявява партньорство с Disney и поставя на фокус в коледната си кампания битката между Доброто и Злото. Подобно на вселената на „Междузвездни войни“, в живота винаги съществува вътрешна битка между тъмната и светлата страна и от всеки човек зависи да направи правилния избор. Това е посланието на коледната кампания на Kaufland, която ще премине под мотото „Коледа за чудо и приказ“.    Ежедневната битка между Доброто и Злото В центъра на кампанията е , което разказва за добрата и не чак толкова добрата страна, която всеки човек притежава в себе си. Битката между Доброто и Злото е представена чрез историята на малко момче в навечерието на коледната нощ. За момент момчето показва слабост и се поддава на гнева си, но накрая доброто у него побеждава. Видеото носи посланието, че човек трябва да обръща внимание на тези, които се нуждаят от помощ, че доброто винаги се възнаграждава и че за да вземе човек правилното решение, е достатъчно да слуша единствено сърцето си. Събери всички герои от Междузвездни войни ексклузивно в Kaufland  Ексклузивното партньорство между Kaufland и Disney започва на 27 ноември с лоялната програма „Междузвездни войни“. Под мотото „Събери ги сега! Целият свят на Междузвездни войни“ клиентите имат възможност да колекционират 48 карти с герои от епизоди на сагата. Картите имат и допълнителна функция за игра. Всички карти могат да бъдат събрани като холограми или да са с добавена реалност.\r\nЗа всеки 25лв. от своята покупка клиентите получават комплект от две карти. Преживяването се допълва и от специален колекционерски албум, който се предлага допълнително в обектите на Kaufland. Той ни запознава с джедайските добродетели, основани на принципа: „Овладей Силата: мисли като джедай. Действай като джедай. Живей като джедай“. K - Master : приложението за лоялната програма с „Междузвездни войни“ Важна част от кампанията е специално разработеното приложение K-Master, което дава възможност на всеки да последва пътя си от млад джедай до майстор джедай. Приложението е тясно свързано с лоялната програма и предлага изключително галактическо преживяване с пъзели, игри и виртуална реалност. Добавената реалност е най-иновативната функция на приложението. Тя позволява да се потопиш във вселената на „Междузвездни войни“ в Kaufland само чрез смартфона си и с VR очила. По време на пазаруване потребителят преминава през предизвикателства, които му позволяват да придобие диплома за „Овладяване на Силата“. Облекло „Междузвездни войни“: Kaufland предлага ексклузивна модна колекция В рамките на кампанията в Kaufland ще бъде налична модна линия за жени, мъже и деца, създадена специално за компанията. Колекцията включва още пижами и спално бельо с дизайни на „Междузвездни войни“ и цитати от епизодите на сагата. Всички артикули от колекцията са изработени от органичен памук и ще се предлагат в устойчиви опаковки. Модната линия е налична единствено в обектите на Kaufland. За телевизионния клип: Клипът е създаден под вътрешното ръководство на Kaufland и Холгер Ерлих и е продуциран от BLM с режисьор Алессандро Паччани. Музиката е дело на Yessian Music.  Премиерата на клипа по българските телевизионни канали беше на 18 ноември, понеделник. ", "date": "2019.11.25", "title": "Kaufland стартира галактическа коледна кампания с „Междузвездни войни“"}
{"url": "https://www.actualno.com/curious/vijte-razlikite-mejdu-edna-uchitelka-v-bylgarija-i-edna-v-germanija-news_1409523.html", "text": "      Златка Бенш е от Пловдив. Заминава за Германия преди повече от 20 години. Там става учителка - по 4 предмета. А в момента преподава в България. Какви са разликите между българските и германските учители и ученици, разказва .      Учителката Златка Бенш е културен посланик на Германия в чужбина - програма, която включва и преподаването на немски език в местна езикова гимназия. От пет години насам тя работи в гимназия \"Бертолт Брехт\" в Пазарджик.    Пътят към мечтаната професия Златка е от Пловдив. Тя заминава за Германия през 1998 г. Очакванията ѝ да види една чиста и подредена държава се оправдават. Изненадват я хората - представяла си ги по-резервирани и студени. Тя бързо намира приятели там. Омъжва се за германец. Признава, че това ѝ помогнало да доразвие познанията си по езика.  Златка завършва география в университета в Пасау. След дипломирането си започва да работи като организатор на мероприятия. През 2007 г. едно политическо събитие променя живота ѝ. \"В този момент България влезе в Европейския съюз. И аз разбрах, че мога да следвам за учител\", разказва тя. В Германия голяма част от учителите са държавни служители. А в повечето случаи само германци и граждани на страни от ЕС могат да бъдат назначавани на държавна служба, уточнява тя.\r\nИ така Златка отново става студентка. \"В Германия по време на следването бъдещите учители имат поне 4 задължителни практики. Те се провеждат в училища. Всичко се документира и се обсъжда на отделен семинар в университета. Назначава се и учител, който отговаря за теб.\" Задачата на въпросния учител е да помага и да те критикува, когато се налага, добавя Златка. \"В Германия хората умеят да критикуват и да понасят критика. В България на критиката се гледа малко негативно\", смята тя.    Сблъсъкът с българската бюрокрация     Златка се дипломира като учителка по география, биология, математика и изобразително изкуство за средни училища. Бързо си намира работа. Днес тя открива ...  ", "date": "2019.11.25", "title": "Вижте разликите между една учителка в България и една в Германия"}
{"url": "https://www.actualno.com/burgas/burgas-zapochva-otoplitelnija-sezon-s-biogorivo-news_1409509.html", "text": "      Започна отоплителният сезон в Бургас. От \"Топлофикация - Бургас\" ЕАД са предприели поетапно включване на своите абонати, въпреки, че температурите все още не са паднали под 12 градуса. Това се прави, защото при рязко падане на градусите системите ще се натоварят изведнъж. Сега се захранват детските градини, училищата и абонатните станции на по няколко блока. разговаря с директора на \"Топлофикация - Бургас\" ЕАД инж. Христин Илиев:      „Ние започнахме поетапното пускане на парното и до сряда трябва целият град да е захранен. Въпреки, че пак се очаква затопляне го пускаме, а от тук нататък регулаторите ще управляват подаването. На този етап всичко е наред – имаме гориво, системите са изправни.“   По отношение на дългове от предишни години инж. Христин Илиев обяснява, че Дружеството вече няма задължения към доставчици: “Дългове нямаме, изчистихме проблемите, които бяха по-скоро от начина на плащане към нашите доставчици. Имаме обаче длъжници от страна на потребителите. Те са от години назад и още ги събираме, но и те чувствително са намалели. Хората се научиха да си плащат за получената услуга“.\r\nНай-голямото удовлетворение на инж. Илиев е, че отоплителният сезон 2019-2020 година Дружеството започва с котел на биогориво. Това ще намали зависимостта на отоплението от газовите доставчиците на природен газ и вредните емисии изхвърляни във въздуха.  „Въпреки, че основното горива на централата е газ, имаме котел работещ на биогориво с който започваме сега сезона и ако не ни стигне топлината ще добавяме топло с газовите котли. Биогоривото е от слънчогледови и сламени пелети. Освен всичко друго, те допринасят за чувствително намаляване на въглеродните емисии, които трябва да купуваме. Подготвяме още един котел на биогориво и нашето желание е този процес да продължи. Но, тъй като засега е едни, освен него имаме когенерация и газови котли с които си помагаме. Имаме варианти така че, да не се притесняват нашите абонати“, добавя директорът на Дружеството.\r\nАбонатите на отоплителното дружество в Бургас за 25 000. Освен да доставя топлина в домовете им от Дружеството имат амбиция, подобренията в централата да допринесат за по-ниската цена на мегават топлинна енергия. Това се прави за да не се увеличава много крайният продукт, който плащат бургазлии.    ", "date": "2019.11.25", "title": "Бургас започва отоплителния сезон с биогориво"}
{"url": "https://www.actualno.com/crime/incident-s-raneni-v-zavod-arsenal-news_1409536.html", "text": "      Три жени пострадаха при инцидент в завод 3 на оръжейницата \"Арсенал\" в Казанлък, предаде БГНЕС.      Запалило се е вещество, което е обгорило ръцете на служителките. Полиция и линейки веднага са се отзовали на мястото на инцидента, за да окажат първа помощ на пострадалите.    ", "date": "2019.11.25", "title": "Инцидент с ранени в завод \"Арсенал\""}
{"url": "https://www.actualno.com/showbusiness/gadjeto-na-ronaldo-si-pusna-polugola-snimka-18-news_1409507.html", "text": "      Половинката на Кристиано Роналдо , която се твърди, че вече е негова съпруга, публикува разголена снимка в социалните мрежи. На нея Родригес позира гола до кръста с гръб към фотографа. Тя се е разкрачила на пода по колене, облечена е в сив тренировъчен анцуг и кърпа Chanel на главата, която пада върху част от гърба й. Гърдите си прикрива с ръце. Постът събра почти 1,4 млн лайка.      Мнозинството ползватели останаха възхитени от външния й вид на Родригес. \"Ето защо те е избрал Кристиано Роналдо”, написа ед написа един от ползвателите.    През август тази година испанката се снима в реклама на бельо на мярката Yamamay, но бе разкритикувана от ползвателите на социалните мрежи. Във видеото Родригес и другите моделки танцуват по бельо.  Феновете бяха възхитени от нейната физическа форма, но останаха разстроени от липсата на плюс-сайз моделки.  ", "date": "2019.11.25", "title": "Гаджето на Роналдо си пусна полугола СНИМКА (18+)"}
{"url": "https://www.actualno.com/smolyan/vyzstanovjavat-kritichno-zastrashenija-glavoch-v-tri-reki-news_1409470.html", "text": "      Дейности по възстановяване и опазване на критично застрашения главоч – вид риба, в три реки възлага Националната дирекция „Национален парк Централен Балкан\".      Реинтродукция на главоча се планира в реките Костина, Заводна и Стара Рибарица, а за целта е определена сумата от 106 хиляди лева с ДДС.   Предвидено е изкуствено размножаване на вида, като полученото потомство ще бъде разселено в речни участъци на територията на националния парк, както и улов от донорна популация извън парка и директна реинтродукция на възрастни екземпляри в подбрани участъци от реките Стара Рибарица, Костина и Заводна.\r\nГлавочът е един от видовете риби, чиито популации са обект на мониторинг в районите с консервационно значение по смисъла на Европейската “Директива за местообитанията”.  Той е включен и в Резолюция 6/1998 на Бернската конвенция. В актуализираната Червена книга на България главочът е определен като критично застрашен. ", "date": "2019.11.25", "title": "Възстановяват критично застрашения главоч в три реки"}
{"url": "https://www.actualno.com/ruse/rusenci-protestirat-zaradi-mrysnija-vyzduh-news_1409533.html", "text": "      Да се съди държавата, да се пусне петиция и да се подаде жалба са трите варианта, по които русенци могат да си търсят правата заради мръсния въздух.      Това става ясно от отговора на Европейския парламент на писмо, което им беше изпратено преди около две седмици от фейсбук група „За чисти въздух и вода в Русе“, предаде кореспондентът на БГНЕС в региона.   Единият от вариантите - да се съди държавата - не се приема от всички като добра възможност за постигане на целите, обясни един от основните организатори на протестите за чист въздух в Русе Галичка Николова. Затова, според нея, по-добрата опция е да се пусне петиция и заедно с това да се подаде жалба, като за целта ще може да се ползват услугите на препоръчани от Европарламента експерти.\r\nПредстоят консултации със специалисти, за да се прецизират начините, по които ще се действа оттук нататък.  Кметът на Община Русе Пенчо Милков се ангажира с решаването на проблема още с встъпването си в длъжност като обяви намерението си да предложи сформирането на временна анкетна комисия от общински съветници и експерти. Целта е да се събере цялата достоверна информация за качеството на въздуха и да се изслушат всички компетентни органи и заинтересовани граждани. При необходимост ще бъдат поканени национални и международни експерти. Кметът призова русенци да участват активно в комисията, за която се предвижда да заседава публично пред обществеността. ", "date": "2019.11.25", "title": "Русенци протестират заради мръсния въздух"}
{"url": "https://www.actualno.com/business/aec-kozloduj-plashta-762-mln-lv-na-westinghouse-za-po-moderna-upravljavashta-sistema-news_1409511.html", "text": "      Договор на стойност 76,2 млн. лв. с ДДС предстои да сключи АЕЦ \"Козлодуй\" с компанията Westinghouse за мигриране на компютърната информационно-управляваща система (КИУС) на 5-ти и 6-ти блок към най-ново поколение платформа Ovation. Тя включва също интегриране на система за визуална индикация на параметрите за безопасност, симптомно-ориентирани аварийни инструкции и частична модернизация на ПМС-1000.      Проектът е за миграция на внедрената в двата блока на АЕЦ КИУС-Ovation като част от интегрираната автоматизирана система за контрол и управление на технологичните процеси за нормална експлоатация по I-ви и II-ри контур на блокове 5 и 6 в АЕЦ \"Козлодуй\" към най-ново поколение на платформа Ovation-Windows. Целта е да се удължи експлоатационният ресурс на системата до 2042 година, да се внедрят изменения в софтуерния проект и да се интегрира нова функционалност.   За целта хардуерното оборудване от КИУС-Ovation с изтекъл експлоатационен ресурс трябва да се подмени с ново, да се оптимизира хардуерната архитектура на системата, за да се елиминира хардуерно оборудване, което не е необходимо за безопасната и надеждна експлоатация на бъдещата система, да се внедрят нови софтуерни продукти и решения, които да повишат нивото на безопасност и експлоатационната готовност на АЕЦ \"Козлодуй\" и др.\r\nТерминът \"миграция\" се използва в смисъл на това, че критични компоненти от КИУС-Ovation с изтекъл експлоатационен ресурс трябва да бъдат заменени, без тази замяна да засегне общия проект и целостта на системата.  Проектът обаче може да се изпълни само от производителя на платформата – Emerson Process Management или оторизиран от него доставчик.  А той е подписал споразумение с Westinghouse Electric Company (включително негови дъщерни дружества като Уестингхаус Енерджи Систъмс ООД – клон България), с което компанията е изключителен и единствен доставчик на продукти и услуги от платформа Ovation за атомни електроцентрали в световен мащаб.\r\nОтделно от това Уестингхаус е изключителен собственик на интелектуалните права върху софтуерния проект на КИУС-Ovation в АЕЦ \"Козлодуй\". Според информацията в обявлението на атомната електроцентрала възлагането на процедурата на друго лице би довело до нарушаване на авторските права.  Припомняме, че тя бе пред фалит преди малко повече от година, когато бе придобита от Brookfieid Business Partners, L.P., САЩ.   На 4 януари 2018 г., като част от процеса по преобразуване и стратегическо преструктуриране, Westinghouse Electric Company LLC подписа споразумение за придобиване с Brookfieid Business Partners, L.P. Съгласно това споразумение Brookfieid Business Partners, L.P. придобива целия бизнес на Westinghouse, включително поемането на определени пенсионни задължения и други пасиви за доходи след напускане.    На 1 август 2018 г. Brookfieid Business Partners, L.P. и Westinghouse Electric Company LLC официално обявиха процеса по придобиване на Уестиигхаус за напълно завършен, което включва и получаването на необходимите одобрения от регулаторните и контролни органи в САЩ и Европа.\r\nЗавършването на сделката позволи на Westinghouse и нейните дъщерни дружества, сред които и \"Уестингхаус Енерджи Системс\" ООД (България) успешно да излязат от процедурата по Глава 11 от закона за несъстоятелността на САЩ и да обявят за завършено стратегическото преструктуриране на компанията.\r\nЗа миналата година клонът на компанията в България е реализирал печалба на стойност 1 662 000 лева, сочат данните от отчета й в Търговския регистър.    ", "date": "2019.11.25", "title": "АЕЦ \"Козлодуй\" плаща 76,2 млн. лв. на Westinghouse за по-модерна управляваща система"}
{"url": "https://www.actualno.com/europe/syvetyt-na-es-odobri-novija-systav-na-ek-bez-velikobritanija-news_1409498.html", "text": "      Новите 25 еврокомисари и върховният представител на ЕС по въпросите на външната политика и сигурността бяха одобрени на днешното заседание на Съвета на ЕС. Това решение отваря пътя за гласуването на новата ЕК в Европейския Парламент в сряда 27 ноември.      \"Съветът днес одобри списъка на лицата, предложени за назначаване в ЕК  до 31 октомври 2024 г. Това отваря възможността за гласуване в  Европейския парламент за одобрение на пълния състав на ЕК\", се казва в  документа.   Евродепутатите ще трябва да гласуват целия състав на комисията фон дер Лайен. Очаква се тя да бъде одобрена, но с минимално мнозинство. Новата ЕК ще заработи на 2 декември, пише БГНЕС.\r\nВсяка страна-членка е излъчила свой представител в ЕК, който отговаря за определен ресор. България е представена от , която ще отговаря за иновациите и младежта.   с изискването да посочи свой представител след последното отлагане на Brexit за 31 януари 2020г. До този момент официално Обединеното кралство остава  пълноправен член на ЕС с всички права и задължения. Затова сега институциите на ЕС подготвят правна обосновка,  която ще позволи да се направи още едно изключение за страната и да се  избегне правната криза, която заплашва, назначаването на нова ЕК. Това става ясно от изявление на Брюксел, предава TACC.\r\nЕК, ръководена от Урсула фон дер Лайен, не успя да започне работа на 1 ноември, тъй като през септември и октомври ЕП отхвърли кандидатурите на европейските комисари от Франция, Румъния и Унгария заради евентуален конфликт на интереси. И трите страни номинираха нови кандидати, които бяха изслушани Трудно започва пътя си комисията \"фон дер Лайен\".   До приемането на новия състав на изпълнителния орган на ЕС, Комисията, председателствана от Жан-Клод Юнкер, ще продължи да упражнява правомощията си, които официално изтекоха на 31 октомври.     ", "date": "2019.11.25", "title": "Съветът на ЕС одобри новия състав на ЕК, без Великобритания"}
{"url": "https://www.actualno.com/analysis/svetovna-epidemija-ot-myrzel-sred-decata-i-mladejite-news_1409469.html", "text": "      От училищния стол до седалката в автобуса, от дивана на леглото и така всеки ден... В ежедневието си много младежи водят недостатъчно подвижен начин на живот. И проявяват прекалено ниска физическа активност. Това е изводът на Световната здравна организация, която алармира за вредните последици от това бездействие в ново изследване, публикувано на 22 ноември в сп.  The Lancet Child Adolescent Health.      В целия свят над 80% от подрастващите не достигат официално препоръчаното ниво на , което е поне един час дневно. За да стигнат до тази оценка изследователите са събрали данни от училища въз основа на анкетирането на 1,6 млн. ученици от 11 до 17 години от 146 държави. Младежите отговаряли на въпроси, свързани с тяхната физическа активност, включително и спортни занимания, а така също и активни премествания, като ходене или работа по дома, обяснява авторът на изследването Регина Гатхолд от СЗО. Изводът от изследването е неоспорим - младежите водят недостатъчно подвижен начин на живот и този проблем не засяга само богатите държави. Например през 2016 година недостатъчната физическа активност сред младежите е 78,4% в Молдова, 87,5% в Египет, 93,4% във Филипините и 84,7% във Франция.   Недостигът на знания или оборудване, недостатъчната безопасност на инфрастуктурата, увеличаване на времето, прекарано пред екраните, това са част от причините обясняващи епидемията от мързел, пише френското издание Le Temps.Това поставя под риск здравето на младежите.Недостатъчната физическа активност води до от наднормено тегло и хронични заболявания, като диабет и болки в гърба, обяснява Киара Тестера от швейцарската организация за укрепване на здравето Promotion Santé Suisse.\r\nРедовните физически упражнения помагат за когнитивното развитие и следователно - на способността за учене, уточнява Тестера и допълва, че физическата активност е важна и за социалните контакти.  Освен това различните изследвания показват, че активните остават такива и в зряла възраст.\r\n\"В Швейцария тийнейджърите също водят недостатъчно активен начин на живот. Според проучване на СЗО 85,7% от тях нямат физическо натоварване с продължение поне час на ден. Изследване, проведено от 2013 до 2016 година от швейцарския институт по тропическа медицина и обществено здраве (Swiss TPH) показва, че децата и младежите на възраст от 6 до 16 години прекарват 90% от времето в седнало положение, лежейки или практикувайки физическа активност с ниска интензивност. Децата имат добра физическа активност, но за съжаление в тийнейджърска възраст тя намалява, казва още Киара Тестера от Promotion Santé Suisse.   Както в Швейцария така и по целия свят най-много от този проблем страдат момичетата. 85% от тях не следват препоръките за физическа активност срещу 78% при момчетата на тяхната възраст. Тази ситуация предизвиква все по-голямо безпокойство, тъй като разликата се увеличава. Докато разпространението на недостатъчната физическа активност сред момчетата  се е понижила с 2% от 2001 година насам, при момичетата тя остава стабилна.     ", "date": "2019.11.25", "title": "Световна епидемия от мързел сред децата и младежите"}
{"url": "https://www.actualno.com/showbusiness/tejlyr-suift-podobri-rekord-na-majkyl-djeksyn-news_1409496.html", "text": "      Тейлър Суифт стана изпълнителката с най много награди – 28, с което победи рекорда на Майкъл Джексън, съобщи сайтът \"Entertainment\".      Певицата беше отличена от American Music Awards като изпълнител на десетилетието. Освен това получи награда за любим албум - поп/рок, любимо музикално видео, любима изпълнителка - поп/рок, любим съвременен възрастен изпълнител и изпълнител на годината , което я прави певицата с най-много отличия на Американски музикални награди за всички времена, предаде БГНЕС.   С получените до момента 28 награди Тейлър Суифт победи рекорда на Майкъл Джексън, който имаше 24 награди.\r\nСлед като прие \"Изпълнител на годината\", тя заяви, че през изтеклата една година е преживяла някои от най-големите трудности, с които се е сблъсквала досега.  През последните месеци се разрази битка с предишните ѝ мениджъри. На церемонията Суифт благодари на феновете си, че я подкрепят през последните 15 години. Тя изпя някои от хитовете си като \"Love Story\", \"I Knew You Were Trouble\", \"The Man\", \"Lover\" и други. ", "date": "2019.11.25", "title": "Тейлър Суифт подобри рекорд на Майкъл Джексън"}
{"url": "https://www.actualno.com/balkani/es-obmislja-da-naznachi-specialen-pratenik-za-zapadnite-balkani-news_1409513.html", "text": "      Европейският съюз интензивно търси подходяща личност за новия пост на специален пратеник за Западните Балкани, а най-сериозният кандидат за поста е настоящият словашки министър на външните работи Мирослав Лайчак, съобщава електронното издание на сръбския ежедневник \"Вечернье Новости\".      Настоящият словашки министър на външните работи вече е разговарял с Жозеп Борел, първи . Целта на новият пост е да бъде смекчено влиянието на САЩ на Балканите.   Като добър познавач на ситуацията и опитен политик, който вече е изпълнявал няколко важни функции в този регион, Лайчак практически отговаря на всички поставени условия.\r\n\"Добре информирани източници\" на изданието посочват, че Лайчак е провел важна среща в Брюксел с бъдещия Върховен представител на ЕС по външните въпроси и политиката за сигурност Жозеп Борел. Тя е продължила повече от два часа. САЩ имат двама представители за Западните Балкани, а европейците – нито един, припомня изданието.  Възможността Мирослав Лайчак да бъде ангажиран в новата администрация на Брюксел се потвърждава от факта, че през февруари в Словения ще се проведат избори, а настоящият първи дипломат на Братислава вече обяви, че няма да се ограничава до националната служба. Той сподели амбициите си да присъства на международната сцена.\r\nПонастоящем Лайчак е действащ председател на ОССЕ, съгласно ротационния принцип. Мадатът му приключва който в последния ден на 2019 година.   Словашкият външен министър е голям противник на плана на френския за промяна на , подчертава още изданието.     ", "date": "2019.11.25", "title": "ЕС обмисля да назначи специален пратеник за Западните Балкани?"}
{"url": "https://www.actualno.com/politics/bylgarska-domashna-rakija-v-podkrepa-na-valeri-simeonov-video-news_1409519.html", "text": "      Асоциацията на българските търговци, производители, вносители и превозвачи на горива, Националното сдружение „Българска домашна ракия“ и Националната асоциация за здравословно хранене за децата излязоха на протест пред народното събрание в подкрепа на новоизбрания , предаде БГНЕС.      Те развяха лозунгите: „Долу ръцете от Валери“, „Валери – патриот на дело, не на думи“, „Валери – смел и честен патриот“, „Валери – този път не си сам“ и др.   Всички дошли се обединиха около тезата, че всичко, което е обещал Симеонов е изпълнил.\r\n„Единствен Симеонов подкрепи малките търговци на горива в борбата срещу монопола и затова сме тук, за да го подкрепим“, заяви Николай Бабаджанков и каза, че майките на децата с увреждания нямат право да искат оставката му, тъй като той се е извинил за думите си.  Според други контрапротестиращи, протестът на майките е политизиран, Валери Симеонов е изкупил вината си, след като им се извинил и подал оставка.    Тази вечер, майките от \"Системата ни убива\" ще излязат на пореден протест с искане Валери Симеонов да напусне зам.-председателското място в Народното събрание, както и всички 118 депутати, които са гласували за него.     ", "date": "2019.11.25", "title": "Българска домашна ракия в подкрепа на Валери Симеонов (ВИДЕО)"}
{"url": "https://www.actualno.com/europe/die-welt-evropa-harchi-vse-poveche-za-otbrana-a-pecheljat-sasht-news_1409492.html", "text": "      Европа харчи все повече пари за отбрана, а американските корпорации са най-големите печеливши от ситуацията, пише германският национален ежедневник Die Welt.  Изданието се позовава на резултатите от проучване на консултантската компания AlixPartners, цитирано от Агенжия \"Фокус\". В момента европейците купуват повече оръжия в чужбина, отколкото произвеждат те самите, подчертава изданието.      \"Или европейските продукти са твърде скъпи, или това е знак за липса на доверие в собствената им отбранителна индустрия\", цитира изданието експертът на AlixPartners Щефан Ол. През 2018 г. общият бюджет за отбрана на европейските държави възлиза на около 256 милиарда евро: 38,5 милиарда евро са от Германия, една от десетте държави с най-големи военни разходи в света. Освен това миналата година 7 от 26 европейски държави, които са членки на НАТО, са изразходвали за отбрана 2% от БВП, което е заложената цел от Алианса. През 2017 г. имаше само 3 такива държави, припомнят от редакцията.   Според експертите на AlixPartners, за да увеличат пазарния си дял, европейските компании трябва на първо място да намалят разходите си. По-специално, проблемите на отбраната трябва да бъдат съсредоточавани по-малко върху специални поръчки на отделни държави. Пример е многофункционалният транспортен самолет \"Airbus\" A400m. Освен това консолидирането на индустрията може да помогне на предприятията.\r\nНеобходимостта от консолидация експертите от консултантската компания доказват в цифри, пише Die Welt: например, европейските армии използват 37 различни типа танкове и бойни превозни средства на пехотата, докато в американската армия има само 3 вида. Във флота европейците използват 29 вида разрушители и фрегати, а американците - 4.  \"Европа трябва да намали броя на своите бойни системи. В противен случай финансирането им ще бъде невъзможно в бъдеще\", предупреди Щефан Ол. ", "date": "2019.11.25", "title": "Die Welt: Европа харчи все повече за отбрана, а печелят САЩ"}
{"url": "https://www.actualno.com/balkani/preshevskata-dolina-iska-da-se-obedini-s-kosovo-news_1409546.html", "text": "      Албанците от Прешевската долина настояват да се осъществи искането от референдума от 22 март 1992 г. за .      Това заяви Рагми Мустафа – председател на Демократичната партия на албанците в Прешево и бивш кмет на Прешево пред албанската телевизия „Ора”, съобщит МИА, цитирана от БГНЕС.   Той ще изложи това искане пред всички политици, които ще присъстват на конференцията „Ролята на Албания при представянето на интересите на албанците на Западните Балкани”.\r\nПолитикът настоява да се постави въпросът за реципрочност по отношение на международни гаранции за правата на сърбите в Косово и за , които са на територията на Сърбия.  Албанците в Прешевската долина чакат не по-малко от 100 години и не вярват, че дори да бъде постигнато споразумение, Сърбия ще спазва правата им.\r\n„Ние искаме да се осъществи решението от проведения на 22.03.1992 г. референдум, да се реализира идеалът на войниците от Освободителната армия за Прешево, Буяновац и Медвежа, да се осъществи политическата платформа на албанските партии от 2006 г., която представя всички искания на албанците”, заяви Мустафа.   Според него албанците в Прешевската долина са в най-лоша позиция по отношение на своите права и икономическо положение.    Той се надява, че външният министър на Албания ще приеме сериозно искането албанците в Прешевската долина и обяви, че на 28 ноември – Деня на независимостта на Албания, , като обявят, че „признават единствено албанските национални символи”. ", "date": "2019.11.25", "title": "Прешевската долина иска да се обедини с Косово "}
{"url": "https://www.actualno.com/asia/kremyl-syobshti-za-predstojashto-poseshtenie-na-vladimir-putin-v-turcija-news_1409508.html", "text": "      Президентът на Русия Владимир Путин ще посети Турция през първите 10 дни на януари, съобщи говорителят на държавния глава Дмитрий Песков.      В един от последните си телефонни разговори президентите на Русия Владимир Путин и на Турция Реджеп Тайип Ердоган са обсъждали въпроса с визитата, съобщава РИА Новости.   Очаква се дотогава в Турция да бъде готова наземната част на „Турски поток”.\r\nПо-рано турски медии съобщиха, че се руският президент ще посети страната за участие в церемонията по откриването на тръбопровода.  Проектът предвижда строителството на два успоредни газопровода с мощност по 15,75 милиарда кубически метра всеки. Едната тръба е предназначена за преноса на руски газ до турските потребители, а втората – за  снабдяване с газ на държавите от Южна и Югоизточна Европа, припомня БГНЕС. ", "date": "2019.11.25", "title": "Кремъл съобщи за предстоящо посещение на Владимир Путин в Турция "}
{"url": "https://www.actualno.com/plovdiv/globjavat-napoitelni-sistemi-za-presyhnalata-vycha-news_1409535.html", "text": "      Единственият сигурен факт след днешното спешно заседание в Областната управа на Пловдив по повод пресъхналото за два дни корито на р. Въча в района на град Кричим е, че има измряла риба и то не каква да е- балканска пъстърва, зарибена с усилията на доброволци и спонсори.      Колко точно е количеството на умрялата риба не е ясно, тъй като водата в реката беше спирана за часове и после отново пускана, така че приливната вълна отнася мъртвите риби, но според риболовците от Кричим, едва ли е по- малко от една трета. На днешното заседание бяха обявени мерки, които да обезпечат достатъчно количество вода в реката и при спиране заради ремонти на ВЕЦ- 1- хидроложко проучване на коритото и изграждане на предпазни прагове.   Заради размножителния период на рибата, който трае до 31 януари, ремонти в този период няма да бъдат допускани в бъдеще. На заседанието при областния управител Дани Каназирева присъства зам.-министърът на околната среда и водите Красимир Живков, кметът на Кричим, както и доброволци, загрижени за екоравновесието в района. По време на заседанието стана ясно, че заради данни в протоколите на \"Напоителни системи\", срещу дружеството започва наказателно- административно производство. След приключването на проверката на \"Басейнова дирекция\" ще стане съвсем ясен резултатът, но на този етап се говори за минимална санкция от 10 000 лв. От \"Напоителни системи\" оспорват заключението и твърдят, че са осигурили достатъчен дебит за санитарния минимум, който е от 5 куб. м. в секунда.   Според Денис Исов, екозащитник от Кричим, коритото на река Въча пресъхва не за първи път, а от началото на годината това е поне трети. Той каза, че всичко, изнесено на заседанието днес, е фарс, защото с очите си е видял как водата е отвеждана към канал М.1, където има частни вецове. Исов от три години подава сигнали към институциите, но ефект от това няма. Според него това, което се извършва с реката, е пълен произвол. ", "date": "2019.11.25", "title": "Глобяват \"Напоителни системи\" за пресъхналата Въча"}
{"url": "https://www.actualno.com/starazagora/chudnata-elha-na-starozagorskija-ombudsman-sybira-podaryci-za-deca-s-uvrejdanija-news_1409434.html", "text": "      Тази година благотворителната инициатива на омбудсмана на Стара Загора Надежда Чакърова събира . Инициативата е символ на съпричастността, грижата  и голямото сърце на старозагорци. Желаещите могат да се присъединят с материали за рисуване и комплекти за моделиране за арт терапия.      “С наближаването на Рождество Христово, нека зарадваме децата от центровете, да помогнем за адаптирането и развитието им. Миналата година доказахме, че сме общност, когато предадох набраните над двеста подаръка за децата, лишени от родителски грижи. Сега слагам началото с пъстри комплекти и вярвам, че ще създадем още една вълшебна Коледа!“, споделя Надежда Чакърова.   Точно преди празника младите омбудсмани ще опишат подаръците и ще ги предадат на децата в центровете за работа с деца с увреждания.\r\nПодаръци под “Чудната елха” се събират всеки работен ден    ", "date": "2019.11.25", "title": "“Чудната елха\" на старозагорския омбудсман събира подаръци за деца с увреждания"}
{"url": "https://www.actualno.com/starazagora/starozagorecyt-daniel-ladjev-s-rekord-v-taekuondoto-news_1409446.html", "text": "      Нови два златни медала по таекуондо от сериите G-1 за старозагореца Даниел Ладжев. Така той постави рекорд, като стана българинът с най-много титли от сериите G-1 носещи точки за световната и олимпийска ранглиста, а именно цели 13 златни отличия.      На турнира Загреб Оупън G-1 той победи последователно вицеевропейския шампион от тази година Кевин Цесляр, Хърватска, в първи кръг и на сърбина Стефан Стоянович във втория. На полуфинала се наложи над Райън Омар, Канада, шампион на Пан Америка, и на финала победи сръбския национал Новак Станич.   Този уикенд, само след 6 дни, в румънския град Яши Ладжев завоюва нова титла на Дракула Оупън. В първи кръг отново победи Новак Станич. В полуфиналната среща се наложи над гръцкия си противник Харалампос Кумпарос, а във финалната разгроми румънския национал Паул Овидиу. С това той завоюва пета титла за годината от G-1 турнир, което е много сериозно постижение. ", "date": "2019.11.25", "title": "Старозагорецът Даниел Ладжев с рекорд в таекуондото"}
{"url": "https://www.actualno.com/education/prof-gerdjikov-su-e-edinstvenijat-bylgarski-universitet-v-pyrvite-1000-v-svetovnite-klasacii-news_1409485.html", "text": "      През последните 4 години получихме нова институционална акредитация с оценка 9.61. Университетът продължава да бъде на първо място в най-много професионални направления в Националната рейтингова система на висшите училища. Това каза ректорът на Софийския университет \"Св. Климент Охридски\" проф. по повод патронния празник и след като поднесе цветя пред паметника на покровителя, предаде репортер на БГНЕС.      На тържеството по случай празника, ректорът обяви още, че университетът запазва позициите си в световните рейтингови класации на университетите.   \"Той е единственият български университет в първите 1000 в световните класации. Това означава, че СУ е в първите 4% на световните университети, а в някои направления в първите 2%\", посочи той. ", "date": "2019.11.25", "title": "Проф. Герджиков: СУ е единственият български университет в първите 1000 в световните класации"}
{"url": "https://www.actualno.com/curious/3-te-zodii-koito-cjal-jivot-sa-s-edin-partnior-news_1409441.html", "text": "                  За Телец думата вярност не е празна фраза. И не, защото са чужди на малките човешки радости и грехове. Точно когато Телецът прави своя избор, той искрено вярва, че този човек е неговата сродна душа.   Телецът живее в името на своя партньор и в името на семейството си. Любимите му хора са номер едно и са буквално във всичко. Твърдият характер у Телеца изисква вярност от своята сродна душа.        Стабилност и отново стабилност. Това е основното житейско правило на Козирога. Ако работи, не обича да работи от офис в офис. Ако обича, любовта за него е за цял живот. До своята сродна душа Козирогът ще се чувства уверен и защитен, сякаш е зад надеждна каменна стена.  ", "date": "2019.11.25", "title": "3-те зодии, които цял живот са с един партньор"}
{"url": "https://www.actualno.com/curious/3-te-naj-ludi-jeni-v-zodiaka-news_1409443.html", "text": "                  Козирогът е човек, който може да стане непоносимо горещ или ледено студен. Между тези два полюса, живее и процъфтява. Основното е естествената дипломация, която е присъща на всеки Козирог. Това са много темпераментни хора. Те са господари на изкушението. Често Козирозите стават фатални. Те са толкова очарователни, колкото и недостъпни. Представителите на този знак изграждат непревземаема крепост, като специално подчертават, че стигането до нея е почти невъзможно. Всичко е много просто, Козирогът смята себе си за много скъп подарък, истински диамант в короната. Жената Козирог обича да играе и да бъде неинтересна.       Жената Водолей по дефиниция е създадена, за да ходи и украсява света със себе си. Този зодиакален знак се отнася до елементите на въздуха и Водолеят, покровителстван от Уран е отговорен за успеха и късмет. Ето защо Водолеят, често се усмихва на късмета. Въпреки че, смисълът му е в личния чар. От малка възраст Водолеите се опитват надеждно да затвърдят лидерските позиции във всеки отбор. Понякога официалната им позиция не е толкова важна за тях. Те предпочитат да създадат специална мрежа от лични връзки. И за това са доста усилия и активност. Най-важното - естествен темперамент. Темпераментът на Водолея е невероятен дар, който може да се види отдалеч. Жената Водолей полага най-сериозни усилия, за да почувства вътрешна увереност. Всички Водолеи са свикнали да блестят и да радват, със своята работа.      ", "date": "2019.11.25", "title": "3-те най-луди жени в ЗОДИАКА"}
{"url": "https://www.actualno.com/music/posledni-repeticii-predi-koncerta-na-orlin-goranov-i-akaga-v-zala-1-na-ndk-news_1409442.html", "text": "      Само шест дни делят феновете на поп легендата Орлин Горанов и фънк формацията АКАГА от първото съвместно мащабно шоу „Споделено“! На 30 ноември  зала 1 на НДК очаква същински спектакъл – изобилие от любими на родната сцена музиканти и изпълнители, белязали поколения с таланта си, както и бляскави ефекти, които ще превърнат концерта в едно от най-запомнящите се звездни събития малко преди края на 2019 г.      Последните репетиции вече текат в зала 1, а заедно с тях в продажба влизат и последните билети за шоуто. Големият интерес малко преди заключителните дни от подготовката застави организаторите да пуснат в продажба и допълнителни места за феновете на естрадата и любителите евъргрийн парчетата. сподели Орлин Горанов по време на една от репетициите в зала 1.\r\n„Светът е за двама“, „Да започнем отначало“, „Писмо в бутилка“ са само част от вечните хитове, превърнали музиката на Орлин Горанов в златна за последните четири десетилетия. Само на 30 ноември обаче всички ценители ще имат възможността да я чуят не само изпълнена от топлия и омайващ глас на господин Горанов, но в страхотен нов аранжимент на неповторимите АКАГА. Бендът, поставил основата на модерното българско звучене, съчетавайки стилове като поп, джаз, фънк, евъргрийн и класическа музика ще „оцвети“ сцената с присъствието и богатото си творчество. АКАГА ще бъдат в пълен състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), К. Кирилов-Джоджо (тромбон, вокал), Д. Митев-Дънди (барабани), Петър Главанов (китари), Калин Петров (клавишни). Неотлъчно до легендите ще бъде и женското присъствие на чаровното Трио Тринити, както и щрайх квартетът Destiny Quartet. Специална изненада е и участието на Цветан Недялков (китара) и Ясен Велчев (клавишни инструменти).  Последни билети за концерта на 30 ноември в зала 1 на НДК са на цени от 30 до 95 лв. може да намерите в билетен център НДК, OMV, мрежата на Eventim.bg ", "date": "2019.11.25", "title": "Последни репетиции преди концерта на Орлин Горанов и АКАГА в зала 1 на НДК"}
{"url": "https://www.actualno.com/burgas/novi-lica-stavat-chast-ot-upravlenieto-na-obshtina-burgas-news_1409453.html", "text": "      Нови заместник кметове поемат важни ресори в Община Бургас.      Весна Балтина ще отговаря за \"Стратегическо планиране, дигитални политики, екология и адаптация към изменението на климата\".   Новото лице на отдел \"Култура, туризъм и спорт\" е Диана Саватева, която ще ръководи дирекцията. Йорданка Ананиева, която досега беше заместник кмет по Култура и образование, сега ще отговаря за дирекция \"Хуманитарни дейности и младежки политики\".\r\nВесна Балтина е магистър по банково дело. Специализирала е финанси и кредитен анализ в Международния банков институт в Лондон. От 2017- та година е част от екипа на Община Бургас като експерт в дирекция \"Европейски политики и програми\" с основни отговорности в подготовката на финансови модели, бизнес планове и финансови анализи. Тя ще отговаря и за екологичните политики на Община Бургас, част от която е адаптацията към промените на климата.  Диана Саватева е завършила българска филология, тя е дългогодишен журналист, народен представител и заместник председател на Комисията по културата и медиите в Народното събрание. Член на Писателско дружество Бургас и автор на книги.    Досегашните заместник кметове Руска Бояджиева- \"Европейски политики и околна среда\" и д-р \"Лорис Мануелян, който отговаряше за \"Здравеопазване, социални дейности и спорт\", се оттеглят от заеманите постове. Те посочват за това лични мотиви. И двамата ще изпълняват задълженията си до края на месец ноември.    Кметът Димитър Николов ще предложи на Общинския съвет новата структура на общината, която е съобразена с тенденции в управлението на градовете. ", "date": "2019.11.25", "title": "Нови лица стават част от управлението на Община Бургас"}
{"url": "https://www.actualno.com/actualno/naj-posle-bravo-na-parlamenta-news_1409462.html", "text": "      За пръв път от много години Народното събрание , с който защити обикновените граждани от правно тълкувание, ощетяващо ги по безумен начин. Става въпрос за това да можеш да съдиш община или държавата заради подзаконов нормативен акт (наредба, правилник, т.н.), който е бил обявен за незаконен.      Парадоксално или не, но от 3 години насам всъщност в България нямаше как да съдиш чиновничеството ни, че е некадърно или че е решило да си направи нещата удобни, макар че е незаконно. Защото през 2016 година, воденият тогава от Георги Колев Върховен административен съд излезе с тълкувателно решение, че ако някой подзаконов акт е незаконен, няма щети от действието му преди да бъде обявен за незаконен. По същата логика пияните шофьори няма какво да ги глобяват, преди да са направили нарушение или катастрофа.\r\nСега парламентът поправи тази, както , милиционерска логика. И това заслужава похвала и адмирации – защото се случва толкова рядко, че Халеевата комета е по-често явление от това Народното събрание да нарави нещо както трябва.\r\nНе е обаче съвсем както трябва. И причината е проста – наредба, правилник или какъвто щете подзаконов акт, се пише от някой. Някой носи отговорност за всеки законов текст в тази държава – с подписа си като имащ право да го утвърди. За калпави законови текстове следва тези, сложили подписите, да са виновни! Когато търсиш обезщетение, те да го плащат – не общината или държавата, защото тя ще плати с парите от данъците, т.е. с парите на всички нас. Така че сегашната промяна в Закона за отговорността на държавата и общините за вреди (ЗОДОВ) е само стъпка до крайната цел – да се търси конкретна отговорност. Тази цел е напълно постижима, дори без промяна на закони, а чрез съдебна практика. Обаче като имаш такива съдебни решения като това на ВАС отпреди 3 години, как да вярваш на уж призваните да са барометър на справедливостта?     ", "date": "2019.11.25", "title": "Най-после – браво на парламента"}
{"url": "https://www.actualno.com/asia/turcija-shte-testva-radarite-na-s-400-news_1409456.html", "text": "      В рамките на два дни Турция ще тества системите за противоракетна отбрана С-400.      Турски военни ще летят днес и утре с изтребители близо до авиобазата Мюртед, за да тестват радарните системи на С-400, съобщи „Сабах”.\r\n„В рамките на няколко проекта, осъществени в координация с ръководството на отбранителната промишленост, самолети F-16 и други въздухоплавателни средства на турските военновъздушни сили ще извършват изпитателни полети на ниска и голяма височина в понеделник и вторник в небето на Анкара”, гласи съобщение на службата на областния управител на Анкара.   Изданието припомня, че през периода юли – септември тази година Русия достави на Турция две батареи от системата С-400.  След продължителни безуспешни опити за закупуване на система за противовъздушна отбрана от САЩ, през 2017 г. Анкара подписа договор за 2,5 млрд. долара за закупуване на руските системи С-400.\r\nТова обтегна отношенията между Турция и САЩ, тъй като Вашингтон твърди, че системата С-400 ще бъде несъвместима със системите на НАТО. Турция обаче подчерта, че С-400 няма да бъде интегриран в системите на НАТО и няма да представлява заплаха за Алианса и отказа да отстъпи от сделката.\r\nПо предварителна информация на източници в областта на сигурността, руските системи за противоракетна отбрана ще заработят изцяло до април 2020 г.     ", "date": "2019.11.25", "title": "Турция ще тества радарите на С-400 "}
{"url": "https://www.actualno.com/europe/ukrajna-tvyrdi-che-vseki-den-e-obekt-na-kiberataki-ot-rusija-news_1409406.html", "text": "      Украйна се сблъсква всеки ден с многобройни кибератаки, голяма част от които идват от Русия, заяви министърът на отбраната Андрей Загороднюк по време на международен форум по въпросите на сигурността в Халифакс.      Според информация, публикувана на сайта на военното ведомство, този проблем се среща най-често, когато става въпрос за информационни технологии, които се отразяват върху сигурността на данните на важни инфраструктурни обекти, предаде БГНЕС.   По думите на министър Загороднюк, Украйна се е научила да неутрализира подобни атаки, но „пространството се развива постоянно, като ни принуждава да действаме по-активно”.\r\nУкраинският министър призова държавите от НАТО да се борят с кибератаките.  Преди седмица секретарят на Съвета за национална сигурност и отбрана на Украйна заяви, че страната му е станала „изпитателен полигон” за руските кибератаки. Те представляват опасност не само за Украйна, но и за държавите-членки на НАТО и ЕС, тъй като в бъдеще се очаква да бъдат насочени именно срещу страните от Европейския съюз. ", "date": "2019.11.25", "title": "Украйна твърди, че всеки ден е обект на кибератаки от Русия "}
{"url": "https://www.actualno.com/viewpoint/jenite-na-prehoda-za-koito-njama-pochivka-news_1409448.html", "text": "      Жена на видима възраст 60-65 г., която бута бебешка количка и води за ръка...майка си. Това не е произведение на някой майстор на сюрреализма като Салвадор Дали, а картинка от столичен мол. Съботна.      Обикновена жена, която прави нещо необикновено - самата тя вече видимо се нуждае от почивка след цял живот работа, а се грижи за 3 поколения:\r\n1. За внучето, тоест бъдещето, за което места в държавните детски ясли и градини не стигат и не стигат. Дори и да се намери едно мъничко, закътано, по случайност или с връзки, познайте кой гледа мъничето, когато е болно, а мама и тати са на работа?\r\n2. За децата си, тоест за родителите на детето, които няма кой друг да отмени, за да могат да вземат глътка въздух през уикенда. Да си почистят, да сготвят, изперат, прострат и разпрострат, да подготвят списъка със задачите си за следващия ден или просто да се изкъпят на спокойствие! От тях ежедневието изисква да бъдат страхотни в професията, вкъщи, във външния си вид - свръхчовеци. Само че такива няма. Тогава баба е на линия!  3. За своята майка, тоест за миналото, която е гледала нея самата, вероятно и нейните деца - своите внуци. Работила цял живот, с мизерна пенсия, с която да си покрие сметките за лекарства и (евентуално!) да си плати ток, вода и отопление. Не говорим за дрехи, хубави зимни обувки (естествената кожа е скъпа, занова повечето са с имитации), качествена храна...\r\nДа споменаваме ли изобщо думите \"кино\", \"театър\", \"екскурзия\", които за пенсионерите на Запад са норма? Холандските баби и дядовци в Маастрихт, градът, където завърших магистратурата си, имаха велоклуб и всеки уикенд си организираха сборен пункт до общежитието ми.\r\nТази жена, майката, която сигурно наближава 80-те, едва крета. За нея велоклуб няма. Но пък дъщеря й я държи за ръка, точно като дете, за да премине с някакво остатъчно достойнство през още малкото й отредени години.    Бебето се разплаква, 60-65-годишната пуска за кратко ръката на майка си и го гушва. Полюлява го, говори му тихо и мило, то се успокоява и го връща в количката. През това време ръката на старицата стои вдигната - тя чака дъщеря й отново да я поведе.\r\nА кой да поведе дъщерята? Поколението, изнесло и комунизъм, и преход на гърба си. Кой ще я отмени в тази събота, в която тя отменя останалите? Телефонът й звъни:\r\n\"Здрасти, Кате, утре съм втора смяна. Ти коя си? А, и ти ли? Ами да се видим, ама кога? Преди това имам работа вкъщи. Хайде, ще изпием по едно кафе набързо преди смяната, става ли така? Е, набързо, набързо, знаеш как е... Ама и ти ли си навън с внучката? Хайде после ще се доразберем, че е шумно около вас!\"\r\nЦяла седмица тези и стотици други жени, прехвърлили 60-те, работят, а в почивните си дни не си почиват. Продължават да вършат най-трудната дейност - грижата за близките. Тя не свършва за ден или два, както свършва уикендът, както идва и си отива еуфорията около Коледа.\r\nЕто на такива жени като Катето и нейните посестрими се крепи нашето общество. На такива мъже също. А какво им дава същото това общество? Пенсия, която им отрежда съдбата на днешните 80-годишни - неспособни сами да се грижат за себе си, тяхното бреме ще се прехвърли в ръцете на децата им.   Затова, подарете топла вечеря на пенсионер на празниците. Обаче от политиците и медиите трябва да изискваме освен кампанийни, постоянни действия. Жените и мъжете като тази, за която ви разказах, нашите майки и бащи, заслужават повече. Не, заслужават всичко, защото са давали и продължават да го дават.   ", "date": "2019.11.25", "title": "Жените на Прехода, за които няма почивка"}
{"url": "https://www.actualno.com/business/avtobusnite-prevozvachi-sys-simvolichen-protest-zaradi-nepromenen-zakon-news_1409435.html", "text": "      Автобусните превозвачи започват протестни действия през декември. Те настояват държавата да изпълни обещанията си за решаване на проблемите в бранша като нерегламентираният превоз на пътници, ТОЛ таксите и субсидирането на сектора. Това каза пред Радио \"Фокус\" Магдалeна Милтенова от Конфедерацията на автобусните превозвачи.      \"Основният проблем, който трябваше да бъде решен, беше нормативната промяна на Закона за автомобилните превози , откъдето да тръгне съответно промяна и на останалите нормативни документи. Към днешна дата законът все още не е финализиран, а реално промените не са толкова много и големи, за да изискват дълъг период от време. Много отдавна са подготвени текстовете, но както и друг път съм казвала, ние имаме проблем на ниво администрация. Другият проблем, който е изключително важен за нас и който не намери решение, това е нерегламентираният превоз на пътници . Ясно е, че с административни действия и мерки този проблем не може да бъде решен. Единственият възможен вариант е инкриминиране на това деяние“, каза още Милтенова.   По думите й средствата за субсидиране на бранша са крайно недостатъчни, а това води до отлив на превозвачи, фалиране на фирми и оставяне на населението без транспорт.\r\nПротестите на аватобусните превозвачи започват символично на 13 декември и ще продължат до 13 януари. Ако дотогава няма пътна карта с ясно разписани поети ангажименти и конкретни срокове, ще превозвачите ще започнат и ефективни протестни действия, допълни Магдалeна Милтенова.   ", "date": "2019.11.25", "title": "Автобусните превозвачи със символичен протест заради непроменен закон"}
{"url": "https://www.actualno.com/asia/izrael-deportira-shefa-na-ofisa-na-human-rights-watch-video-news_1409419.html", "text": "      Израел ще депортира ръководителя на представителството на правозащитната организация в Израел и Палестина Омар Шакир. Причината е отказ на Върховния съд да продължи срока на визата му, съобщава РИА Новости, цитирана от БГНЕС.      Във видеообръщение в Туитър Шакир заявява, че след две години и половина израелското правителство ще го депортира днес заради дейността му, свързана със защитата на човешките права. Той твърди, че това е опит на Израел да „затвори устата” на правозащитната организация.     Шакир е категоричен, че работата на представителството ще продължи с досегашната активност.  „Няма да спрем, докато всички – евреи и палестинци, не бъдат равнопоставени и правата им не бъдат напълно защитени”, се казва в обръщението.\r\nВ началото на ноември Върховният съд на Израел реши да не продължава срока на визата на Омар Шакир „заради действия, включващи бойкот и подкрепа на санкции срещу Израел”.   Изпълнителният директор на правозащитната организация Кенет Рот заяви, че въпреки депортацията, Омар Шакир ще продължи да оглавява палестинско-израелската група на Human Rights Watch от Йордания.    На свой ред той обвинява израелското правителство, че с този акт цели „да спре осветяването на незаконното заселване по Западния бряг”. ", "date": "2019.11.25", "title": "Израел депортира шефа на офиса на Human Rights Watch (ВИДЕО)"}
{"url": "https://www.actualno.com/balkani/korab-s-14-000-ovce-se-preobyrna-teche-spasitelna-operacija-video-news_1409468.html", "text": "       Кораб с 14 хиляди овце на борда се преобърна в Черно море край румънския бряг, предаде BBC. На борда е имало 22-ма души екипаж - сръбски граждани. Всички са  спасени. Един от членовете на екипажа е приет в болница заради хипотермия.      Все още не е приключила операцията по спасяване на животните. В нея са се включили полицейски части, пожарникари и военноморският флот на страната. Част от овцете обаче са потънали. До момента е спасен малък брой от превозваните животни.   Засега не е известно защо се е преобърнал корабът. Властите съобщиха,  че разследването по случая ще започне, след като приключи операцията по  спасяване на овцете.   Големият товарен кораб \"Queen Hind\", плаващ под флага на  Палау, е  претърпял инцидент  след като е напуснал румънското пристанище Мидия,  близо до Констанца. Уточнява се, че плавателният съд е напуснал  пристанището около  12:00 ч. местно време в неделя и се е насочил към  пристанищния град Джида в  Саудитска Арабия.     Според данни от сайта Marine Traffic, корабът е построен през 1980 г. Дължината му е близо 85 метра, а вместимостта - 3785 тона. Румънските медии съобщават, че \"Queen Hind\" е пристигнал в Мидия на 23 ноември от либийската столица Триполи. Пристанището се използва предимно за доставки на суров петрол.     ", "date": "2019.11.25", "title": "Кораб с 14 000 овце се преобърна, тече спасителна операция (ВИДЕО)"}
{"url": "https://www.actualno.com/america/sekretarjat-na-vms-na-sasht-richard-spensyr-v-ostavka-zaradi-skandala-s-tulenite-news_1409472.html", "text": "      Секретарят на Военноморските сили на САЩ (ВМС) Ричард Спенсър подаде оставка в неделя по искане на министъра на отбраната Марк Еспър. Причината е отношението на Спенсър по спорния случай със служителя на Едуард Галахър, който беше обвинен в извършване на военни престъпления в Ирак.      По-рано военноморските сили бяха информирани, че Белият дом ще се въздържи от прекратяване на дисциплинарните действия срещу шефа на , въпреки че преди това президентът Доналд Тръмп предложи подобно прекратяване.   \"За съжаление установих, че секретарят Ричард Спенсър вече няма моето доверие да продължи да изпълнява тази своят позиция\", посочи министърът на отбраната Марк Еспър.\r\nЕдуард Галахър беше осъден за извършване на престъпление, позирайки през 2017 година на снимка с труп в Ирак, и беше понижен в чин.  След оставката на секретаря на ВМС на САЩ Ричард Спенсър президентът Доналд Тръмп обяви в неделя в Twitter, че възнамерява да определи настоящия американски посланик в Норвегия - бившия адмирал Кен Брейтуейт за нов секретар на американските военноморски сили.\r\n\"Адмиралът и понастоящем посланик в Норвегия Кен Брейтуейт ще бъде номиниран от мен за нов секретар на ВМС. Човек с големи постижения и успехи. Знам, че Кен ще свърши изключителна работа!\", написа Тръмп.   В поредица от други туитове Доналд Тръмп изрази съжаление относно процеса на военноморските сили по отношение на Едуард Галахър, но отбеляза, че проблемният \"тюлен\" от ВМС ще се \"пенсионира мирно с всички отличия, които е спечелил\".     ", "date": "2019.11.25", "title": "Секретарят на ВМС на САЩ Ричард Спенсър в оставка заради скандала с „тюлените“   "}
{"url": "https://www.actualno.com/asenovgrad/s-600-t-pjasyk-i-165-t-sol-asenovgrad-ochakva-zimata-news_1409355.html", "text": "       Асеновград е подготвен за зимата , съобщи на града доктор Христо Грудев. През миналата седмица е извършена проверка на техниката, която ще се справя с евентуално падналия сняг. Установено е, че тя е достатъчна, в изправност и е в готовност.      По отношение на снегопочистването, община Асеновград е разделена на три зони. В града чистенето на снега ще се осъществява от сметосъбиращата фирма \"КМД\".  В останалите две части - планинска и полска - снегопочистването ще се извършва от други двама изпълнители.    Няма дежурни машини, както е било преди години. Сега са определени други параметри, по които се активира техниката. \" Към момента пясък на депо има 600 тона и сол 165 тона , като при необходимост винаги могат да се доставят още количества. Надяваме се тази зима да е красива, но да не се случат за кратко време обилни снеговалежи. Молим се също и дъждове да има регулярно, но да не падат над 50 литра на квадратен метър изведнъж, защото тогава се случват бедствията. ", "date": "2019.11.25", "title": "С 600 т. пясък и 165 т. сол Асеновград очаква зимата"}
{"url": "https://www.actualno.com/europe/papa-francisk-se-objavi-sreshtu-jadrenata-energetika-news_1409440.html", "text": "      Папа Франциск изрази днес безпокойство от използването на атомна енергия и призова да се помогне на жертвите на земетресението, цунамито и ядрената авария от 2011 г. в Япония, съобщи Франс прес.      На третия ден от посещението си в Япония Франциск слуша разказите на оцелели при земетресението с магнитуд 9 и последвалото цунами, които поразиха страната на 11 март 2011 г. и отнеха живота на 18 500 души. Вълната достигна атомната електроцентрала във Фукушима и предизвика най-голямата ядрена катастрофа от тази в Чернобил в Съветския съюз през 1986 г.   Папата благодари на всички, \"мобилизирали се веднага\" след катастрофата и припомни, че \"50 000 евакуирани хора още живеят във временни жилища, без да могат да се върнат у дома си\".\r\nФранциск заяви, че здравните и социални последици от ядрената катастрофа пораждат \"безпокойство, защото продължава да се използва атомна енергия\". Той добави, че японските епископи са отправили призив за затваряне на атомните електроцентрали.  Оцелели при бедствието японци и евакуирани от района на Фукушима изплакаха болката си и изказаха тревогите си за бъдещето пред Светия отец.\r\nМацуки Камошита е бил на осем години, а малкият му брат на три, когато аварията във Фукушима ги е принудила да напуснат района заради радиационното облъчване.   \"Баща ми ни повери на майка ми и се върна във Фукушима. Той бе преподавател и трябваше да се погрижи за учениците\", каза младежът. \"В крайна сметка спря да работи, след като бе физически и психически смазан\", добави той пред папата, който го прегърна.    Камошита се оплака, че правителството е спряло да осигурява жилища на евакуираните и мнозина от тях не са имали друг избор, освен да се върнат във Фукушима.\r\nЗони във Фукушима, които бяха забранени за влизане, бяха отново отворени след работата по обеззаразяването. Това доведе до намаляване на правителствената финансова помощ за евакуираните, отбеляза Асошиейтед прес. ", "date": "2019.11.25", "title": "Папа Франциск се обяви срещу ядрената енергетика"}
{"url": "https://www.actualno.com/burgas/s-kartichka-kupena-ot-bchk-pomagate-na-dete-v-neravnostojno-polojenie-news_1409455.html", "text": "      Още преди официалния старт на коледните празници, БЧК Бургас започва дарителска кампания. Тя е помощ на деца в неравностойно положение. Кампания е под мотото “Подари Коледа” и се провежда за 14 път.      Инициативата се състои в продажбата на картички. Тяхната цена е един лев. Всеки, който иска да честити празниците на своите близки, може да направи това чрез картичка от БЧК. С парите събрани от продажбите ще бъдат закупени коледни пакети за деца от домове или семейства с ниски доходи.   През годините с подаръци, лакомства и дрехи са зарадвани 1600 деца. Те получават своите коледни изненади на специални тържества.\r\nВсеки, който иска да подари усмивка на дете в нужда, може да намери доброволците на БЧК Бургас. Те разпространяват картичките в различни училища в областта. Благотворителните картички се продават и в сградата на БЧК, която се намира на в жилищен комплекс „Възраждане“, седми блок.   ", "date": "2019.11.25", "title": "С картичка купена от БЧК помагате на дете в неравностойно положение"}
{"url": "https://www.actualno.com/business/pravili-sme-poveche-filmi-i-televizionni-predavanija-prez-tretoto-trimesechie-news_1409444.html", "text": "      Общият индекс на оборота за сектор „Създаване и разпространение на информация и творчески продукти; Далекосъобщения“ нараства с 3.2% спрямо второто тримесечие на 2019 година. Най-значителен ръст е регистриран при „Производство на филми и телевизионни предавания, звукозаписване и издаване на музика“ (18.1%) и „Издателска дейност“ (9.2%). Намаление е отчетено при „Далекосъобщения“ - с 1.4%. Това съобщиха от .      По предварителни данни през третото тримесечие на 2019 г. общият индекс на оборота за сектор „Транспорт, складиране и пощи“, изчислен от сезонно изгладени данни, намалява с 0.6% спрямо второто тримесечие на 2019 година.   Понижение е регистрирано при „Складиране и обработка на товари, спомагателни дейности в транспорта“ (3.4%). Най-значително увеличение се наблюдава при „Въздушен транспорт“ - с 3.1%, и „Воден транспорт“ - с 2.7%.\r\nПри Други бизнес услуги се наблюдава при  „Рекламна дейност и проучване на пазари“ - с 8.4%, и „Административни офис дейности и друго спомагателно обслужване на стопанската дейност“ - с 6.6%. Спад е регистриран при „Други професионални дейности“ - с 11.0%, и „Юридически дейности; Счетоводни и одиторски дейности, данъчни консултации; Консултантски дейности в областта на управлението“ - с 6.4%.  Общият индекс на календарно изгладените данни на оборота в сектор „Транспорт, складиране и пощи“ нараства с 6.0% в сравнение със същото тримесечие на 2018 година. Увеличение е регистрирано при всички дейности, като то е най-голямо при „Воден транспорт“ - с 53.4%.\r\nОбщият индекс на оборота за сектор „Създаване и разпространение на информация и творчески продукти; Далекосъобщения“, изчислен от календарно изгладени данни, е със 17.2% по-висок през третото тримесечие на 2019 г. в сравнение със същото тримесечие на 2018 година. Най-съществен ръст се наблюдава при „Производство на филми и телевизионни предавания, звукозаписване и издаване на музика“ (40.2%) и „Дейности в областта на информационните технологии“ (27.5%).   При Други бизнес услуги индексите на оборота са по-високи в сравнение с третото тримесечие на 2018 г., като най-голям ръст е отчетен при „Административни офис дейности и друго спомагателно обслужване на стопанската дейност“ - с 28.3%, „Други професионални дейности“ - с 19.1%, и „Дейности по почистване“ - със 17 на сто.     ", "date": "2019.11.25", "title": " Правили сме повече филми и телевизионни предавания през третото тримесечие"}
{"url": "https://www.actualno.com/burgas/plajyt-mejdu-ravda-i-nesebyr-osymna-i-s-rov-news_1409392.html", "text": "      Издигането на диги по придобива нови разновидности. На плажа между Равда и Несебър освен дига се копае и ров.      \"Ако в Созопол концесионерът построи само триметров вал, то на плаж \"Академика\", между Равда и Несебър, имаме нововъведение - отпред се дълбае и ров! Вероятно очакват други варвари да нахлуят откъм морето!\" - това посочва в коментара си Тома Белев, от Асоциацията на парковете в България.\r\nОфициално подаден сигнал към институциите няма. Морската ивица е значително изядена заради бурите през последните дни. Дига не е изградена по цялата дължина, а само пред заведенията.\r\nПредставител на концесионера заяви пред bTV, че това се прави всяка година с цел опазване на брега и че не са взимали пясък от моретo. Добави и че има още довършителни работи, за да изглежда плажът добре. Поясни и че не знае има ли разрешително за дейността, както и дали има дюни.     От Басейнова дирекция обясниха, че няма как да разберат дали едно подобно съоръжение е изградено от пясък от морето освен ако случайно не хванат машините в момента на действието, както се случи в Созопол.\r\nЗа всички дейности по плажовете отговаря Министерството на туризма, но то не издава разрешения, нито контролира как се изграждат подобни съоръжения, само получават уведомления от концесионерите, че такива ще се правят.\r\nВисоките купчини с пясък, струпани пред заведенията на плажа, правят впечатление на малкото туристи край морето по това време.    \"Това е грозно, грозно е… Вчера бяхме на разходка в Слънчев бряг - абсолютно същата работа е там, целият плаж е с диги, което не е нормално!\", казва Димитър Начев – турист от Пловдив.\r\n\"Това е защита, мисля аз, за да не се разрушат постройките и стоянката за лодки\", смята Надежда Петрова.   \"Това е ограждение от големи цунами, от голям щорм”,коментира шеговито Алексей Петров, турист от Русия. \r\nСобственици на близките хотели обясняват, че практиката да се строят пясъчни диги на плажа през зимата е от няколко години.\r\n\"Няма лошо, иначе заведенията ги отнася морето… на пролет разпръскват си пясъка и всичко е нормално. Този ров, всичко ще се заглади след седмица, няма да го има, ако продължава времето да бъде такова, след седмица всичко ще бъде равно до големите купчини\", заяви Тодор Стойнов - собственик на хотел.   Плажът се стопанисва от дружество \"Академика 2011\" към Министерството на спорта. В почивния ден не успяхме да се свържем нито с концесионера на ивицата, нито с министерството.\r\nПриродозащитници обаче сигнализират, че изграждането на диги разрушава дюните.   \"За нас е проблем, че се унищожават ембрионални дюни, защото няма никакви режими за тяхната защита, за разлика от останалите три вида дюни. Подобно действие се смята за строителство по смисъла на Закона за устройство на територията - подобни изкопи и насипи, които са над 30 квадратни метра и над един метър дълбочина, височина, така че там трябва да има разрешения за строителство\", коментира Тома Белев - Асоциация на парковете.\r\nОт Министерството на туризма обещаха да извършат проверка.\r\nДокато на Равда още няма , на централния плаж в Созопол дига вече няма. Там местните жители се разбунтуваха срещу строителството и още докато багерът беше на плажа и гребеше пясък от морето, концесионерът беше глобен, а дигата развалена.\r\nСтопанинът на плажа получи предписание да възстанови естественото състояние на брега. Установеното нарушение там беше, че дигата е изградена с пясък от морето и е нарушена целостта на брега.\r\nОт Министерството на туризма обясниха, че дигите са важни защитни съоръжения, които пазят ивиците и инфраструктурата от морски бури. Не е ясно обаче дали някой контролира как се правят. ", "date": "2019.11.25", "title": "Плажът между Равда и Несебър осъмна и с ров"}
{"url": "https://www.actualno.com/interview/viktorija-georgieva-shte-predstavja-bylgarija-na-evrovizija-2020-video-news_1409471.html", "text": "      Виктория Георгиева ще представя България на        В първия момент не можах да го осъзная, казах си \"как така ще представям аз България\"? Преди това ми се струваше невъзможно и недостижимо. Преди една година се чувствах недооценена, но в последно време работя много, създавам своя музика, вече се чувствам много по уверена, смятам, че това идва в точния момент и съм готова.   Показа ми голямата сцена, какво е да работиш с голям екип от хора, как да си по-дисциплиниран. А след формата се научих да съм по-смела, да бързо да решавам нещата. В този бизнес нямаш време и трябва бързо да действаш. След това се срещнах с моя страхотен продуцент Геновева, която ми дава свободата, която ми дава себе си, което е най-важното нещо. Следва много работа, ще ходим на лагери, на които ще пишем песни, това не е лека работа. Не е лесно да избереш правилната песен, представете си ако има 15, а ти трябва да избереш една - това е доста труден избор. Сигурна съм, че ще направим много неща, но ще изберем правилната песен и ще се справим.     Правят се песни, възможно най-много, след което се събираме с екипа, решаваме, но това ще е дълъг процес, самата аз не знам как точно ще се селектира.\r\nЦялото интервю - гледайте във видеото!   ", "date": "2019.11.25", "title": "Виктория Георгиева ще представя България на Евровизия 2020 (ВИДЕО)"}
{"url": "https://www.actualno.com/plovdiv/speshno-zasedanie-v-oblastnata-uprava-v-plovdiv-za-reka-vycha-news_1409384.html", "text": "      Днес, 25 ноември, областният управител на Пловдивска област Дани Каназирева свиква спешно заседание по повод обезводняването на река Въча в участъка след ВЕЦ \"Въча 1\" и последвалото унищожение на рибата там - планинска пъстърва.      В продължение на няколко дни през нощта коритото на реката в района на Кричим беше сухо, а сутрешното пускане на водата просто отнасяше мъртвата риба. вече писа подробно за този проблем, а днес ще бъдат набелязани конкретни мерки, които да не допускат подобни екологични щети в бъдеще.   На заседанието са поканени представители на Министерство на околната среда и водите, НЕК ЕАД, НЕК ЕАД – Предприятие \"ВЕЦ\" - Пловдив, Напоителни системи клон Марица, Басейнова дирекция \"Източнобеломорски район\" – Пловдив, Сдружение риболовен клуб \"Балканка\", Риболовно сдружение с нестопанска цел \"Олимпик 200\"“ – Пловдив и Атанас Калчев, кмет на Община Кричим. ", "date": "2019.11.25", "title": "Спешно заседание в Областната управа в Пловдив за река Въча"}
{"url": "https://www.actualno.com/bgfootball/todor-batkov-borislav-mihajlov-doprinese-mnogo-za-razvitieto-na-futbola-v-bylgarija-news_1409404.html", "text": "      Детско-юношеският футбол е най-важният в този спорт и не е морално да се злоупотребява с пари за него. Това каза в интервю за bTV Тодор Батков, адвокат и бивш собственик на ПФК „Левски”, по повод това как БФС харчи средства, отпуснати от държавата за младежкия футбол.      Според него Сметната палата, НАП, Икономическата полиция и евентуално после и прокуратурата биха могли да проверят много лесно случая, при който над 2 млн. лв., отпуснати от Министерството на спорта на БФС, бяха похарчени за детско-юношески лагери в хотели, собственост на ръководни лица от БФС. След като харчат обществени средства, е било редно да има някаква процедура, било избор по ЗОП, било нещо друго, каза Батков.   „Парите за спорт и така се много малко, за да се харчат по този начин – да отиват в нечий джоб. Държавата за първи път е дала пари за футбол, не е морално”, коментира още бившият собственик на футболен клуб „Левски”.\r\nСпоред него трябва максимално бързо да се свика конгрес на БФС и тези неща да се обсъдят. Също да се избере нов президент на Футболния съюз.  Тодор Батков определи като несериозни твърденията, че не може да се свика конгрес през януари или февруари, защото щял да попречи на първенството.\r\nПо думите му дългогодишният президент на съюза – Борислав Михайлов, е допринесъл много за развитието на футбола в България – докарал е много пари от ФИФА и УЕФА.   Бизнесменът призова и за лимит на чужденците в клубовете, за да имат възможност младежите от футболните клубове у нас да се изявяват. „Прекалява се с привличането на чужденци. „Лудогорец” има мачове, в които не играе нито един българин”, обяви Батков.     ", "date": "2019.11.25", "title": "Тодор Батков: Борислав Михайлов допринесе много за развитието на футбола в България"}
{"url": "https://www.actualno.com/america/poptodorova-sreshtata-mejdu-borisov-i-trymp-shte-ima-silen-regionalen-rezonans-news_1409403.html", "text": "      Срещата на премиера Бойко Борисов с президента Доналд Тръмп, която се очаква да започне в 21 часа българско време, не е \"благодарност\", а \" между двете страни\". РАзговорът за модернизацията на българската армия между двамата лидер ще продължи. Доналд Тръмп няма да пропусне да постави въпросът за сигурността на страната - относно \"руското проникване и шпионските скандали\". спират решаването на казуса с визите за българи вече 15 години. Сещата на Борисов и Тръмп ще има голям резонанс на Балканите, защото е крачка в промяната на политиката на САЩ - а именно, завръщането на Америка на Балканите. Това са част от темите, които очерта Елена Поптодорова пред БНТ. Като бивш посланик на Бългрия в САЩ, тя е организирала срещите  на всички български държавници до последната с американски  представители и президенти.       Как се ? \"Влиза се с достатъчно основания и причини,  за да се планира и да се подготви такава среща. Никога тази среща не е била формална. Ако европейсците обичат етикета и официалностите,  американската практика е различна. Борисов 2 влезе в Овалния кабинет на среща с Барак Обама във връзка с атентата в Сарафово, край Бургас. Сега причината е действително покупката на бойните самолети. Но веднага искам да пресека тълкуването за \"благодарност\" от страна на САЩ. Истината е, че когато има практическа възможност за по-широко сътрудничество, се прави такава среща и сега ситуацията е такава. Тази покупка отваря възможности за сътрудничество във воената област, но и в индустриалната, и научната област също\", каза Поптодорова.    Голямото завръщане на САЩ на Балканите: Тази лидерска среща става след срещи на Тръмп с Полша, Чехия, това показва последователен интерес към Източна Европа и Балканите. И за мен, която следи от толкова десетилетия отношенията между САЩ и България, и Европа, това означава завръщане на САЩ в Централна и Източна Европа и Балканите след една пауза. Това е добра новина. Завръщане в посока икономика, сигурност, инвестиции. Вижте какво става в съседните ни държави: ангажираността на САЩ в Полша, в Румъния, да не говорим в Централна Европа. Това е една, подчертавам, в нашия регион , каза Поптодорова. Така че срещата е двустранна, но ще има и много силен регионален резонанс. \"Едно нещо искам да подчертая в никакъв случай срещата не бива да се  тълкува в конюктура – вътрешна българска или американска. Всяка от  предишните срещи е довела до някакво развитие. Така че и на тази среща  днес трябва да гледаме като на следващ етап в развитието на отношенията  между България и САЩ, непременно,  в средносрочен и дългосрочен план. И  много се надявам да няма изкушения от конюктурата на мига.\", подчерта бившият посланик на България в САЩ.   На масата на преговорите между Тръмп и Борисов: Задължително е да се постави , категорична беше Поптодорова. \"Поставяме го вече 15 години. Няма да има някакъв еднозначен отговор, но ще има изявена добра воля. Нека отново кажем, че този въпрос се решава от Конгреса. Да съществува номиналното изискване за процент откази, трябва да бъдат до 3% максимум – това е законодателство на Конгреса. На кратко казано, тук има и по-дължоко тълкуване, и то се нарича – корупция и върховенство на закона. Очевидни проблеми съществуват и това прави процента на отказите по – висок. Домашното е за нас\", стана ясно от изказването на Поптодорова. Военна и енергийна сигурност и съюзничество.        Военното сътрудничество вече има добро първо начало след едно много дълго забавяне, по думите й. \"Имайте предвид , че тази покупка (на военните изтребители) се случва след 10-годишни усилия и е само началото. Този разговор за модернизацията ще продължи\", категорична е Поптодорова. темата за руското проникване или шпионските скандали , според Поптодорова.  \" , най-сериозното е, че имаме употреба на българска    земя, за операция извън България. И не случайно си    позволи да говори нещо в този дух, как се изполва България. Защо не  каза   нещо за Румъния? Имаме наш си вътрешен проблем, който ние трябва  да   решим, разбира се, с помощта на съюзниците, но няма как да го  избегнем.   Той е отново за нашата вътрешна сигурност.\" Военноморска база на НАТО в Черно море. Премиерът напът за САЩ  отново каза, че няма да позволи такава да бъде построена в България.  \"Знаем позицията на премиера, но той ако иска да обсъжда темите за  сигурността, не може да избегне темата за сигурността в Черно море.  Защото острият проблем на сигурността на черноморието не е просто за  България, а за цяла Европа. България е най-уязвима . И аз  подчертавам най-уязвима и от руско проникване и от непредсказуемите  действия в Черно море. Така че в български интерес е , независимо от  тази много мила декларация за \"платноходки и туризъм в Черно море\", един  сериозен държавник не може да не си дава сметка за сигурността на  държавата си и региона. Днес сигурността е неделима, това трябва да се  повтаря ежедневно.\" НАТО – ще е тема. \"Истина е, че въпросите  на НАТО не се решават единствено от Франция, предстои среща на лидерите в  Лондон, която трябва да потвръди жизнеността на Алинанса. До този  момент никоя отделна държава не може и не предлага нищо друго в тази  посока. И Франция нищо не предлага като заместител на Пакта.\" Тръмп  недоволства, за това, че номинано САЩ носи основната тежест финансово на  НАТО. \"За България основна задача е да поддържа 2%  и да държи нивото.  Това е като всеки друг бюджет. Не може една година да инвестираш и да  чакащ 10 години възвращаемост. Същото е и с отбраната.\", подчерта бившият посланик на България в САЩ. Енергийните теми на срещата       \"Така както много похвално се коментира тръгналия интерконектор с Гърция , така само преди два дни разбрахме, че гръцката страна е ограничила достъпа до този газ до 4 гръцки компании.  Смятам,  че по-късно днес в 9 вечерта,  когато започва срещата в Овалния кабинет, трябва да се обсъжда практически възможността за придобиване на алтернативен втечнен газ от страна на САЩ.\", даде препоръка Поптодорова. \"Балканския поток е гледан и Брюксел – Големият въпрос е първо - парите и второ дали това е диверсификация. По втория въпрос знаем, че не е.  Но ако не ни излезе и сметката, и ако ние ще се лишим от още едни 30 млрд. транзитни такси, за да платим още толкова, като загубим трайно друг приход, то тогава трявба да се направи ясна сметка. За да се превърне България в газов хъб, това означава да има разнообразие, но и защитени в среден и дългосрочен план приток на газ. Това .\" Така тази темата е сред тези, с които България трябва да внимава, стана ясно от думите на Поптодорова. Можем ли да очакваме визита на американски президент в България скоро? Скоро има избори, това е изключено. Трябва да е съчетано с поне още едно или две посещения в региона, обикновено това е комбинирана визита. Няма да се случи непосредствено след наша среща в Овалния кабинет, т.е. идната година не бива да очакваме подобна визита. Евентуално, при втори мандат на Тръмп, може би, обясни Поптодорова. ", "date": "2019.11.25", "title": "Поптодорова: Срещата между Борисов и Тръмп ще има силен регионален резонанс"}
{"url": "https://www.actualno.com/europe/lekari-nastojavat-asandj-da-byde-priet-v-bolnica-news_1409417.html", "text": "      Над 60 лекари изпратиха писмо на министърката на вътрешните работи на Великобритания Прити Пател, в което настояват, че основателят на \"Уикилийкс\" Джулиан Асандж се нуждае спешно да бъде приет в болница, предаде Асошиейтед прес.      Лекарите казват, че Асандж страда от психологични проблеми, включително депресия, има сериозни проблеми с рамото и зъбите.   Асандж е в затвор в покрайнините на Лондон в очакване на насрочено за февруари изслушване за екстрадиция в САЩ, където е обвинен в шпионаж.\r\nПисмото бе разпространено от сайта \"Уикилийкс\".   ", "date": "2019.11.25", "title": "Лекари настояват Асандж да бъде приет в болница"}
{"url": "https://www.actualno.com/pleven/vodnijat-rejim-v-pleven-e-otmenen-news_1409454.html", "text": "      Водният режим в Плевен и в част от селата около него се отменя. Това съобщи тази сутрин местното ВиК на своята интернет страница.      След падналия дъжд през последните дни са се повишили водните количества във водоснабдителна група „Черни Осъм“. Дебитът на питейната вода, която Плевен получава от тази група, се е увеличил достатъчно, за да се нормализира водоподаването в областния град, поясняват от ВиК-дружеството.   До днес водният режим на плевенчани беше нощен – от полунощ до 5,00 ч.\r\nМиналата седмица управителят на ВиК – Плевен инж. Митко Спасов поясни пред Actualno.com, че за да се нормализира водоподаването на града и селата, които се захранват от водоснабдителна група „Черни Осъм“, са необходими още около 100 литра в секунда по-голям дебит.   ", "date": "2019.11.25", "title": "Водният режим в Плевен е отменен"}
{"url": "https://www.actualno.com/politics/conev-de-fakto-prizna-che-dps-njama-da-izpolzva-krajni-sredstva-za-da-bojkotira-simeonov-news_1409385.html", "text": "      Няма давност за такъв тип морални прегрешения, каквито Симеонов направи. Така депутатът от ДПС Йордан Цонев коментира защо ДПС сега се е сетило за Симеонов и го бойкотира, а не когато бившият вицепремиер      Според Цонев, първи грях на лидера на НФСБ бил блъскането на възрастни жени по границата с Турция (бел. ред. – ), после заявлението от парламентарната трибуна, че ромските жени раждали като кучки. \"Той само на майките скача\", заяви депутатът от ДПС, известен с прякора Ментата. Той беше награден с вицепремиерски пост, след блъскането на възрастна жена, заяви Цонев, който определи случилото се като \"срамота\" пред Нова телевизия.   \"Когато Симеонов е на трибуната, аз или няма да се изказвам, или ще се обръщам само към колегите си, не към него. Ще намерим начин да изразим отношението си към този човек\", каза още Цонев, който не отрече, че ДПС всъщност няма да напусне пленарната зала . Народният представител посочи, че Движението иска модела аритметични мнозинства без воля за реформи да изчезне, без дори самото ДПС да участва във властта.\r\nМного харчене, без никаква ефективност или с много малка ефективност на харчовете. Така Цонев коментира Бюджет 2020 година. И напомни как Бойко Борисов казал миналата седмица, че само се отпускат пари и се харчат, а резултатът е разплакани родители, визирайки тригодишното момченце Александър, което официално почина от хеморагична пневмония след лечение в три болници.  \"Наливат се пари в нереформирани системи и ефективността от вашите и нашите пари е никаква\", категоричен е Цонев. Той посочи, че са необходими реформи и затова ДПС от три години предлага да има проект за ускорено икономическо развитие – три-четири основни цели, сред които и демографската криза, около които да има широко политическо обединение и който да е на власт, да не се страхува от политическа гледна точка и да работи по съответните приоритети. Припомняме, че за пръв за такъв проект и то за пръв път.\r\n\"Опозицията подкрепя всеки двама-трима протестиращи, само и само за да свали кабинета\", смята Цонев. Той обяви и, че при избора на все още работещия главен прокурор Сотир Цацаров нямало протести, а сега има протести срещу Иван Гешев, защото той повдигнал обвинения на Иво Прокопиев. Бизнесменът сега е съден заради приватизацията на държавния дял в EVN - но каква голяма странност изплува по този случай, припомнете си в ! Защо не искаха промени в Конституцията преди, попита депутатът, който повтори мантрата на Бойко Борисов, че Христо Иванов поискал деленето на ВСС на две. Какво обаче се случи при законовите промени - припомнете си в !    ", "date": "2019.11.25", "title": "Цонев де факто призна, че ДПС няма да използва крайни средства, за да бойкотира Симеонов"}
{"url": "https://www.actualno.com/books/edna-ot-naj-dobrite-detski-knigi-veche-i-na-bylgarski-news_1409418.html", "text": "      След красивите и въздействащи детски книги „Винаги ще те обичам“ и „Ще те обичам нощ и ден“ Издателска къща „Хермес“ представя още едно илюстровано издание, което ще се превърне в ценна придобивка за всяка семейна библиотека.      „Зайчето ме изслуша“ от Кори Доерфелд попада в множество годишни класации за най-добри детски четива, сред които са:\r\n• Избор на редакторите на Ню Йорк Таймс за детска книга на 2018 г.   • Най-забележителни детски книжки на 2018 на Ню Йорк Таймс  • Топ 10 на най-добрите юношески и детски книги на 2018 на Тайм, Пийпъл и Уол Стрийт Джърнъл\r\n• Най-добри детски издания за 2018 г. на обществените библиотеки в Ню Йорк и Чикаго\r\nКъм възторжените отзиви се присъединяват и родители от цял свят, както и може би най-важните критици – децата. От 19 ноември книгата ще бъде и в българските книжарници.     Понякога прегръдките казват повече от думите.    Тейлър е разстроен заради неприятен инцидент и животните искат да му помогнат.\r\nВсяко животно идва при момчето с идея как да го разведри, но никой не успява да го накара да се почувства по-добре. Докато накрая не се появява зайчето. То знае точно какво да направи.\r\nС краткия и силно въздействащ текст и симпатичните илюстрации „Зайчето ме изслуша“ е прекрасна история за това как да се справим с тъгата и разочарованията и колко е важно да изслушваме другите. За автора    Кори Доерфелд e авторка и илюстратор на популярни детски книги. Живее със семейството си в Минеаполис. Измисля тази история, след като нейни приятели преминават през труден период. Надява се с нея да напомни, че често най-силно се нуждаем от някого, който просто да ни изслуша. ", "date": "2019.11.25", "title": "Една от най-добрите детски книги вече и на български "}
{"url": "https://www.actualno.com/society/api-ochakvat-se-zatrudnenija-pri-prodajbata-na-e-vinetki-news_1409479.html", "text": "      Затруднение за продажбата на електронни винетки може да има на 27 ноември, предупредиха от АПИ. Причината са софтуерни актуализации. Между 16 ч. и 19 ч. в сряда са планирани дейности по внедряване на актуализации на електронната система за събиране на пътни такси.      Възможно е да възникнат частични забавяния и прекъсвания, които биха могли да затруднят продажбите на електронни винетки.   За избягване на риска от проблеми с покупката на е-винетка по време на планираните актуализации от пътната агенция препоръчват на шофьорите внимателно да планират пътуването си по републиканската пътна мрежа и да купят електронната си винетка своевременно. ", "date": "2019.11.25", "title": "АПИ: Очакват се затруднения при продажбата на е-винетки"}
{"url": "https://www.actualno.com/climate/2019-verojatno-shte-e-vtorata-naj-goreshta-godina-registrirana-njakoga-news_1409377.html", "text": "      След като се потвърди, че Земята току-що е изживяла втория най-горещ октомври досега, 2019-та изглежда ще бъде втората най-гореща година, регистрирана някога, сочат последните данни на Националната администрация за океаните и атмосферата на САЩ.      През последното десетилетие Земята счупи много рекорди за температури, като нито един от тях не е добър.   Всички пет от най-горещите години, откакто се води статистика от преди 140 години, са били именно през последните пет години. Сега месечното обобщение на глобалните температури на Администрацията показва, че този октомври е 418-ти пореден месец с температури, по-високи от средната за 20-ти век, и има 95% вероятност годината да приключи като втора или трета най-топла до момента, предаде БГНЕС.\r\n\"Въз основа на настоящите аномалии и историческите показатели на годишните глобални температури изглежда, че е почти сигурно, че 2019 г. ще бъде топ 10 година\", съобщава Националната администрация за океаните и атмосферата.  Според доклада, средната глобална температура на повърхността на сушата и океана миналия месец е била 0,97 градуса по Целзий над средната за 20-ти век, която е 31,7 градуса – или само с 0,06 градуса по-малко от най-горещия октомври досега, през 2015 г.\r\nРазделена на северно и южно полукълбо, температурата на повърхността на сушата и океана показва „отклонение от средната“ с 1,21 градуса по-топла от средното за Северното полукълбо и 0,74 градуса над средното за Южното полукълбо.   Докладът също така подчертава рекордната загуба на морски лед и снежна покривка за октомври 2019 г., разкривайки, че миналия месец размерът на арктическия морски лед е бил най-малко, с рекордните 2,69 милиона квадратни километра - 32,22% по-малко отколкото през 1981 година.    Октомври е четвърти пореден месец, когато размерът на морския лед на Антарктида е под средното ниво. Със 17,84 милиона квадратни километра лед, това е 10-тото най-ниско количество ледена маса. ", "date": "2019.11.25", "title": "2019 вероятно ще е втората най-гореща година, регистрирана някога"}
{"url": "https://www.actualno.com/scene/primata-na-muzikalnija-teatyr-edelina-kyneva-poluchi-aplodismenti-i-ot-prezidenta-news_1409380.html", "text": "      Цветя и много аплаузи получи примата на Музикалния театър Еделина Кънева на юбилейния си концерт. На сцената тя беше с партньорите, с които е пяла най-много в Музикалния театър - Марчо Апостолов, Александър Мутафчийски, Пеньо Пирозов, Христо Сарафов и Богомил Спиров. Специални гости на концерта бяха Орлин Горанов и Орлин Павлов. Изненада за публиката беше дуетът ѝ с Тончо Токмакчиев, на когото примата е вокален педагог.      На концерта прозвучаха арии и дуети от оперетите „Веселата вдовица” и „Графиня Марица”, където Еделина Кънева прави коронните си роли. Със своите партньори на сцената тя изпя дуети от мюзикъли, както и джаз и поп изпълнения. Участваха хорът и оркестърът на Музикалния театър с диригент Юли Дамянов и гост-диригент Любомир Денев.\r\nСлед концерта Еделина Кънева беше отличена със „Златна лира” от Съюза на българските музикални и танцови дейци за високи творчески постижения и 30 години на сцената на Музикалния театър. „Ако нямаш публика, нямаш нищо\",  призна Еделина Кънева пред зрителите на юбилейния концерт \"Всичките мои мъже\", който тя посвети на партньорството на сцената.\r\n\"Ние, колегите и приятелите от Музикалния театър, изразяваме своето възхищение от твоя вокален и артистичен  талант, харизмата и високия професионализъм, с които винаги завладяваш сърцата на публиката!\", заяви директорът на Музикалния театър Марияна Арсенова. От името на трупата на театъра тя пожела на Еделина Кънева творческо дълголетие, много нови сценични превъплъщения и безкрайни аплаузи.  Артистите и публиката изпяха \"На многая лета\" в чест на Еделина Кънева. Сред публиката на юбилейния концерт в Музикалния театър присъстваха президентът Румен Радев и съпругата му. ", "date": "2019.11.25", "title": "Примата на Музикалния театър Еделина Кънева получи аплодисменти и от президента"}
{"url": "https://www.actualno.com/society/pchelari-prizovavat-da-se-zabrani-izpolzvaneto-na-otrovni-pesticidi-news_1409416.html", "text": "      За пълна , които убиват пчелите настояват пчелари от цяла Европа, а инициативата тръгва от Германия. Всяка година отровните препарати унищожават десетки хиляди пчелни семейства само у нас.      Пчеларите у нас призоваха да се съберат поне 15 хиляди подписа, за да се забрани използването на отровни пестициди.   От село Биволаре хората заявиха, че препаратите се усещат по въздуха и дори им е ставало лошо от миризмата.\r\nПчелар със 150 кошера пък обясни, че е завършил сезона на нула заради отровните препарати, предаде bTV.  Ако се съберат нужните подписи в петицията против инсектицидите, пчеларите вярват, че в следващите 5-10 години могат да се преборят за забрана за използване на отровните пестициди и да спасят пчелите.\r\nХората от селото споделиха, че виждат самолетите да прелитат постоянно и че фермерите са зад тяхната инициатива, но по думите им, големите зърнопроизводители едва ли биха ги подкрепили.   Междувременно голям земеделец съди държавата, че му е наложила акт за пръскане с пестицид в нерегламентирано време.     ", "date": "2019.11.25", "title": "Пчелари призовават да се забрани използването на отровни пестициди"}
{"url": "https://www.actualno.com/healthy/knsb-dylgite-bolnichni-sa-naj-mnogo-prez-poslednite-godini-news_1409413.html", "text": "      Делът на болничните листове с продължителност до 7 дни, за които се отнасят за сериозни злоупотреби и ползване на фалшиви болнични листове, е нисък на фона на общия брой болнични листове с плащане, както и за разходите за обезщетения по болест като цяло. Увеличаващият се брой дни във временна неработоспособност, който натоварва работодателите и техните разходи за болнични, изплащайки за първите три дни възнаграждение на лицата, се дължи не на късите по срок болнични листове, а на тези с по-дълъг срок, се казва в анализ на КНСБ, изпратен до медиите.      Едно прибързано и недобре обмислено предложение на коалиционния съвет на управляващото мнозинство в Парламента  сложи на масата за обсъждане въпроса за поради заболяване и контрола върху тях. За никого не е тайна, че има сериозно увеличение на разходите за болнични за периода 2011 – 2018 г. Данните показват, че най-съществен принос за това има ръстът на издадените болнични листове с по-голяма продължителност.   Броят на дните във временна неработоспособност поради общо заболяване, които са за сметка на Държавното обществено осигуряване (ДОО)  от  11,9 млн. през 2011 г. нараства до 17,8 млн. дни  (или с 49 на сто повече) през 2018-а.  Броят на дните, които са изплатени за сметка на работодателите се увеличава от 4 млн. (2011 г.) на 5,7 млн. (ръст 42 на сто),  плащайки  първите три дни на всеки болничен лист, независимо от неговата продължителност, показват данните на Националния осигурителен институт (НОИ), цитирани от КНСБ.\r\nЗа същия период средната продължителност на един болничен лист, който се изплаща от ДОО, т.е. от четвъртия ден нататък нараства от 8,18 дни (2011 г.) до 8,36 дни (2018 г.), т.е. с 0,18 дни. Увеличава се и размерът на среднодневното парично обезщетение за временна неработоспособност поради общо заболяване.  От 21,58 лв. през 2011 г. този размер достига до 31,22 лв. през 2018 г. (или с 44,7 на сто за 8 г.).  Тенденцията на увеличаване на срока на ползване на болнични поради общо заболяване и (между 15-30 дни) води и до по-висок разход на едно лице с обезщетение през годината.  Стойностите на този показател за 2011 г. са 384,36 лв., докато през 2018 г. те нарастват до 619,19 лв. (ръст с 61 на сто).\r\nПосочените показатели формират общия годишен разход за парични обезщетения за временна неработоспособност поради общо заболяване, който от 256,4 млн. лв. (2011 г.) достига до 556,6 млн. лв. (2018 г.) или увеличението е над 2,1 пъти.\r\nДанните показват динамиката в разходите за краткосрочни обезщетения за временна неработоспособност поради общо заболяване, но далеч по-важно е да се анализират причините, както и някои детайли, които обясняват несъстоятелността на твърденията на част от работодателските организации, че от 1/3 до 2/3 от болничните листове с продължителност до 7  дни са фалшиви (т.е. такива, които се ползват от осигурените лица за удължаване на почивката преди или след празници, за туризъм и т.н.)       Броят на  издадените болнични листове с продължителност от 4 до 7 дни през 2018 г. е  766,9 хил. (37,0 на сто от общия брой) , изплатените дни с продължителност от 4 до 7 дни (от които  първите три дни се плащат от работодателя, а от четвъртия ден – от ДОО)  са 1 573,1 хил. дни (9,0 на сто от общо изплатените дни поради общо заболяване), а  разходите -  53,9 млн. лв. (9,9% от общите разходи за парични обезщетения поради общо заболяване).\r\nНай-голямо влияние върху общото нарастване на разходите за болнични оказват вкл. (58,5% от общото нарастване на болничните за 2014-2018 г.), следвани от тези с продължителност между 8 и 14 дни календарни дни вкл. (19,7 на сто). Ясно е, че там е основната причина за увеличения брой изплатени дни във временна неработоспособност поради общо заболяване (само през 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8-14 дни (2018 г.) спрямо 2 616,1 хил. дни (2014 г.). Относителният дял на посочените по-горе продължителни болнични листове през 2018 г. са съответно 54,9 и 17,9% от общо изплатените дни за този риск.\r\nБроят на лицата, ползвали парични обезщетения за временна неработоспособност поради общо заболяване от 782,4 хил. през 2014 г. е нарастнал до 899 хил. през  2018 г. (или с 14,9 на сто). От тях около 430 хил. са ползвали болничен между 15-30 дни  (47,8% от общия брой)  и около 275 хил. са ползвали болничен лист между 8 и 14 дни (30,6%).\r\nКогато разглеждаме нарастването на разходите за болнични, не можем да не посочим същественото влияние, което оказват  икономическите фактори и политиката по доходите, а именно:\r\n-  нарастването на средния осигурителен доход за страната, в т.ч. на доходите, от които зависи неговият размер (минималната работна заплата, минималният осигурителен доход за самоосигуряващите се лица, максималният осигурителен доход). Ръстът на  средния осигурителен доход за 2011-2018 г.  е 49,8%, а на минималната работна заплата  нарастването за същия период е 206%;      - увеличаване на дела на осигурените лица с по-високи осигурителни доходи сред получателите на парични обезщетения при временна неработоспособност поради общо заболяване;\r\n-  нарастване и на средномесечния осигурителен доход на самоосигуряващите се лица, които по желание се осигуряват и за общо заболяване и майчинство. за нарастване на среднодневния размер на паричното обезщетение при временна неработоспособност поради общо заболяване, доколкото той се формира като процент от доходите, върху които са внесени или дължими осигурителни вноски във фонд „Общо заболяване и майчинство“ на ДОО. Тенденцията на ръст на среднодневния размер на обезщетението се подсилва и от промяна в структурата по доход на лицата с парично обезщетение.  В последните години е налице и увеличение на дела на получателите именно от най-високодоходните групи. Докато през 2014 г. относителният дял на получателите на обезщетения според размера на осигурителния им доход в групата от 1,5 до 2-кратния размер на средния осигурителен доход (СОД) е бил 29,5%, то през 2018 г. този дял е нарастнал до 34,2% от общия брой. Осигурените лица, които са получавали парично обезщетение по болест, изчислено на база доход над 2-кратния размер на СОД от 25,2% през 2014 г. са се увеличили до  27,0% през 2018 г. ", "date": "2019.11.25", "title": "КНСБ: Дългите болнични са най-много през последните години "}
{"url": "https://www.actualno.com/africa/samoletnata-katastrofa-v-kongo-e-s-poveche-jertvi-ot-pyrvonachalno-objavenoto-news_1409357.html", "text": "      Броят на жертвите при катастрофата на малък  самолет в квартал на град Гома, в източната Демократична република Конго се увеличи до 29. Ранените са 16, съобщава Actualite.      По-рано порталът, цитиран от БГНЕС, информира, че самолет Dornier-228 се е разбил три минути след излитане. Първоначално беше съобщено за шестима загинали, но по-късно Actualite обяви, че на мястото на катастрофата са намерени 24 тела.   Според актуализираната информация на портала, спасителите са открили 29 тела в отломките на разбилата се машина, а седем от загинали са членове на едно семейство.\r\nКонгоанската компания Busy Bee, чиято собственост е разбилия се самолет, организира редовни и чартърни полети, както и провежда медицински евакуации в източната част на ДРК.   ", "date": "2019.11.25", "title": "Самолетната катастрофа в Конго е с повече жертви от първоначално обявеното"}
{"url": "https://www.actualno.com/balkani/dve-jertvi-na-burite-v-zapadna-gyrcija-news_1409422.html", "text": "      Двама души се удавиха в Западна Гърция, след като лодката им потъна вследствие на , съобщиха служители на бреговата охрана, цитирани от „Катимерини”.      Бурите удариха Западна Гърция през почивните дни и причиниха наводнения и прекъсване на транспорта.   Части от националната пътна мрежа до полуостров Пелопонес бяха затворени за движение заради наводненията.\r\nГръцката служба за гражданска защита призова общинските власти да бъдат нащрек. Пожарната служба получи десетки обаждания за изпомпване на вода от помещения, а училищата в района на Атина трябваше да бъдат отворени днес два часа по-късно заради тежките метеорологични условия.   ", "date": "2019.11.25", "title": "Две жертви на бурите в Западна Гърция "}
{"url": "https://www.actualno.com/asenovgrad/okolo-200-sa-bezdomnite-neobraboteni-kucheta-v-asenovgrad-1-e-osinoveno-news_1409352.html", "text": "       Точно 10 000 лева са били отделени от община Асеновград за улов и обработка на бездомни кучета през 2019 г. Към 22.11.19 г. от тях са разходвани около 8 100 лева и остават близо 1 900 лева от този бюджет. Уловените към същата дата бездомни кучета са 54 на брой. Извършена им е кастрация, ваксинация, обезпаразитяване и поставяне на ушна марка. За споменатите дейности, включително и транспортни разходи, за едно четириного се е заплащало на Зооветеринарен комплекс-Пловдив по малко над 113 лева с ДДС. От всички тези кучета 1 е било от граждани да си го отглеждат вкъщи.       Следващата акция за улов на безстопанствените четириноги предстои да се извърши утре (26.11.19 г.). Първоначално проучване от общински специалисти е установило, че на територията на общината към момента има около 200 необработени безстопанствени кучета . \"Винаги, когато застудее и настъпи есенно-зимният сезон, скитащите кучета от полето се прибират в града, понеже тук могат да открият храна. Също така, фактор за увеличаване на числеността им е ловният гатер. Той представлява тест на ловни кучета. Пробват ги дали гонят дивеч. Ако се окаже, че това не се случва, хората ги изоставят. Ето защо сме изпратили писмо до Ловно-рибарско дружество \"Сокол\" с препоръки да контролират и проследят тази ситуация, доколкото е възможно\", обясни пред медии кметът на Асеновград доктор Христо Грудев.   Градоначалникът обясни и какви са вариантите за изграждане на кучешки приют на територията на общината. По думите му има две възможности. А именно, да се приспособи вече готова сграда за целта или да се ситуира и изгради ново помещение. Вторият вариант ще струва близо 300 000 лева, отговаряйки на всички изисквания и стандарти, като в него ще има възможност да бъдат настанени около 80 кучета. Осигуряването на оборудването ще коства приблизително 100 000 лева. А за първите 12 месеца, заедно с издръжката на персонала, който ще обслужва нуждите на приюта, общината ще трябва да отдели около 650 000 лева.\r\nПрез следващите години сумата ще е почти наполовина по-малка, тъй като вече сградата ще е изградена и ще се изисква само поддържането й. \"Аз недоумявам защо през 2019 г. са били заложени само 10 000 лева за справяне с проблема с безстопанствените кучета. Ако е двойна сумата, резултатът би бил друг и ефектът ще е по-голям. Смятам, че ние живеем в човешко общество и човекът е най-важен. Не е редно обаче хората, които си взимат домашен любимец, да го изоставят на улицата, когато им омръзне. Но не е добре и гражданите да бъдат хапани от кучета. Въпросът е доста деликатен. За да се справим с проблема вече сме пратили писма до околните общини - Садово и Първомай, с които сме в съдружие и за депото за твърди битови отпадъци. Бихме поканили и Лъки, ако желаят да се включат. Все още нямам отговор от кметовете на Садово и Първомай, но ще получим обратна връзка\", каза в заключение кметът на Асеновград доктор Грудев.   ", "date": "2019.11.25", "title": "Около 200 са бездомните необработени кучета в Асеновград, 1 е осиновено"}
{"url": "https://www.actualno.com/society/prognoza-za-vremeto-25-noemvri-ponedelnik-news_1409311.html", "text": "      Днес, под влияние на преминаващ южно от страната средиземноморски циклон, ще бъде предимно облачно и след обяд на много места ще има валежи от дъжд. Значителни ще са количествата в южните и планинските райони от страната. През нощта срещу вторник валежите ще продължат. Вятърът ще бъде предимно от изток, умерен, в източните райони - временно силен. Максималните температури ще са между 9° и 14°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      По Черноморието ще преобладава облачно време. След обяд по южното крайбрежие ще има валежи от дъжд, които ще продължат и през нощта срещу вторник. Ще духа умерен източен вятър. Максималните температури ще са между 13° и 16°. Температура на морската вода е 16° - 17°. Вълнението на морето ще бъде 2-3 бала.\r\nВ планините ще бъде облачно, ветровито и с валежи от сняг. Под около 1700 метра н.в. валежите ще са от дъжд. Ще духа умерен и силен югоизточен вятър. Максималната температура на височина 1200 метра ще е около 8°, на 2000 метра – около 2°.\r\nИ във вторник ще преобладава облачно време. На много места в страната ще има валежи от дъжд, значителни по количество през нощта срещу вторник в южните, а през деня - на места в източните райони. Покрай Дунав ще преръмява, а от югозапад ще започне процес на спиране на валежите и разкъсване на облачността. В районите с надморска височина над 1300-1400 метра ще вали сняг. В източната половина от страната вятърът ще бъде от североизток, по Черноморието привечер от север, предимно умерен. Преобладаващите температури ще са: минимални - между 4° и 9°, максимални - между 8° и 13°.  В средата на седмицата вятърът ще отслабне и ще се ориентира от югозапад. Облачността ще се разкъса и ще намалее. Дневните температури ще се повишат, сутрешните ще се понижат, в отделни райони до 0° - минус 1°. В сряда ще е без валежи, в четвъртък по-късно през деня в Северозападна България ще превали дъжд. ", "date": "2019.11.25", "title": "Прогноза за времето – 25 ноември (понеделник)"}
{"url": "https://www.actualno.com/society/pochitame-sveti-kliment-ohridski-news_1409303.html", "text": "      На 25 ноември Българската православна църква отдава почит на Свети Климент Охридски.      Свети Климент Охридски е средновековен учен и първият епископ, проповядвал на старобългарски език. Православната църква го тачи като един от светите Седмочисленици.   Предполага се, че Климент е българин, роден в Югозападна Македония. Данните за живота му преди неговата дейност в България са оскъдни. Те се намират в две гръцки жития: \"Пространното житие на Климент Охридски\" от Теофилакт Охридски (1084-1107) и в \"Краткото житие на Климент Охридски\" или т. нар. \"Охридска легенда\" от друг охридски архиепископ и също грък — Димитрий Хоматиан (1216-1234). Хоматиан пише, че първите гръцки преводи Климент е направил на \"тукашния български диалект\". Теофилакт е този, който го нарича \"пръв епископ, който проповядвал на български език\" и \"най-учен мъж\", а Димитрий Хоматиан пише за Климент: \"Пръв той заедно с божествения Наум, Ангеларий и Горазд усърдно изучил Свещеното писание, преведено с божествено съдействие на тукашния български диалект от Кирил, истински богомъдър и равноапостолен отец, и отначало още бил заедно с Методий, известния учител на благочестие и православна вяра на мизийския народ.\r\n\"Предполага се, че Климент е участвал на млади години още в хазарската и аланската мисии на Кирил и Методий през 859-861 г. Безспорно Климент участва и в мисията на Кирил и Методий във Великоморавия като техен ученик. В някои по-късни славянски жития се казва, че презвитер Климент е бил ръкоположен заедно с Наум в свещенически сан от папата в Рим в 868 г., преди смъртта на св. Кирил.  След смъртта на Кирил в Рим през 869 година той се връща с Методий в Панония и Великоморавия, а след като Методий почива (пролетта на 885 г.), Климент, заедно с избрания от Методий за негов наследник Горазд, оглавяват продължаващите спорове с германския клир и новия моравски княз във Великоморавия. Свети Климент Охридски е един от най-значимите автори на старобългарски език, той пише жития, похвални слова, църковни химни, превежда църковни текстове. В науката се посочват от 15 до 50 негови съчинения. В \"Краткото житие\" се казва, че той \"измислил и други форми на буквите за по-голяма яснота от ония, които изнамерил мъдрият Кирил\". Затова обикновено се смята, че той въвежда и кирилицата, макар че е по-вероятно тя да се развива постепенно под силно византийско влияние в Преславската книжовна школа в началото на 10 век. Изображения на св. Климент се срещат от началото на XIV век на икони и стенописи, пише БГНЕС. Патронен празник на Софийския университет    Празникът на СУ \"Св. Климент Охридски\" ще започне в 8:50 часа в академичния параклис „Св. Климент Охридски” в Богословския факултет на университета, където Негово Високопреосвещенство Варненски и Великопреславски митрополит Йоан ще отслужи Света Божествена литургия. След службата литийно шествие ще се отправи към паметника на свети Климент Охридски. Там Академичният съвет, начело с ректора проф. Анастас Герджиков, ще поднесе венец пред паметника. Веднага след това академичното тържество по повод празника ще се проведе в Аулата на Ректората.    Гости на академичната общност ще бъдат заместник-председателят на Народното събрание Кристиян Вигенин и заместник министър-председателят Марияна Николова.\r\nРекторът проф. Герджиков ще поздрави академичната общност по повод празника. Преподавателят в катедра „Български език“ във Факултета по славянски филологии проф. д-р Петя Осенова ще произнесе академично слово на тема: \"Езикът в ерата на дигиталните технологии и изкуствения интелект\". Тържеството ще продължи с връчване на дипломите на новоизбраните професори за периода от 25 ноември 2018 г. до 25 ноември 2019 година.\r\nВ рамките на церемонията ще бъде връчена наградата на Столичната община за най-добър млад учен на Софийския университет „Св. Климент Охридски“ за 2019 г.. Ще бъдат връчени и годишните награди на Алма матер за учебната 2018/2019 г. по повод патронния празник на Софийския университет. Годишната стипендия на името на братя Евлоги и Христо Георгиеви ще отиде за студент от Карлово, годишната стипендия на името на Надежда Дженева ще получи студент от профил „Радио“ на Факултета по журналистика и масова комуникация. Ще бъдат връчени и още редица стипендии. ", "date": "2019.11.25", "title": "Почитаме Свети Климент Охридски "}
{"url": "https://www.actualno.com/healthy/virus-podoben-na-grip-no-zasjagasht-belite-drobove-veche-e-v-bylgarija-news_1409348.html", "text": "      Псевдогрип удря тежко белите дробове. Става дума за вирусна инфекция на дихателната система със симптоматика на грип, но с повече усложнения. Това съобщи директорът на Националния център по заразни и паразитни заболявания и национален консултант по микробиология проф. Тодор Кантарджиев, цитиран от в. \"Монитор\".      В последните три дни в Националната референтна лаборатория са изследвани 17 проби на деца в тежко състояние за 14 вируса. Доказани са пет положителни проби - три от децата имат риновирус, а две - парагрипен вирус от първа група, посочи той.   \"Всяка от тези вирусни инфекции може да доведе до много тежко засягане на белия дроб. А грипът прави често усложнения и може да протече мълниеносно, на 10 000 заболели един прави възпаление на мозъка, на 3000 заразени е свързан с хеморагична пневмония\", обясни д-р Кантарджиев на пресконференция, посветена на задаващата се грипна вълна. Той обаче увери, че все още не е доказана циркулация на грипни вируси в България.\r\n„Грипът закъснява - нито в България, нито в страните от Европа има регистрирани щамове на грип при болни“, потвърди и главният държавен инспектор доц. д-р Ангел Кунчев и уточни, че в други години по това време е имало, макар и единични случаи.  Четири щама се очаква да ни налетят тази година - „Бризбейн 2018“, „Канзас“, „Виктория“ и „Пукет“. „Към „Бризбейн“ и „Виктория“ хората нямат много имунитет, тъй като са по-нови. Затова и от тях ще се разболяват повече хора“, обясни доц. Кунчев. ", "date": "2019.11.25", "title": "Вирус, подобен на грип, но засягащ белите дробове, вече е в България"}
{"url": "https://www.actualno.com/asia/mestnite-izbori-v-honkong-donesoha-smazvashta-zaguba-na-prokitajskija-rejim-news_1409373.html", "text": "      Продемократичните сили получават абсолютно мнозинство на изборите за членове на съвети на кварталите в Хонконг след предварително преброяване на гласовете, съобщава South China Morning Post.      В неделя Хонконг проведе преки избори за съветите на 18 градски квартала, в които 1090 кандидати се бореха за 452 места. Съветите разглеждат въпроси на областно ниво като транспорт и комунални услуги, посочва БГНЕС.   Изборите, които се проведоха на фона на продължаващи вече шести месец антиправителствени протести, се смятат за барометър за подкрепата към антиправителственото движение и към властта на ръководителя на администрацията в Хонконг Кари Лам.\r\nИзбирателната активност на изборите беше рекордна. Общо 2,94 милиона души упражниха правото си на глас, което представлява 71,2% от общия брой регистрирани избиратели. През 2015 г. избирателната активност на подобни избори беше едва 47%.  Към 9:00 местно време продемократичните сили  печелят в 17 от 18 области, като получават повече от 278 места. Пропекинският лагер досега получава едва 42 места. Независимите кандидати успяха да вземат 24 места.\r\nВсички съвети след изборите през 2015 година бяха контролирани от привърженици на централната китайска власт.   Поради факта, че продемократичният блок получи мнозинство във всички градски райони, те вероятно ще получат 120 места в избирателната комисия, която избира ръководителя на областната администрация.    Хонконг е част от Китай, \"независимо от това, което се случва\", заяви китайският външен министър Ван И на фона на унищожителната изборна загуба. Резултатите от изборите в неделя в полуавтономния град изпратиха ясно послание на подкрепяното от Пекин правителство за исканията на протестното движение, което продължава от месеци, посочва АФП.\r\n\"Това все още не е окончателният резултат. Нека изчакаме крайния резултат. Въпреки това, ясно е, че без значение какво се случва, Хонконг е част от Китай и специален административен регион на Китай\", каза Ван И пред репортери, след като се срещна с японския премиер Шиндзо Абе в Токио.\r\n\"Всеки опит за намеса в Хонконг или дори да навреди на просперитета и стабилността му, няма да успее\", допълни още китайският външен министър.   В същото време управителят на Хонконг Кари Лам заяви, че нейното правителство \"ще чуе със смирение\" гласа на народа след унизителната изборна загуба и ще го вземе предвид. ", "date": "2019.11.25", "title": "Местните избори в Хонконг донесоха смазваща загуба на прокитайския режим"}
{"url": "https://www.actualno.com/society/protest-s-moto-v-bylgarija-vse-oshte-njama-merki-sreshtu-domashnoto-nasilie-news_1409289.html", "text": "      На 25 ноември в столицата ще се проведе протест срещу насилието срещу жени и момичета, който ще започне от площад \"Независимост\". Той ще съвпадне с готвения протест на \"Системата ни убива\" - заради избора на Валери Симеонов за зам.-председател на Народното събрание. А причината е поведението на Симеонов отпреди година към майките на деца с увреждания - припомнете си в какво каза той тогава, а в - защо Бойко Борисов не му поиска оставката. И двата протеста започват в 18:30 часа.      Година по-късно, отново излизаме на протест срещу насилието над жени, защото борбата не е приключила, докато полово базираното насилие не е разпознато като специфична категория, нуждаеща се от специфични мерки. Миналата година формулирахме серия от искания – превантивни, рехабилитативни, образователни, институционални, информационни мерки. Никое от тях не беше изпълнено, въпреки твърденията на парламентарните групи на БСП и ГЕРБ, че ги е грижа за насилието над жени и искат да предотвратят повече жертви. Докато исканията са неизпълнени, борбата продължава, съобщават организаторите.   И през 2019 г. жени бяха убивани от бивши и настоящи партньори, понякога дори и след потърсена помощ в полицията, от която не следва нищо. Сред убитите имаше и деца. Въпреки това не са открити нови кризисни центрове, в които жертвите на домашно насилие да потърсят убежище – напротив, някои от тях бяха закрити. Не са въведени обучения на полицейски служители за това как да реагират в подобни ситуации. Не са въведени програми за намеса и работа с извършителите на домашно насилие, които да предотвратят бъдеща ескалация. Република България все още се държи сякаш насилието, основано на пола, домашното насилие и насилието от интимен партньор не са проблеми , изискващи целенасочени действия от институциите. Все още няма мерки за превенция. Все още не се разпознава свръхуязвимата позиция, в която се намират жертвите на тези типове насилие. Докато това е така, борбата не е приключила, се казва още в съобщението за протеста.\r\nИсканията на протеста не са насочени само към властимащите, но и към цялото общество на страната, в което женомразството, расизмът, хомофобията и трансфобията са нормализирани, вместо осъждани. Общество, в което да биеш децата си е изконна семейна ценност. В което на жени им се казва да се върнат при насилника си, да си мълчат и да търсят вината у себе си. В което всички социални услуги са в разпад, оставящ най-уязвимите – бедните, тези в неравностойно положение, малцинствата – в още по-опасна позиция . В което спадът на раждаемостта се разглежда като следствие на „недоразумението“ жените да имат телесна автономия, вместо като следствие на здравеопазване в криза, стагниращи доходи, увеличаващо се социално неравенство. В което няма солидарност със стачкуващите от месеци медицински сестри, чийто труд остава неоценен, или с работничките от сектори като шивашкия, които се трудят в мизерни условия за още по-мизерни пари. Докато няма солидарност, борбата не е приключила, категорични са организаторите на протеста.  В 16:30 часа фасадата на институцията на омбудсмана - ул. „Георг Вашингтон“ № 22,ще бъде осветена в оранжево в подкрепа на кампанията „Зонта казва НЕ”, която се провежда всяка година на 25 ноември като част от кампанията на ООН Orangetheworld за елиминиране на насилието над жени и момичета. Омбудсманът Диана Ковачева и служители на институцията ще излязат пред сградата и ще свалят черни лепенки от устите си, като по този начин изразят съпричастност и дадат символичен знак, че за насилието не трябва да се мълчи. Програма на протеста: 18:30-18:50: събираме се на Ларгото пред Народно събрание 2 (плочника между бул. „Цар Освободител“ и бул. „Дондуков“).       18:50-19:45: изказвания от близки до проблема жени, активисти и експерти.\r\n19:50-20:40: шествие по бул. „Цар Освободител“ до Орлов мост, където ще запалим свещи.\r\nслед 21:00: асамблея при езерото „Ариана“ за следващи стъпки и самоорганизиране.      ", "date": "2019.11.25", "title": "Протест с мото: В България все още няма мерки срещу домашното насилие"}
{"url": "https://www.actualno.com/society/parlamentyt-popravi-reshenie-na-vas-shte-moje-da-iskame-obezshtetenie-zaradi-nezakonni-naredbi-news_1409375.html", "text": "      Всеки гражданин или фирма, които са пострадали от действието на обявени от съд за незаконосъобразни подзаконови актове - правилници, наредби, инструкции, вече ще могат да съдят държавата и да искат обезщетение заради настъпили от действието на такива нормативни актове вреди по Закона за отговорността на държавата и общините за вреди (ЗОДОВ), пише в. \" \", позовавайки се на . Решението е на парламента - чрез законова промяна, и е окончателно.      Това ще означава например, че ако строителен предприемач е загубил или пропуснал пари заради калпава наредба, той може да търси обезщетение. Подобно право трябва да имат и граждани, и фирми, които са били принудени от незаконна наредба или правилник да извършат някакви ремонти, да купуват някаква апаратура, за да влязат в някакви нови изисквания. В закона изрично е записано, че \" \".\r\nВъзможността за съдебно търсене на обезщетение се отнася и за нормативни актове на общините.  Промяна в закона уточнява, че \" \". При всички положения обаче трябва да се мине през съд, който ще прецени конкретно има ли наистина увреждане, така и какво да бъде съответното обезщетение.   През 2016 година обаче, нещо съвсем различно - че \" \". Тогава 32-ма съдии от ВАС подписаха решението с особено мнение. На практика обаче със сегашните промени се слага край на тези тълкувания и спорове поне що се отнася до възможността на гражданите и фирмите да искат обезщетения за увреждане от незаконни наредби и правилници. Съществува опасността сега да се стигне до различни тълкувания за кои точно наредби ще става дума, какво точно ще се има предвид под увреждане и т.н .  На практика законът и сега предвижда възможност при дело за обезщетение, спечелено от гражданин, после съответната осъдена институция да си търси парите от конкретно виновните лица, но досега подобен случай не е известен. Всички обезщетения се плащат от бюджета, т.е. от българския данъкоплатец.\r\nС промяна в ЗОДОВ е предвидена възможност за търсене на обезщетение за вреди, причинени и от \"достатъчно съществено нарушение на правото на Европейския съюз\". Досега имаше спорове дали тези искове да са по закона за отговорността или по закона за задълженията и договорите. Преимуществено се приемаше, че те трябва да са по ЗЗД, по който обаче се внася предварително държавна такса от 4 на сто от исканата като обезщетение сума. По ЗОДОВ обаче се праща проста такса в минимален размер, което означава, че тази промяна е в полза на гражданите и фирмите. В същото време обаче е възможно да има много спорове и тълкувания по отношение на това кое е съществено нарушение на правото на ЕС например.\r\nПокрай ЗОДОВ е направена и поправка и на закона за административните нарушения и наказания - за разноските по делата. Занапред по дела за глоби, спечелени от граждани или фирми, ще им се присъждат и направените от тях разноски. Така за глоба от 100 лв. няма да им се налага да плащат по 300 лв. разноски, които съдът не може да им присъди и да накара съответната институция да им ги плати. Съществува и мнението обаче, че тук може да има и проблем, защото ако гражданин или фирма обжалва глоба, но искът бъде отхвърлен, тогава именно те ще плащат разноските.     ", "date": "2019.11.25", "title": "Парламентът поправи решение на ВАС - ще може да искаме обезщетение заради незаконни наредби"}
{"url": "https://www.actualno.com/asia/silno-zemetresenie-v-ugozapaden-kitaj-news_1409363.html", "text": "      Трус с магнитуд 5,2 по Рихтер е разтърсил Югозападен Китай, съобщи китайският сеизмологичен център, цитиран от РИА Новости.      Трусът е бил регистрирани в 9.18 часа местно време (3.18 българско време) в района на окръг Даксин, край град Чонцо. Епицентърът на земетресението е бил на дълбочина 10 километра, предаде БГНЕС.   Информация за жертви и разрушения няма. ", "date": "2019.11.25", "title": "Силно земетресение в Югозападен Китай "}
{"url": "https://www.actualno.com/curious/facebook-izrigna-pojavi-se-ujasna-snimka-na-novata-mis-bylgarija-news_1409405.html", "text": "       23-гoдишнaтa coфиянкa Рaдилeнa Чушeвa прeди дни. Дeвoйкaтa e cтудeнткa пo журнaлиcтикa в УНCC . В мoмeнтa учи и мaгиcтрaтурa.       Минути cлeд oбявявaнeтo ѝ зa нaй-крacивaтa бългaркa зa 2019 гoдинa в coциaлнитe мрeжи плъзнaхa нeйни cнимки, кoитo я прeдcтaвят в нe ocoбeнo дoбрa cвeтлинa. Eдин oт фoтocитe нa Рaдилeнa пoлучи мacoв хeйт и мнoжecтвo грoзни eпитeти зaрaди външнocттa и пoвeдeниeтo нa мoмичeтo.    Пoeзиятa и тaнцитe ca двeтe любими зaнимaния нa нoвaтa ни миcкa, cпoдeля caмaтa тя. Рaдилeнa щe прeдcтaви cтрaнaтa ни нa гoлeмия финaл \"Миc Плaнeт\". Нeйнa пoдглacничкa cтaнa Румянa Дaнaилoвa oт Вaрнa, кoятo щe учacтвa в кoнкурca \"Миc Глoуб\".  Aкo cъдим пo кoмeнтaритe нa пoтрeбитeли в мрeжaтa, изглeждa щe e дocтoйнa нacлeдницa нa Aнтoния Пeтрoвa и Тaмaрa Гeoргиeвa, кoитo бългaрcкият нaрoд oбяви зa нaй-нeдocтoйни дa нocят тaзи кoрoнa нa крacoтaтa.    източник:      ", "date": "2019.11.25", "title": "Facebook изригна: Появи се ужасна снимка на новата Мис България"}
{"url": "https://www.actualno.com/chronicles/belija-korab-potyva-blizo-do-normandskija-brjag-news_1409327.html", "text": "      Белият кораб (на френски: la Blanche-Nef) е плавателен съд, който потъва близо до Нормандския бряг до Барфьор, на 25 ноември 1120 г. Оцелява само 1 човек.      С потъването на кораба се удавя Уилям Аделин – единственият син и наследник на крал Хенри I. Историческата значимост е, че оставя Хенри без неоспорим наследник, тъй като освен този му син единственото му друго законно дете е жена – императрица Мод.   Крайният резултат е, че след смъртта на Хенри започва период на гражданска война (известен като Анархията), в който един срещу друг се изправят императрица Мод и Стивън като внук на Уилям Завоевателя. ", "date": "2019.11.25", "title": "Белия кораб потъва близо до Нормандския бряг"}
{"url": "https://www.actualno.com/balkani/gyrcija-strada-ot-losho-vreme-i-silni-dyjdove-news_1409362.html", "text": "      Фронт с много силни дъждове и мощни гръмотевични бури  удари бреговете на Западна Гърция през нощта, а в понеделник ще засегне цялата страна, като се движи от запад на изток, предаде БГНЕС.      Явленията в някои случаи могат да бъдат придружени от градушки, особено в южните части на страната, според прогнозите на метеорологичната служба на Атинската национална обсерватория.   В района на Атика и в столицата Атина дъждът, който започна през нощта, ще се засили, като до сутрешните часове се очакват силни гръмотевични бури със значителни количества валежи.\r\nОчаква се лошото време да обхване и крайбрежните и планинските части на префектурите Лариса, Иматия и Пирея. В същото време в Егейско море се очаква много силен вятър.  Всички служби са поставени в състояние на повишена готовност. Училищата ще отворят чак в 10:00 часа сутринта. ", "date": "2019.11.25", "title": "Гърция страда от лошо време и силни дъждове "}
{"url": "https://www.actualno.com/europe/rabotnici-spretnaha-masov-boj-v-centyra-na-moskva-video-news_1409359.html", "text": "      Десетки работници спретнаха масово сбиване в центъра на Москва, съобщава REN TV. Според канала, мащабна свада е станала вечерта на 24 ноември на улица „Ефремов“.      На любителско видео се вижда как работниците започват да се атакуват един друг, като част от тях са въоръжени с лопати и пръчки, предаде БГНЕС.   Полицията е арестувала 12 души, но останалите участници в сбиването са успели да се укрият в околните дворове.\r\nНяма сериозно ранени. Причините за побоя засега не са ясни.  Вижте кадри от инцидента във  ", "date": "2019.11.25", "title": "Работници спретнаха масов бой в центъра на Москва (ВИДЕО)"}
{"url": "https://www.actualno.com/books/sybitijata-koito-promeniha-sveta-news_1409343.html", "text": "      Излезе луксозно издание на \"Събитията, които промениха света\" в превод на Марина Симеонова.      От кацането на Луната през 1969 г. до първия мобилен телефон, тази завладяваща панорама на събитията, които са променили света, е задължително четиво за всички любители на историята.   Прекрасно илюстрирана, книгата напомня за историите от новините, които формират облика на света. Тук ще прочетете за природни бедствия, социалнополитически сътресения, значими открития и удивителни постижения на човешкия дух. От Издателство \"Хермес\". ", "date": "2019.11.25", "title": "Събитията, които промениха света"}
{"url": "https://www.actualno.com/health/10-produkta-koito-mogat-da-zamenjat-lekarstvata-news_1409340.html", "text": "      Д-р Франциска Рубин посочи продуктите, които могат да заменят лекарствата и да ни помогнат да подобрим здравето си, съобщи РИА Новости.      Лекарят е уверен, че ако се храним правилно може да избегнем много болести, но все пак за някои заболявания няма алтернатива за лекарствата.   Рубин посочва 10 от най- . Това са: овес, мед, джинджифил, картофи, зеле, куркума, масла, сол, лимон и лук. Те може не само да се консумират, но и от тях да се правят маски и компреси с лечебен ефект. \r\nЗа здравето на червата най-важни са зелето и овеса. Овесът понижава нивото на холестерин и благодарение на фибрите помага за профилактика на рака, зелето помага да се облекчи храносмилането и е полезно за зрението.  При външно приложение отварата от овес успокоява кожата. Рубин предлага тя да се използва при невродермит. \r\nМедът и солта имат дезинфекциращи свойства. Медът е незаменим при бронхит, а компресите с него при артроза. Ваните със солена вода са полезни за болните от подагра.   Лекарят споделя, че не си представя зима без джинджифил. Тя особено цени ободрителния му ефект и ползата за съдовете. Сред положителни му свойства са разреждането на кръвта, понижаването на нивото на захарта и холестерина и ползата за храносмилането. Обтриването с джинджифил е полезно за бъбреците.    Растителните масла помагат за на сърцето, уверена е Рубин. По думите ѝ лъжичка зехтин помага на съдовете да са по-здрави, а лененото масло предотвратява образуването на тромби. Освен това маслото от тамян може да е полезно при бронхит - като с него се разтрият гърдите. \r\nСрещу главоболие Рубин препоръчва да се пие кафе с лимон. При пъпки и акне лекарят препоръчва да се правят маски от мед и куркума. При вътрешен прием те действат срещу възпалителните процеси в организма, което позволява да се намали риска от онкологични заболявания. \r\nЛуковата супа е полезна при борбата с цистита, а варените картофи може да ни спасят от киселини.    ", "date": "2019.11.25", "title": "10 продукта, които могат да заменят лекарствата "}
{"url": "https://www.actualno.com/politics/sreshtata-mejdu-borisov-i-trymp-koi-sa-ochakvanite-akcenti-news_1409371.html", "text": "      Министър-председателят Бойко Борисов е на официално посещение в Съединените американски щати, където ще се срещне с президента на САЩ Доналд Тръмп на 25 ноември в столицата Вашингтон.      В Белия дом Тръмп и Борисов ще обсъдят стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ. Акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство и ангажиментът на София за увеличаване приноса към бюджета за отбрана. Основна тема ще е енергийната диверсификация, строителството на \"Турски поток\", а също така и появата в тази част от Европа на терминал за получаване на американски втечнен газ.   Очаква се тема на разговор да бъде и руското влияние в България. Тръмп вероятно ще наблегне и на темата \"корупция\".\r\nПо време на визитата си в САЩ премиерът Бойко Борисов ще участва в церемония по поднасяне на венец на Мемориала на незнайния воин в Националния гробищен парк \"Арлингтън\".  Във Вашингтон българският министър-председател ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян. Премиерът Борисов ще проведе и среща с представители на американския бизнес в сградата на Американската търговско-промишлена палата.\r\nВ ръководената от министър-председателя Бойко Борисов официална делегация във Вашингтон участват вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.   Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния.     ", "date": "2019.11.25", "title": "Срещата между Борисов и Тръмп - кои са очакваните акценти?"}
{"url": "https://www.actualno.com/asia/netanjahu-obyrna-pogled-kym-starija-vrag-na-izrael-iran-news_1409350.html", "text": "      Израелският премиер Бенямин Нетаняху обвини Иран, че планира атаки срещу еврейската държава и каза, че ще направи всичко възможно, за да ги предотврати, предаде БГНЕС.      Премиерът, срещу когото бяха повдигнати обвинения за корупция и се бори за политическото си оцеляване, направи изявлението си по време на посещение в армейска база близо до границата с разкъсваната от конфликт Сирия.   \"Агресията на Иран в нашия регион и срещу нас продължава\", каза Нетаняху.\r\nТой говори в деня, когато американският генерал Марк Мили, председател на съвета на началник-щабовете, беше в страната, за да се срещне с израелския си колега Авив Кохави. Двамата генерали са обсъдили \"оперативни въпроси и регионално развитие\", се казва в изявление на армията.  Говорейки за анексираните от Израел Голански възвишения, Нетаняху заяви, че \"предприемаме всички необходими действия, за да предотвратим влизането на Иран тук в нашия регион. Това включва дейността, необходима за предотвратяване на прехвърлянето на смъртоносно оръжие от Иран в Сирия, било то по въздух или по суша. Ние също ще предприемем действия за предотвратяване на опитите на Иран да превърне Ирак и Йемен в бази за изстрелване на ракети срещу Израел\", добави той.\r\nВ сряда Израел заяви, че бойните му самолети са извършили \"много интензивно\" нападение срещу иранските сили и цели на сирийската армия в Сирия.  Сирийската обсерватория за правата на човека обяви, че при ударите са убити 23 души - 21 бойци и двама цивилни.   Ден по-рано, израелската система за противоракетна отбрана \"Железен купол\" прихвана четири ракети, изстреляни от Сирия, като армията обвини за изстрелването им \"подкрепяни от Иран сили\".     ", "date": "2019.11.25", "title": "Нетаняху обърна поглед към стария враг на Израел - Иран"}
{"url": "https://www.actualno.com/society/zaradi-remonti-chasti-ot-sofija-ostavat-bez-voda-dnes-news_1409223.html", "text": "      „Софийска вода” временно ще прекъсне водоснабдяването в някои части на столицата.      На 25 ноември 2019 г. (понеделник), във връзка с подмяна на сградно водопроводно отклонение до бл. 43 жк. „Лев Толстой“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: жк. „Лев Толстой“ жк. „Надежда“ 2- района между ул. „Дравски бой“, ул. „Ген. Никола Жеков“ бул. „Рожен“,бул. „Ломско шосе“ , ул. „Република“, ул. „Йордан Хаджиконстантинов Джинот“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Надежда“2 ул. „Йордан Хаджиконстантинов Джинот“ ъгъла с ул. „Република“.\r\nОт 23:00 часа на 25 ноември 2019 г. (понеделник) до 05:00 часа на 26 ноември 2019г. (вторник), във връзка с извършване на тест на налягането във водопроводната мрежа в жк. „Красно село“, се налага спиране на водоподаването на клиентите на „Софийска вода”, живеещи в района на: жк. „Красно село“  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Стефан Тошев“ пред 20 ДКЦ; ул. „Дечко Йорданов“ до бл. 185.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .    “Софийска вода” АД предварително се извинява на своите клиенти за причинените временни неудобства! ", "date": "2019.11.25", "title": "Заради ремонти: Части от София остават без вода днес"}
{"url": "https://www.actualno.com/society/novini-ili-novini-kartinata-na-pechata-za-25-noemvri-news_1409347.html", "text": "       представя краткия преглед на печата, посветен на акцентите от вестниците, за днешния 25 ноември, понеделник.       Да си останем вкъщи с родата ще ни струва два пъти по-евтино от  прекарване навън за Нова година, показа . Месец и  малко преди празника сайтовете за колективно пазаруване и страници на  ресторанти пуснаха офертите за празнично посрещане на новата 2020 г.\r\nСалата „Снежанка“, катък, редена салата, маслини и яйце са  най-честите предложения на ресторантите. Предястията са традиционните  сармички, гъби, сухи мезета микс. За основно ресторантите разчитат на  обичайното по-евтино пилешко с печен сос или свинско. В куверта са  включени десерт, безалкохолно, вода и голямо питие. В 00.00 часа има и  чаша шампанско за репликата „За много години“. Цените на празничната  вечер започват за подобно меню от 80 лева нагоре. Китайско зеле и  рукола, пуйка с кестени и пюре от пащърнак вдигат куверта до 130 лева на  възрастен. Отрочетата на масата ще ви струват 80 лева, по-ниската цена е  заради липсата на алкохол за малките. Иновативни кръчмари са предвидили  отделни зали с аниматор, но видимо има спор в разбиранията им за деца.  Според данни на Института за анализи и оценки на туризма (ИАОТ) 540 хил. българи ще пътуват за празниците, а 120 хил. от тях са избрали чуждестранна дестинация. Сред най-предпочитаните дестинации за пътуване са съседките ни Сърбия, Гърция, Турция и Северна Македония, последвани от западноевропейските столици. 5-звездна Нова година в Истанбул ще ви струва 529 лв. на стандартни цени, показва оферта на българска турагенция. При по-ранно записване до 30 ноември сумата пада с 40 лв. В пакета са включени 3 нощувки със закуски в 5-звезден хотел в най-големия турски град, транспорт с лицензиран автобус с включени пътни и гранични разходи. Намаляват транспортните линии при междуселищния превоз, твърди медията. И дава примери - от миналата седмица от община Върбица няма автобуси до Шумен през събота и неделя. Причината са натрупани загуби и липса на желание от превозвачи да обслужват линията в нерентабилни дни и часове. Подобна е ситуацията и в плевенския град Славяново. Изненадващо още преди местните избори бяха спрени по пет курса в двете посоки до Плевен. Големи проблеми през настоящата година имаше и в Попово. През пролетта спряха общински линии. През есента пък бе прекратена линия до Русе, обслужваща и други селища. Причините отново бяха финансови.    В пограничните положението е много тежко. От доста време например няма рейсове през почивните дни между Ямбол и Болярово. Ковачевци, Бобошево и Свищов бяха други общини, в които възникнаха транспортни проблеми през последните месеци.\r\nМоже би най-тежко и направо куриозно и положението със създадената през 2015 година община Сърница. Единствената нейна връзка е с Велинград през делнични дни, като автобусът тръгва вечерта от по-големия град и се връща обратно рано сутринта. Няма други курсове. Доходност до 8,2% носят частните универсални пенсионни фондове, в които се осигуряват задължително всички работещи, показват изчисления на вестник “Труд” на база данните на Комисията за финансов надзор. Годишната доходност на различните универсални пенсионни фондове (УПФ) варира между 1,99% и 8,28% към 22 ноември. Но дори и най-ниската постигната доходност е над 8 пъти по-висока от лихвите по левовите едногодишни банкови депозити на граждани, които според данните на БНБ са около 0,23%.\r\nНай-добре представилият се УПФ има 36 пъти по-висока доходност от лихвите по влоговете. Оказва се, че през последните 12 месеца парите на осигурените в УПФ са нараснали с доста бързи темпове. Представянето на пенсионните фондове зависи от състоянието на международните капиталови пазари тъй като различните фондове инвестират в акции между 19% и 50% от натрупаните в тях средства. Тези пари са вложени в акции от най-големите компании в света. Най-голям дял от средствата на съществуващите в страната УПФ са вложени в държавни ценни книжа (ДЦК) – между 16% и 71% от управляваните от различните фондове средства. Но заради отрицателните лихви на Европейската централна банка доходността на тези ДЦК е минимална.   Македонският премиер Зоран Заев заяви, че няма да позволи отново влошаване на отношенията със съседните държави и създаване на нови проблеми, предаде БГНЕС.\r\n\"Няма да възобновяваме разправиите, проблемите и други подобни неща. Ние сме малка страна и имаме полза от изграждането на приятелство. Разбира се, не за сметка на нашата идентичност, на нашия народ и за сметка на нашето бъдеще\", каза Заев. \"По време на министерската среща и по време на заседанието на Европейския съвет, където се взимаше решение за даване на дата за започване на преговори на Северна Македония за членство в ЕС България бе сред най-големите ни поддръжници. Гръцкият премиер имаше позитивно отношение и искаше Македония и Албания да започнат преговори\", заяви македонският премиер. ", "date": "2019.11.25", "title": "Новини или novini: Картината на печата за 25 ноември"}
{"url": "https://www.actualno.com/balkani/rumynskijat-prezident-klaus-johanis-specheli-ubeditelno-vtori-mandat-news_1409346.html", "text": "      Румънският президент Клаус Йоханис печели втория кръг на президентските избори с убедителна преднина пред кандидатката на социалдемократите Виорика Дънчила, сочат резултатите от два екзитпола, цитирани от Аджерпрес.      Според екзитпол на КУРС-Авангард кандидатът на Национално-либералната партия Клаус Йоханис получава 64,8 процента от гласовете, а кандидатката на Социалдемократическата партия Виорика Дънчила - 35,2 процента, предаде 24 часа. Екзитпол на института ИРЕС сочи победа за Йоханис с 66,5 процента спрямо 33,5 процента за Дънчила.   Йоханис се определи като \"пожарникар, който предотврати сриването на Румъния\", пише АФП, цитирана от БГНЕС.\r\nБившият професор по физика, известен като \"германецът\" заради своето потекло, използва ограничените правомощия на президентството, за да подкрепи антикорупционните протести и да засили връзките със САЩ. Критиците твърдят, че му липсва харизма, но благодарение на дълбокото негодувание на избирателите срещу Социалдемократическата партия, той смаза съперника си - бившия премиер Виорика Данчила.  Първите пет години на поста на Йоханис - които той си осигури през 2014 г., когато победи друг кандидат на Социалдемократите, бяха белязани от постоянно несъгласие с лявата партия, която доминира политиката от края на комунистическата ера през 1989 година. 60-годишният политик редовно отхвърля инициативите на Социалдемократическата партия, най-вече тези, целящи декриминализиране на няколко корупционни престъпления. Йоханис застана на страната на стотици хиляди протестиращи и Европейският съюз срещу тези реформи.\r\nПреди вота в неделя Йоханис обеща да освободи румънските институции от корупция - с помощта на ново правителство, оглавявано от партията, която някога той ръководеше, дясната Националнолиберална партия (ДНП). \"Модерна, европейска, нормална Румъния спечели днес\", каза Йоханис пред репортери след победата си.   Далеч от вътрешната политика, Йоханис е съюзник на президента на САЩ Доналд Тръмп, два пъти посещава Белия дом и печели похвали като човек, който \"може да реши проблема с корупцията в Румъния\". Но дори и поддръжниците на Йоханис понякога се оплакват, че той не е бил достатъчно силен - отбелязвайки по-специално, че той е подложен на натиск и е позволил да бъде уволнена Лаура Кьовеши като ръководител на Румънската специализирана прокуратура.    Йоханис е бил кмет в продължение на 14 години на Сибиу, неговия роден град в централна Румъния, някога дом на голямо немско малцинство. Въпреки това, с падането на комунизма и присъединяването към ЕС през 2007 г., много румънци с немски корени избраха да се преместят в Германия - родителите на Йоханис са също сред тях. ", "date": "2019.11.25", "title": "Румънският президент Клаус Йоханис спечели убедително втори мандат"}
{"url": "https://www.actualno.com/cite/bfs-e-malko-okucjal-news_1409390.html", "text": "       \"БФС е малко окуцял.\" Това каза Тодор Батков в интервю за bTV в коментар за ситуацията около Българския футболен съюз.       ", "date": "2019.11.25", "title": "БФС е малко окуцял"}
{"url": "https://www.actualno.com/crime/procesyt-sreshtu-joan-matev-prodyljava-v-gradskija-syd-news_1409262.html", "text": "      Продължава процесът срещу Йоан Матев, обвинен за убийството на 16-годишния Георги Игнатов в Борисовата градина през 2015 година, съобщава БГНЕС.      На последното заседание през октомври по делото бяха разпитани петима свидетели, като двама от тях - Ерик Стоянов и Аюджеб Дома, бяха доведени принудително от съдебната охрана. Ключовият свидетел по делото – Марсел, брат на Йоан Матев, който отведе разследващите до ножа, с който е извършено убийството, се отказа да свидетелства още през 2018 година.   Георги беше намушкан смъртоносно на 2 юни 2015 година в Борисовата градина. Процесът срещу Йоан Матев започна по същество през април 2018 г. \r\nАко Йоан Матев бъде признат за виновен, ще получи присъда между 5 и 12 години, тъй като по време на убийството е бил непълнолетен. Освен това ще бъде приспаднат и срокът, в който подсъдимият се намира зад решетките, тоест над две години.   ", "date": "2019.11.25", "title": "Процесът срещу Йоан Матев продължава в Градския съд "}
{"url": "https://www.actualno.com/europe/jertvi-na-dyjdove-i-navodnenija-vyv-francija-i-italija-ruhna-nov-most-video-news_1409354.html", "text": "      Броят на жертвите на наводненията във Франция се увеличи до четири, съобщи канал BFMTV, като се позова на полицията. По-рано беше съобщено, че телата на двама души са намерени в департамента Вар, засегнат от тежки наводнения. Спасителите продължават да издирват 77-годишен мъж, който изчезна по време на наводнението, предаде БГНЕС.      Проливните дъждове в Северна Италия и Южна Франция убиха трима души през уикенда, като отнесоха част от виадукт на магистрала в Северна Италия и предизвикаха ново наводнение във Венеция. Дъждовете са отнесли част от виадукт на италианската магистрала A6 близо до Савона в северния район на Лигурия, свързваща Торино и Франция - свлачище е причината за случилото се . В пътя е зейнала дупка, над огромна пропаст, като шофьор е успял да спре навреме и да предупреди идващите зад него автомобили, за да не се стигне до трагедия като с . До момента няма данни за жертви и пострадали, но в района са повикани екипи със специално обучени кучета и хеликоптери.       В района на Пиемонт, 52-годишна жена е изчезнала с автомобила си, когато река е излязла от бреговете си. Малко по-късно е била открита мъртва. Местни медии съобщават, че други двама души в колата са успели да се спасят.\r\nНай-тежко засегнатият регион в Италия беше Алесандрия, на юг от Торино, където 200 души бяха евакуирани, а 600 останаха без ток. Една жена е изчезнала, съобщиха италианските медии. Други 500 души бяха евакуирани по-на север в долината на Аоста, където пътищата бяха затворени заради риск от лавини.\r\nОт наводнения отново беше засегната и Венеция, въпреки че нивата бяха далеч от историческия връх, достигнат на 12 ноември. Водата на площад „Сан Марко“ в центъра на града е била до коляното и след обяд е започнала да се оттегля. Кметът на Венеция заяви, че щетите от наводненията по-рано през месеца могат да достигнат един милион евро, обвинявайки измененията на климата за почти рекордното покачване на нивото на водата.       Последните наводнения станаха в момент, в който екологични активисти организираха демонстрация в знак на протест срещу неадекватната програма за защита от наводнения в града и призоваха за забрана на големите кораби, които посещават ренесансовия град.\r\nВъв Франция двама души загинаха и най-малко един е изчезнал, след като наводнения потопи автомобили и превърна пътища в реки. От петък югоизточните райони на Алпите са засегнати от проливни дъждове, които също предизвикаха огромни вълни в морските райони. Жена на 39 години е била тежко ранена в събота и е хоспитализирана, след като е била пометена от вълна, съобщиха от пожарната служба.\r\nВ събота, заради дъждовете и наводненията, беше обявен червен код за опасност в два департамента в Югоизточна Франция. В неделя нивото на опасността беше намалено от червено до оранжево. Много пътища и магистрали бяха недостъпни за автомобили, влаковете в района на Лазурния бряг бяха спрени.\r\nПоложението в Гърция също изглежда тревожно - подробности научете в ! ", "date": "2019.11.25", "title": "Жертви на дъждове и наводнения във Франция и Италия, рухна нов мост (ВИДЕО)"}
{"url": "https://www.actualno.com/crime/policija-i-jandarmerija-na-krak-zaradi-masov-boj-mejdu-romi-v-kazanlyk-news_1409356.html", "text": "      Квартал \"Кармен\" в Казанлък е обграден от полиция и жандармерия. Причината е масов бой между две ромски фамилии. Свадата избухнала заради булка, която първоначално живеела с един мъж, а след това решила да смени партньора с друг жител на квартала.      При сбиването са пострадали няколко автомобила в близост до квартала. Жители на съседните блокове разказаха пред репортер на БГНЕС, че случилото се е било изключително страшно. По думите на очевидци, ромите са се били с колове, вили, брадви и други подобни.   В този момент напрежението в квартала е стихнало, потвърдиха от полицията в Казанлък пред БГНЕС, но въпреки всичко в квартала остава засилено полицейското присъствие през цялата нощ. Засега няма информация дали има арестувани сред участниците в масовото сбиване. Няма тежко пострадали, един човек е леко ранен.\r\nБлизо 20 патрулни автомобила охраняват квартала.   ", "date": "2019.11.25", "title": "Полиция и жандармерия на крак заради масов бой между роми в Казанлък"}
{"url": "https://www.actualno.com/curious/luboven-horoskop-za-25-29-noemvri-news_1409431.html", "text": "       Овен       Комуникацията няма да е силната ви страна през тази седмица, затова ако възнамерявате да обсъждате сексуалните си желания или проблеми с половинката, може да останете разочаровани. Ако искате нещо конкретно, по-добре го покажете, а не го казвайте. Телец Жадувате за нещо различно, ново и вълнуващо. Ако до този момент сте задържали в себе си своите емоции или съкровени желания, може би е крайно време да седнете на „кръглата маса“ с половинката и да поставите нещата.   Близнаци Социалният ви живот ще е доста натоварен, възможно е да ви изкарва извън зоната на комфорт, но в положителна посока. Оставете се на течението, не се опитвайте да контролирате всичко и вижте какво ще се случи. Рак     Ще се чувствате нетипично смели и активни и в любовта, и в социалния живот. Сякаш най-сетне се събуждате, грабвате живота и всичките му възможности.  ", "date": "2019.11.25", "title": "ЛЮБОВЕН хороскоп за 25-29 ноември"}
{"url": "https://www.actualno.com/health/eto-kak-da-svalim-kryvnoto-bez-lekarstva-news_1409398.html", "text": "      При пoвeчeтo хoрa гoрнaтa грaницa нa кръвнoтo нaлягaнe c гoдинитe ce увeличaвa. В рeзултaт мнoгo oт възрacтнитe имaт или щe имaт “изoлирaнa cиcтoлнa хипeртoния” – виcoкo кръвнo нaлягaнe, при кoeтo caмo гoрнaтa грaницa e нaд нoрмaтa.      Нaпримeр 150/80. Нoрмитe зa тoвa кoe e oптимaлнo кръвнo, прeхипeртoния и хипeртoния ca eдни и cъщи зa вcички нaд 16 гoдини, нeзaвиcимo oт възрacттa или пoлa. Пoрaди тaзи причинa c тeчeниe нa гoдинитe и при пoвишaвaнe нa кръвнoтo нaлягaнe хoрaтa ce oбръщaт към мeдикaмeнтитe, зa дa държaт в нoрмa cтoйнocтитe cи.   Виcoкoтo кръвнo нaлягaнe oбaчe мoжe дa бъдe нeутрaлизирaнo пo ecтecтвeн път, кaзвa дирeктoрът нa унивeрcитeтcкaтa бoлницa Мaнхaйм и прeдceдaтeл нa гeрмaнcкaтa лигa зa хипeртoния Бeрнхaрд Крaмeр.\r\nCпoрeд нeгo прoмянa в нaчинa нa живoт e нaй-eфeктивнa мяркa в бoрбaтa c хипeртoниятa и мoжe знaчитeлнo дa нaмaли кoличecтвoтo нa приeтитe лeкaрcтвa. Дoри 15 минути лeки трeнирoвки нa дeн щe бъдaт мнoгo пoлeзни зa cърцeтo.  Крaмeр oтбeлязa, чe пoвeчeтo пaциeнти c хипeртoния ca c нaднoрмeнo тeглo, тaкa чe oтcлaбвaнeтo щe пoмoгнe зa нaмaлявaнe нa нaлягaнeтo, пише fakti.bg.\r\nЛeкaрят cъщo тaкa cъвeтвa дa ce oткaжeтe oт кoнcумaциятa нa гoлeми кoличecтвa coл, зaмecтвaйки я c други пoдпрaвки.   Cпoрeд Крaмeр, пaциeнтитe c хипeртoния трябвa дa ce придържaт към лeкa диeтa c мнoгo зeлeнчуци, плoдoвe, ниcкoмacлeни млeчни прoдукти и пълнoзърнecти хрaни. Диeтaтa трябвa дa включвa cъщo coк oт цвeклo, чecън и глoг.     ", "date": "2019.11.25", "title": "Ето как да свалим кръвното без лекарства"}
{"url": "https://www.actualno.com/europe/jiteli-na-venecija-protestiraha-sreshtu-chestite-navodnenija-i-gigantskite-kruizni-korabi-news_1409360.html", "text": "      Хиляди жители на Венеция излязоха на улиците на ренесансовия град, за да покажат гнева си от честите наводнения и гигантските круизни кораби, които влизат в града, съобщи БГНЕС.      Въпреки проливния дъжд, между 2000 и 3000 души отговориха на призива на екологични групи и организации, противопоставящи се на големите плавателни съдове.   Според критиците, вълните, които круизните кораби правят, създават ерозия в основите на града-лагуна.  Като скандираха лозунги \"Венеция се съпротивлява\" и призиви за оставката на кмета Луиджи Бруняро, участниците в протеста призоваха за завършването на мащабния проект MOSE.\r\nИнфраструктурният проект на стойност милиарди долари се строи от 2003 г. за защита на града от наводнения, но е белязан със скандали заради превишаване на разходите, корупция и закъснения.  Протестът беше свикан дни след безпрецедентното наводнение в началото на този месец, което опустоши града, потопи  домове, магазини и културни богатства. Градът, част от световното културно наследство на ЮНЕСКО, е дом на около 50 000 души, докато около 36 милиона души го посещават всяка година. ", "date": "2019.11.25", "title": "Жители на Венеция протестираха срещу честите наводнения и гигантските круизни кораби "}
{"url": "https://www.actualno.com/politics/banov-za-iskanata-ostavka-ot-bsp-signalyt-im-beshe-neosnovatelen-news_1409409.html", "text": "      \"Сигналът на БСП беше неоснователен. Един преднамерен натиск няма как да бъде повод за оставката ми. Държавният интерес е защитен. 3 години се водиха дела с фирмата, но за съжаление са изгубени\". Това заяви пред Нова телевизия министърът на културата Боил Банов от страна на БСП. Поводът е решението на Върховния касационен съд, според което Министерството на културата не може да поиска неустойка от изпълнителите на ремонта на столичното Ларго.      Моят екип е много сериозен и качествен. Работата ни през последните 2 години го доказва. Моята работа е, когато открия, че вътре в министерството има \"гнили ябълки\", да ги отстраня\", заяви още Банов.   Оказа се, че държавата не само няма да получи обезщетение за ремонтните дейности, но дължи и 73 000 лв. разноски по делото.\r\nБанов коментира защо кинодейците заплашват с протести. \"Целта е да се направи нов начин на финансиране на българското кино и да се създадат по-добри условия и възможности\", каза още Банов.   ", "date": "2019.11.25", "title": "Банов за исканата оставка от БСП: Сигналът им беше неоснователен "}
{"url": "https://www.actualno.com/asenovgrad/na-fona-na-cjalata-strana-shte-se-vdigne-li-taksa-smet-i-v-asenovgrad-news_1409351.html", "text": "      Може да се наложи увеличение на таксата за битови отпадъци в Асеновград. Това заяви пред журналисти кметът на града доктор Христо Грудев. Причина за евентуалната мярка е повишаване цената на тон депониран отпадък, която влиза в сила за цялата страна от 01.01.20 г. От 57 лева сумата се увеличава на 95 лева за тон. Целта е държавата да принуди общините, които разполагат с депа за твърди битови отпадъци да изградят сепарираща и компостираща инсталация и 50% от депонирания отпадък да се връща обратно в икономиката.      \"Това е така наречената \"кръгова икономика\" в екологията. Метал, стъкло, картон, пластмаса, биоразградими отпадъци да се върнат в икономиката, промишлеността и енергетиката и да могат да се ползват. По този начин продължителността на пълнене на депото става почти двойно по-голяма. Например, това, в Асеновград, както е планирано да се напълни за 50-60 години, с тази мярка срокът за ползване ще стане 80-90 години\", обясни Грудев. Той допълни, че единственият вариант, по който е било възможно таксата за отпадъци в Асеновград да не се повиши сега, е бил още преди няколко години да се създаде  проект и съответно да се изгради и вече да функционира сепарираща и компостираща инсталация.     \"Ако това се беше случило, общината щеше да продължи да плаща по 57 лева за тон. И сега искаме или не, минаваме на 95 лева за тон отпадък и трябва да повишим промила\", заяви кметът. За сравнение, в околни на Асеновград общини също се налага завишаване на промила. Например, в Димитровград за жилищни имоти става 5,5 промила на 1 000, а за нежилищни имоти (фирми) - 9 промила. За Първомай: жилищни имоти - 7,5 промила; нежилищни имоти - 13,3 промила. Община Карлово: жилищни имоти - 4,1 промила; нежилищни имоти - 13 промила. Хасково: жилищни имоти - 3,5 промила; нежилищни - 13 промила. Към момента експертите в община Асеновград, ангажирани с екологията, извършват изчисления и се очаква да предложат различни варианти.\r\n\"Ще се спрем на такова увеличение, че да е максимално социално поносимо, за да не се натоварват гражданите и фирмите и ще дотираме от общинския бюджет за сметосъбиране, сметоизвозване и депониране на отпадъка\", обясни доктор Христо Грудев. Той допълни, че инспектори от еко отдела на община Асеновград се движат в камионите заедно със служителите от , за да наблюдават и контролират процеса . Следят как се осъществява сметосъбирането, дали се обработват всички контейнери и дали се почиства около съдовете за смет. Администрацията в града обмисля да бъдат извършени и промени в графика на сметопочистване.  \"Вече сме почти наясно в кои зони и квартали се изхвърля по-малко и в кои - повече отпадък и така разпределяме машините, че там, където е по-натоварено да се почиства по-често. Вижте, в последните години въпросът с екологията стана много актуален в целия свят. Затова възнамеряваме тази сфера да бъде сред приоритетните отрасли на община Асеновград\". Кметът припомни, че през миналия месец е бил сключен договор с досегашната сметопочистваща фирма - \"КМД\".\r\nХристо Грудев обобщи, че в момента общината няма финансовата възможност за близо два месеца да заплати на фирмата, но ще бъде намерена форма плащането да бъде извършено, за да не се стопира дейността по сметосъбирането. \"Бях подготвен, но не очаквах, че е толкова тежко състоянието на общината. Затова благодаря на асеновградчани за доверието и подкрепата. Не се оплакваме от трудността. Искам да кажа, че може би, година и половина-две ще пребоксуваме, но ще се справим с финансовото състояние\", каза в заключение Грудев.    ", "date": "2019.11.25", "title": "На фона на цялата страна, ще се вдигне ли такса смет и в Асеновград?"}
{"url": "https://www.actualno.com/asenovgrad/v-obshtina-asenovgrad-proverjavat-signal-za-unishtojavane-na-dokumenti-snimki-news_1409353.html", "text": "      \"Публикувани в социалната мрежа нарязани документи и снимки от видеокамери, на които се виждат служители с куфар да излизат от сградата на общината, предизвикаха проверка\", оповести кметът на Асеновград доктор Христо Грудев.           Грудев е категоричен, че при работа с документооборота, ако действително се е създала такава ситуация, всичко ще стане ясно.   \" Първоначалната проверка показа, че нарязаната документация е от банкови институции\", каза Грудев. И уточни, че в процеса на документооборота, ако действително започнат да липсват документи, община Асеновград ще подаде сигнал до .     ", "date": "2019.11.25", "title": "В община Асеновград проверяват сигнал за унищожаване на документи (СНИМКИ)"}
{"url": "https://www.actualno.com/cars/strannijat-pikap-na-tesla-shte-proizvejda-tok-news_1409386.html", "text": "      Компанията Tesla показа първия пикап в историята си, който получава името Cybertruck и продължава да е една от най-обсъжданите теми сред феновете на автомобилите. Основното е нестандартният дизайн, който беше бурно разкритикуван. Факт е, че американският производител представи концептуална версия, като до излизането на пазара в края на 2021 г. тя може да претърпи сериозни промени.      Един от детайлите, които привличат внимание, е голямата метална плоскост, която служи за покрив на кабината и на товарната платформа едновременно. Мнозина се чудят, за какво е нужен този елемент и се наложи главният изпълнителен директор на Tesla - Илон Мъск, да обясни предназначението му.    Оказва се, че това е огромна слънчева батерия, която може да акумулира енергия, достатъчна за 24 км пробег на ден. В конструкцията на пикапа вероятно ще се появят още такива прииращи се панели, благодарение на които пробегът на Tesla Cybertruck ще може да се увеличава с между 48-64 км на ден. И те ще се добавят към пробега на електромобила, който при топ-версията с 3 електромотора ще е над 800 км.\r\nЛюбопитното е, че странният дизайн не отблъсква феновете на марката, а дори напротив. Според Мъск, само в първите 2 дни след премиерата на пикапа в компанията са получени близо 150 000 предварителни поръчки за него. Така Cybertruck вероятно ще подобри рекорда на Tesla Model 3, за която бяха направени 400 000 заявки през първия месец след премиерата му. При това, интересът на клиентите е най-вече към по-скъпите и по-мощни версии на пикапа, които са с 2 или 3 електромотора (съответно 42 и 41%), докато за тази с 1 електрически двигател остават едва 17%.   Клиентите не рискуван нищо, тъй като депозитът е едва 100 долара. И ако се откажат от покупка, той ще им бъде върнат. Цените на пикапа Cybertruck варират от 39 900 долара до 69 900 долара, като първите доставки на машината до крайни клиенти ще станат факт едва в края на 2021 г.        ", "date": "2019.11.25", "title": "Странният пикап на Tesla ще произвежда ток"}
{"url": "https://www.actualno.com/politics/nfsb-cacarov-trjabva-da-zapochne-s-reorganizirane-na-kpkonpi-news_1409426.html", "text": "      Предложението Сотир Цацаров да оглави КПКОНПИ излезе от парламентарната група на ГЕРБ и други наши колеги от парламента. На изслушването му по покана на НФСБ разговаряхме повече от час. Нашата парламентарна група с решение между двете формации НФСБ и ВМРО  реши за председател на  Антикорупционната комисия, след като чухме неговото виждане за бъдещето  развитие на звеното, за реорганизация на тази структура, за бъдещи  евентуално законодателни инициативи, които трябва да слязат през  Народното събрание или през нашата парламентарна комисия. Това каза депутатът от \"Обединени патриоти\" Борис Ячев (НФСБ) и председател на парламентарната антикорупционна комисия пред БНТ.      В много голяма степен  онова, което г-н Цацаров има като намерение да реализира като бъдещ  председател на КПКОНПИ съвпада с нашите виждания като парламентарна  група, на Национален фронт за спасение на България, на депутатите от  НФСБ, мое като председател на Парламентарната антикорупционна комисия, подчерта Ячев.    Какво се е обсъждало на срещата? По думите му първо трябва да се направи реорганизация вътре в самата  система на Комисията за противодействие на корупцията . Едно от звената,  които са всъщност на обществения показ - звено противодействие на  корупцията, което реално извършва различните оперативни разработки (работата по сигналите) е с  изключително редуциран състав, каза Ячев. Това са бившите  служители, които дойдоха в антикорупционното бюро от служба ДАНС и при  всички случаи трябва да бъдат направени вътрешни размествания  най-вероятно, за да бъде увеличен щатът на тези служители, защото от  тяхната работа и от техния краен резултат всъщност обществото добива  представа има ли реална полза от борбата срещу корупцията или няма.  По отношение на т. нар. полицейски правомощия на КПКОНПИ: Звеното да може да проследява и задържа под стража звеното. Това беше законодателна инициатива, която не стигна до никъде. Сотир Цацаров не споделя идеята. \"Това е и наше становище, тъй като има достатъчно структури всистемата на МВР, които могат във взаимодействие с комисията, да реализират операции\", коментира Ячев. Парламентарният контрол върху дейността на това бюро трябва да се подобри, съгласи се председателят на антикорупционната комисия. В момента, те се отчитат веднъж годишно както и главният прокурор. Парламентарната комисия може да ги кани през 3 месеца на изслушване или извънредно, при висок интерес, обясни той. , на НФСБ, а и на други парламентарни групи, забелязвам, е че трябва да се помисли за по-ефикасен и резултатен парламентарен контрол върху дейността на КПКОНПИ и на главния прокурор, не само изслушване. Това трябва да стане, без да се режат правомощия на органите или да се увеличават парламентарните, а с намиране на баланс, категоричен е Ячев.   Отворена остава темата за бъдеща редакция на антукорупционния закон и широкият му обхват,  който в параграф 2 засяга и държавната администрация. Дори и шофьори в  комисиите са длъжни да подават декларации за имущество или конфликт на интереси, а те  нямат достъп до еверопейски бюджетни средства и прочие.    Отворен остава въпросът и за прекратяване на мадната специално на главния прокурор , защото на шефа на КПКОНПИ е разписан в закона. Той би могъл да се обсъди при необходимост с повишаване на контрола, стана ясно още от думите на Ячев.\r\n\"Политическа покдрепа за новият главен прокурор никой не е търсил и ние не сме давали. Чрез квотата ни във ВСС е изразена такава професионална. Считаме, че г-н Гешев трябва да бъде оставен да работи на спокойствие без политическо вмешателство, препоръки или съвети, за да докаже още в първите няколко месеци на мандата си качествата, заради които беше избран за нов главен прокурор \", кометира Ячев.  ВСС в този си състав два пъти показа, че трудно се поддава на влияние. В този случай имаше протести, обществен натиск, политически препоръки, но ВСС успя да запази своя самостоятелен образ, което е важно, подчерта той.\r\nОнова, което се иска от улицата, вече надхвърли искането за оставка на - всички 160 депутати, които са подкрепили неговата кандидатура за поста заместник-председател на Народното събрание. , според мен, вече цели подмяна напарламентарното мнозинство и въобще на изборните резултати, каза депутатът от НФСБ. Затова Ячев е категоричен, че Валери Симеонов не трябва да подава оставка. Иначе, всеки има право да протестира, преразгелждане на това решение не се очаква, каза още той.    ", "date": "2019.11.25", "title": "НФСБ: Цацаров трябва да започне с реорганизиране на КПКОНПИ"}
{"url": "https://www.actualno.com/sciencelogy/a1-e-pyrvijat-telekom-u-nas-kojto-vyvejda-elektronen-kasov-bon-news_1409436.html", "text": "       е първият български телеком, който въвежда електронен касов бон, който се изпраща на клиенти по имейл при плащане с кредитна или дебитна карта през a1.bg. Това става възможно след успешното внедряване на интегрирана автоматизирана система за управление на търговската дейност (ИАСУТД).      Нововъведението ще улесни клиентите, като освен време, то ще им спести и съхранението на хартиени касови бележки. Също така, използването на електронен касов бон ще направи повече хора съпричастни към стремежа на А1 да бъде социално отговорна и екологично ориентирана компания.\r\nС реализирането на проекта отчитането на продажбите във всички магазини в А1 вече е прехвърлено от фискални устройства към централизирана ИАСУТД система, която работи посредством софтуерна SIM карта.\r\nУспешното осъществяване на проекта е поредна крачка към дигитализация на процесите в А1. С иновативното отчитане А1 отговаря на последните изисквания на Националната агенция по приходите (НАП), отразени в промените по Наредба Н18 за касовите апарати. С тях се въвежда изискване за отчитане на продажбите към НАП на всеки 5 минути, както и допълнителни изисквания към софтуерите за управление на продажбите, като същевременно отпада необходимостта от пускане на хартиен дневен отчет и съхранението му на книга.         ", "date": "2019.11.25", "title": "А1 е първият телеком у нас, който въвежда електронен касов бон "}
{"url": "https://www.actualno.com/politics/nevalidnite-buletini-za-obshtinski-syvetnici-dostigat-plasheshti-niva-news_1409374.html", "text": "      Недействителните гласове на избори се превръщат в много сериозен проблем - след местните избори те вече гонят шокиращото число от половин милион! Статистика на Института за развитие на публичната среда (ИРПС) показва 466 077 невалидни бюлетини за общински съветници на преминалите преди месец местни избори. Това е 15.1% от общо пуснатите 3 089 045 гласа и надминава с 1% невалидните бюлетини от предните местни  избори през 2015 година. Но Централната избирателна комисия (ЦИК) необяснимо  отказва да положи дори минимални усилия за решаване на проблема -  например да разреши да се извърши анализ на недействителните бюлетини,  за да стане ясно какви са причините за огромния им брой, .      Според статистиката, печален отличник е община Димово във Видинско, където всеки трети гласувал е пуснал невалидна бюлетина (31,13%). Там най-силните партии са ДПС и \"Новото време\". В Борован картината е подобна - 30,42%, като отново партията на Ахмед Доган в съюз с бившите царисти и СДС спечелиха. На трето място е Брезово с 28.95%, след която се нареждат Мъглиж с 28.91%, Ружинци с 27.60% и др.   Още по-тревожно е положението, когато се разглеждат отделни малки населени места. Във видинското село Ивановци недействителните бюлетини достигат 60 на сто. В село Черешка, близо до Джебел, са 50 на сто - в урната са намерени 5 валидни гласа и също толкова невалидни. Такава е ситуацията и в благоевградското село Никудин. В отделни секции в Севлиево, Добрич, Сливен, Чирпан и др. такива гласове наближават или надхвърлят 2/3 от общия брой.\r\nПрави впечатление, че проблемът се проявява много по-слабо на други видове избори - на евровота тази година невалидните бюлетини са били само 3.83%, а на парламентарния вот през 2017 г. - 4.6 на сто. Това са избори, на които също има листи, при които може да се използват преференции, както е при местните избори за общинари. И въпреки това излиза, че недействителните гласове са много повече, когато се избира общински съвет. Нещо повече - на много места участниците в местния вот през 2019 г. са регистрирали по-малко листи с общински съветници в сравнение с евровота. В Димово са избирали между 27 листи с кандидати за евродепутати, докато листите с претенденти за общинари са били едва 6. Фрапиращото е, че на изборите за Европарламент недействителните бюлетини в общината са били 7.9%. Това означава, че при 4 пъти по-къса бюлетина невалидните гласове са 4 пъти повече.  Подобни парадокси, както и за крайно лошата ситуация като цяло, няма как да бъдат обяснени без анализ на събраните недействителни гласове, които стоят в затворени чували в помещения на общинските администрации. При липсата на такъв анализ можем само да гадаем какви са причини, подчертават от ИРПС.\r\nИнститутът дава две групи възможни обяснения. Първата обхваща недобрата информираност на избирателите за дизайна на бюлетината и начина на гласуване, която се дължи най-вече на дефекти в разяснителната кампания на ЦИК и на пълната неангажираност на политиците. Втората група се отнася до недостатъчната подготовка на избирателните комисии. Прословутите обучения, организирани от ЦИК и общинските комисии, са доста формални - по наблюдения на института масово членове на секционни комисии идват на семинарите, за да се разпишат в присъствените списъци, което им позволява да вземат полагащите им се 10 лв. за  участие.   Какво каза ЦИК преди провеждането на изборите точно за обученията в секционните избирателни комисии - припомнете си в !     ", "date": "2019.11.25", "title": "Невалидните бюлетини за общински съветници достигат плашещи нива"}
{"url": "https://www.actualno.com/crime/krajba-za-miliardi-evro-v-drezden-news_1409476.html", "text": "      От Резиденцшлос (Residenzschloss) в центъра на Дрезден са откраднати антични бижута на стойност около 1 мириард евро, съобщава .      Тази сутрин полицията в Дрезден е съобщила за може би най-голямата в следвоенната история на страната, извършена в прочутия германски музей.   Установено е, че престъпна група е проникнала в „Грюнес гевьолбе” (Grüneя Gewölbe – зелената арка) и от държавната колекция на произведения на изкуството – съкровищницата на крал Август II Силни, са откраднати антични бижута.\r\nСъобщава се, че престъпниците са избягали.  Центърът е блокиран от полицейски автомобили и е заобиколен от представители на силите на реда.\r\nСпоред изданието, рано тази сутрин е било блокирано електрозахранването на музея. Предполага се, че крадците са влезли в сградата през някой от ъгловите прозорци.    ", "date": "2019.11.25", "title": "Кражба за милиарди евро в Дрезден "}
