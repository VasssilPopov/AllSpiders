{"url": "https://www.actualno.com/blagoevgrad/skala-padna-vyrhu-avtomobil-v-kresnenskoto-defile-news_713540.html", "text": "  Скала падна върху лек автомобил в Кресненското дефиле и го смаза. Инцидентът е станал преди малко повече от час, съобщи свидетелка на случката.     По думите ѝ, при инцидента няма пострадали хора, но по возилото има сериозни материални щети.   За опасност от падащи камъни сигнализират почти всеки ден от Областното пътно управление в Благоевград. От там съветват шофьорите да карат внимателно и със съобразена скорост.", "date": "2018.12.27", "title": "Скала падна върху автомобил в Кресненското дефиле"}
{"url": "https://www.actualno.com/europe/vse-poveche-studentki-vyv-velikobritanija-prostituirat-news_713521.html", "text": "  Университетите във Великобритания трябва да престанат да пренебрегват тежкото положение на все по-голям брой студентки, които се превръщат в секструженички.     Студенти и експерти обвиниха институциите, че „просто зариват главите си в пясъка” по въпроса, въпреки нарастващия брой млади хора, които се обръщат към секс фронта на труда, за да финансират следването си.   Повишаването на разходите за живот, по-високите такси за студенти и достъпът до онлайн приложения, които премахват традиционните бариери в секс бизнеса, се посочват като причини, поради които студентите се обръщат към проституцията по време на обучението си.\r\nНо въпреки доказателствата, много университети „си затварят очите” и в някои случаи активно блокират групи, които се опитват да подкрепят студенти, участващи в секс работа.  В един от случаите студентка, която е принудена да стане секструженичка, е бил изгонен от дома си и е заплашена с изхвърляне от университета си.\r\nОт Английския колектив на проститутките (ECP), група за кампания, която подкрепя декриминализацията на проституцията, заявиха пред The Independent, че през последната година се е увеличил броят на студентите, на които се е наложило да се захванат със секс работата.   Лора Уотсън, говорител на EСР, заяви, че сериозните финансови трудности и натискът от разходите са движещата причина за нарастващия сексуален труд в университета.    „Установихме, че хората работят предимно за ежедневни нужди. Но някои хора определено работят, за да изплатят таксите за обучение, ”каза тя.\r\nСтудентка в университет в югозападната част на Англия, която не желае да бъде разкрита, се захванала с „пълни сексуални услуги“ , когато била само на 18 години, защото не можела да си позволи да си плаща наема.", "date": "2018.12.27", "title": "Все повече студентки във Великобритания проституират "}
{"url": "https://www.actualno.com/curious/dneven-horoskop-za-28-dekemvri-news_713452.html", "text": "        Потърсете това, което търсите в себе си, а не в околните. Ще се учудите колко бързо придобиете исканото. Превърнете този начин на действие в навик.    Този петък направете нещо необичайно. Имате нужда да освежите ежедневието си с нетипична дейност. Когато я усвоите - открийте нова!   Това е ден, в който сериозно и отговорно да набележите плановете ви за новата година. Изберете дейност достатъчно сериозна, но и достатъчно желана за вас.        Това е ден, в който да си дадете сметка накъде искате да се развива връзката ви. Ако имате сериозни намерения - споделете ги с партньора ви. Този петък потърсете щастието в тишината и простичките неща. Обещайте си, че през новата години те ще присъстват по-често в живота ви. Това е ден за изненади. Колкото повече са от ваша страна към близките ви, толкова повече гарантирате добрите отношения за бъдещето ви.      Това е ден, в който да не мислите за нищо. Потърсете себе си и никой друг. Погрижете се за осъществяването на вашите желания. Основното ви притеснение днес ще бъде мнението на останалите, а то изобщо не трябва да ви интересува. Следователно няма за какво да се притеснявате.    Потърсете информация по въпрос, който ви вълнува - възможно от най-много източници. Послушайте и интуицията ви преди да формирате мнение. Този петък не прекарвайте деня у дома. Тръгнете на път, дори и да е кратка разходка. Опитайте се да видите всичко, което до сега не сте успели да уловите. Оставете догадките и съмненията за някой друг. Винаги може да се намери повод за терзания, но това не е никак плодотворно. Отпуснете се е и действайте според реалността.    Този петък затвърдете навика или навиците, които сте започнали от скоро. График с дейностите, окачен на видно място ще ви помогне да спазвате планираното.", "date": "2018.12.27", "title": "Дневен хороскоп за 28 декември"}
{"url": "https://www.actualno.com/business/toplofikacija-ni-podarjava-po-visoki-smetki-za-praznicite-news_713511.html", "text": "  Клиентите на софийската „Топлофикация” да се готвят за по-високи сметки за парно за декември в сравнение със същия месец през миналата година. Това предупредиха от компанията, а причината за това са по-ниските температури и нарасналото потребление на топлоенергия.     „Средната температура в София отчетена до 26 декември от НИМХ е -0,3 градуса, което е доста по-ниско в сравнение със същия период на миналата година. Тогава средната температура беше 2,7 градуса.\r\nЗатова енегрийни експерти предвиждат по-високи сметки за декември, независимо от начина на отопление”, съобщават от столичната „Топлофикация” в прессъобщение.   Към студеното време се добавя а и по-високата тарифа на топлинната енергия, която от 1 октомври беше увеличена с 16%.  „Топлофикация – София” предлага и някои съвети за намаляване на сметките:\r\n*Не се стремете да поддържате през целия сезон еднаква температура в цялото жилище, защото тогава не пестите енергия.\r\n*Ако оставяте включен само един радиатор и отворени широко вратите, за да отоплявате останалите помещения, няма да намалите сметката си. Работещият радиатор постоянно ще консумира големи количества енергия, за да поддържа зададената чрез термостатичния вентил температура в широкото пространство.    *Температурата в спалните през нощта може да бъде по-ниска, без да се наруши комфорта на спящите.   *Ако сутрин всички излизат от дома, най-добре е вентилите да се оставят на 2.\r\n*Когато се налага по-дълго време да отсъствате от жилището, не затваряйте вентила докрай. Оставете го на делението звездичка (*). Така в помещението ще се поддържа минимална температура, без да се стигне до замръзване.\r\n*Ако искате да се проветри помещението, вентилът се завърта на знак звездичка (*) и прозорците се отварят широко за 5 минути. Термостатичният вентил не трябва да се оставя дълго време под прякото действие на студения въздух, защото тогава той се отваря автоматично на максимална степен и консумацията на енергия от радиатора е много голяма.\r\n*Препоръчително е пред радиаторите да няма завеси, декоративни решетки и масивни мебели. Те пречат на топлообмена в помещението и част от топлината отива към стената и навън. Това води до увеличение на консумацията на топлинна енергия.   *За да се постигнат значителни икономии е препоръчително цялата сграда да се топлоизолира.", "date": "2018.12.27", "title": "Топлофикация ни \"подарява\" по-високи сметки за празниците"}
{"url": "https://www.actualno.com/society/sledstven-eksperiment-zatvori-za-2-chasa-pytja-kraj-svoge-news_713506.html", "text": "  Следствен експеримент затвори за 2 часа днес пътя край Своге. Все още тече разследването на катастрофата през лятото, при която автобуз излезе от пътя, падна на асфалтова площадка и загинаха 20 души.     След тежкия инцидент трима министри се разделиха с постовете си.   Затварянето стана по настояване на Националната следствена служба. Целта беше разследващите да получат допълнителна информация във връзка с тежката катастрофа, съобщи БНТ.\r\nЕкспериментът се случва, след като в участъка, в който стана катастрофата, беше сменен асфалта, а преди седмици беше монтирана и нова мантинела.  ", "date": "2018.12.27", "title": "Следствен експеримент затвори за 2 часа пътя край Своге"}
{"url": "https://www.actualno.com/football/sblysyci-mejdu-futbolni-huligani-v-italija-dovedoha-do-smyrt-i-raneni-obmisljat-spirane-na-pyrvenstvoto-video-news_713518.html", "text": "   , след като бе ударен от кола при сблъсъци с фенове на Наполи преди двубоя между двата отбора от Серия А в сряда вечер на \"Джузепе Меаца“.     Всичко започна в часовете преди мача, когато в краен квартал на Милано възникнаха безредици между най-крайните привърженици на двата тима.   Шефът на миланската полиция Марсело Кадорна сподели пред журналисти, че инцидентът е възникнал, след като 100-тина фенове на Интер атакували минибусите, пълни с привърженици на Наполи с вериги и чукове.\r\nКадорна допълни, че четирима запалянковци на неаполитанци са били ранени при проявата на насилие. В суматохата, 35-годишният Даниеле Белардинели е бил ударен от превозно средство, вероятно от черен SUV, а не от минибус на Наполи както първоначално се смяташе, според заснето видео от мобилен телефон, съобщил Кадорна. Тифози на Интер закарали Белардинели до най-близката болница, където той починал от раните си, въпреки че бил опериран.   \"Не може да умреш за футболен мач“, заяви министър Матео Салвини, като добави, че ще свика официална среща между фенклубовете на отборите през януари. Полицията е арестувала трима привърженици на Интер след насилието, каза още Кадорна. Президентът на Италианската футболна федерация Габриеле Гравина свика извънредно заседание на управляващите футбола в страната, като според него първенството трябва временно да се прекрати.       \"Ще обмислим дали да не предприемем това крайно решение. Първо обаче ни трябва малко време, за да се координираме помежду си: налице е проблем с опазването на обществения ред и съответно той трябва да бъде решен.\r\nТрябва също така да се прецени дали мачовете ще продължат, или не. Много съм притеснен от случващото се. Не съм психолог, но беше видно, че някои от футболистите на \"Сан Сиро\" бяха много изнервени.\r\nВ момента анализирам всичко, защото се случи нещо сериозно. Искаме да чуем мнението на вътрешното министерство и Италианския олимпийски комитет, след което ще решим\", зави той.\r\nПочиналият Даниеле Белардинели е фен на Варезе - агитка, която е побратимена с тази на Интер, и често посещава мачовете на гранда. Даниеле бе един от тарторите на неофашистката групировка \"Blood & Horror\".\r\nБелардинели е ММА боец, женен с две деца и е добре познат сред фенските среди в Италия. Той е изтърпявал 5-годишна забрана за посещение на футболни срещи.      Четирима фенове на Наполи пък са приети в болница. Единият от тях е наръган и в много тежко състояние, с опасност за живота, другите са с натъртвания.\r\nСблъсъците станали при засада, която групата хулигани на Интер и Варезе устроили на неаполитански ултраси. Боят се пренесъл край пътя, а полицията се намесила бързо, но все пак недостатъчно, за да предотврати фаталния изход за Белардинели. след късен гол на резервата Лаутаро Мартинес, като двама футболисти на гостите бяха изгонени в края на срещата.\r\nСамият двубой също беше белязан от скандал. Сенегалският защитник на гостите Калиду Кулибали бе обиждан на расистка осново, издаваха се и маймунски звуци по негов адрес.\r\nТова вбеси всички играчи, както и треньора на Наполи Карло Анчелоти. Той на три пъти накарал делегата да прекрати мача, но молбите му не били уважени. Самият Анчелоти призна, че при нов подобен случай, ще извади тима си от терена.", "date": "2018.12.27", "title": "Сблъсъци между футболни хулигани в Италия доведоха до смърт и ранени, обмислят спиране на първенството (ВИДЕО)"}
{"url": "https://www.actualno.com/america/trymp-vreme-e-stranite-vyzpolzvashti-se-ot-voennata-ni-sila-da-zapochnat-da-si-plashtat-news_713516.html", "text": "  Президентът на САЩ Доналд Тръмп използва визитата си в Ирак – първа при американски войски в конфликтна зона, откакто зае поста в Белия дом - за да защити изтеглянето от Сирия и обяви край на американската роля на „световен полицай“, предаде AFP.     Тръмп, придружен от съпругата си Мелания, пристигна късно в сряда в авиационната база Ал-Асад в Западен Ирак след онова, което той описа като стресиращ, таен полет на Еър Форс 1.\r\nТой разговаря с група от около 100 души предимно от специалните части и отделно с военни лидери, преди да отпътува няколко часа по-късно след посещение, което предизвика спорове в Ирак.\r\nПланираната среща с иракския премиер Адел Абдел Махди бе отменена и заменена с телефонно обаждане, съобщиха от кабинета на премиера.  Тръмп покани Абдел Махди да посети Вашингтон и той е приел, съобщиха от Белия дом.\r\nТой се ръкува с униформени бойци, раздаде автографи и позира за снимки в базата.   Повдигащите духа президентски посещения на американски войници във военните зони е дългогодишна традиция в годините след терористичните атаки на 11 септември 2001 г.    \"Не е честно, когато бремето пада все върху нас. Ние не искаме от нас да се възползват толкова страни, заради нашата невероятна военна сила. Те не плащат за това и ще трябва да го направят.\"\r\n\"Ние сме разпръснати по целия свят. Дори в страни, за които повечето хора дори не са чували. Честно казано, това е абсурдно\", добави той.\r\nТръмп заяви пред репортери, че е отхвърлил настояването на генералите за продължаване военното присъствие в Сирия, където около 2 000 американски войници, към които се присъединяват други чуждестранни войски, подпомагат местните бойци, борещи се с ислямската джихадистка група „Ислямска държава“(ИД).\r\nПосещението на Тръмп предизвика критики, включително от страна на бившия премиер Хайдер ал-Абади.   Начинът на посещението на Тръмп \"не е съизмерим с дипломатическите норми и отношенията със суверенните държави\", заяви Абади.   \"Действията по отношение на Ирак и неговия суверенитет по този начин ще навреди на иракско-американските отношения\", допълни той.\r\nПодкрепяните от Иран групи, които сформират ключов блок в иракския парламент, реагираха гневно.\r\nОт шиитското движение Харакат ал Нуджаба казаха, че присъствието на американските сили в Ирак е \"нарушение на суверенитета на страната\" и \"сега е задължение на правителството да изгони американските сили\".\r\n\"Неуважението на Тръмп към суверенитета на Ирак няма да остане ненаказано,\" каза той, добавяйки, че \"няма да позволи на Ирак да бъде база, използвана за заплаха за други страни\".   Ръководителят на проиранската военизирана група Асаиб Ахл ал-Хак, Каис ал-Хазали, написа в Туитър, че \"посещението на Тръмп в американска военна база без оглед на дипломатическите норми разкрива реалността на американския проект в Ирак\".\r\nОтговорът на Ирак, каза той, \"ще бъде решението на парламента да отстрани военните ви сили\" едностранно.\r\nИД, която някога контролираше територии в Ирак и Сирия, беше изтласкана и в момента е в нелегалност.\r\nСпоред стенограма, разпространена от Белия дом, Тръпм е благодарил на войските за \"почти пълното унищожаване\" на ИД и казал, че някои американски войници от Сирия ще дойдат тук за престой, но много от тях ще се върнат у дома\".\r\nСлед като напусна Ирак, Тръмп спря в авиобазата на Рамщайн в Германия, преди да отлети за Съединените щати.", "date": "2018.12.27", "title": "Тръмп: Време е страните възползващи се от военната ни сила, да започнат да си плащат"}
{"url": "https://www.actualno.com/politics/prezidentyt-udostojava-voennoslujeshti-s-visshe-oficersko-zvanie-news_713523.html", "text": "  Държавният глава и върховен главнокомандващ на Въоръжените сили Румен Радев ще удостои български военнослужещи с висше офицерско звание.     Церемонията ще се състои на 28 декември от 10.30 часа в Гербова зала на „Дондуков“ 2.   Със свой указ президентът и върховен главнокомандващ на Въоръжените сили Румен Радев назначава полковник Здравко Пехливанов на длъжността заместник-директор на дирекция „Операции и планиране“ в Международния военен секретариат на НАТО в Брюксел, Кралство Белгия, считано от 1 януари 2019 г. Държавният глава ще го удостои с висше офицерско звание „бригаден генерал“.\r\nПрезидентът назначава полковник Стайко Прокопиев на длъжността директор на дирекция „Стратегическо планиране“ на Министерството на отбраната, считано от 1 януари 2019 г. и го удостоява с висше офицерско звание „бригаден генерал“.  С друг свой указ държавният глава освобождава бригаден генерал Красимир Кънев от длъжността директор на дирекция „Стратегическо планиране“ в МО, назначава го на длъжността директор на Щаба на отбраната и го удостоява с висше офицерско звание „генерал-майор“, считано от 1 януари 2019 г.", "date": "2018.12.27", "title": "Президентът удостоява военнослужещи с висше офицерско звание "}
{"url": "https://www.actualno.com/politics/parlamentyt-harchi-30-000-leva-za-remont-na-14-koli-news_713528.html", "text": "  30 000 лв. без ДДС харчи парламентът за поддръжка на 14 коли. В списъка на тези, които се нуждаят от ремонт, са три джипа \"Сузуки Витара\", два \"Ситроен\" - а, една \"Шкода\", няколко \"Фолксваген\"-а, \"Тойота\" и УАЗ, информира Dnes.bg     Обществената поръчка за ремонта и поддръжката на колите е пусната на сайта на Народното събрание на 21 декември – последният работен ден на законотворците преди дългата им зимна ваканция, която ще продължи до 10 януари.   Сред изискванията за кандидатите за ремонт на возилата на депутатите е сервизната база да осигурява 24-часово приемане на аварирали автомобили.\r\nОсвен това ремонтът на кола не трябва да продължава повече от три дни.  Ако пък случайно в сервиза липсва нужната резервна част, тя трябва да бъде доставена най-много за 15 дни.", "date": "2018.12.27", "title": "Парламентът харчи 30 000 лева за ремонт на 14 коли"}
{"url": "https://www.actualno.com/society/api-novite-ogranichitelni-sistemi-na-pytja-svoge-sofija-sa-ot-naj-visok-klas-news_713527.html", "text": "  По повод неверни, технически необосновани и некомпетентни твърдения от представители на неправителствената организация Институт по пътна безопасност, свързани с новите ограничителни системи на път II-16 Своге - София, Агенция „Пътна инфраструктура“ държи да уточни, че монтираните мантинели в участъка на пътния инцидент край Своге са от най-висок клас, каквито се поставят на автомагистралите.     Това заявяват от АПИ на сайта си като поясняват, че правят това след като днес, представител на неправителствената организация направи няколко твърдения крайно неотговарящи на истината, а именно:\r\nМантинелите са „преинсталирани“ – при монтажът на новата ограничителна система за пътиша H2W4 не са използвани компоненти от предходно монтирани ограничителни системи.   Декларира, че е инсталирана система е „JPL 2”, което категорично не отговаря на истината. Посоченото търговско наименование на ограничителна система, категорично не кореспондира с монтираната ограничителна система за пътища. В участъка е монтирана ограничителна система с висока степен на задържане наречена „EasyRail 3N“, която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, съобразен в съответствие с „Техническите правила за приложение на ограничителни системи за пътища по републиканската пътна мрежа“.  Представителят на неправителствената организация твърди, че на мостово съоръжение, зоната на действие или деформацията на ограничителната система трябва да бъде „0“. Твърдението категорично не кореспондира с всички норми и изисквания за пътна безопасност! Изборът на ограничителна система не е просто математическо решение, а е съобразено с множество фактори като интензивност на движението, максимално допустима скорост на движение, очакван характер на трафика, видимост и др. В конкретният случай е монтирана стоманена предпазна ограда за съоръжения със степен на задържане Н2 идентична с тази в страни от него. Същата е с минимална широчина, което позволява да се осигури по-голям динамичен габарит и видимост в участъка.\r\nЗоната на действие (W4) на монтираната ограничителна система на съоръжението е съобразена със ситуацията в участъка, като е взето предвид допустимата максимална скорост (30 км/ч), стесненият габарит на пътя и вида на ограничителната система преди и след съоръжението.\r\n„Мантинелата, която е монтирана не отговаря на техническите изисквания на АПИ“ – крайно непрофесионално изказване, което не отговаря на истината. Ограничителната система, монтирана в зоната на катастрофата, притежава всички необходими сертификати, издадени въз основа на „краш тестове“ и е широко използвана както в България, така и в редица европейски страни. Ограничителната система притежава всички необходими сертификати, които са приложени тук .       „Монтажът на ограничителните системи за пътища, не е съобразен с техническите норми“ - стоманената предпазна ограда е монтирана в зоната на тротоара и под нея съществува бордюр. Същият служи за ограничаване на повърхностните води и е с по-голяма височина. Изпълненото техническо решение е съобразено с изискванията при монтаж на ограничителни системи при денивелация между платното за движение и зоната за монтаж. В случая бордюрът е в линията на стоманената предпазна ограда, а не пред нея.\r\n„Монтираната стоманена предпазна ограда е предназначена за МПС с висок център на тежестта“ - стоманената предпазна ограда със степен на задържане H2 се сертифицира, след провеждане на серия тестове, включващи: лек автомобил 900-1500 кг, автобус 13000 кг и товарен автомобил 10 000 кг. Същата има за цел не само да задържи на пътното платно отклонилият се автомобил, но да поеме част от енергията на удара, а също така да предотврати „отскачане“ в насрещното платно.\r\nОценката на риска се извършва преди и по време на проектирането и изпълнението на всички дейности. Одитите по пътна безопасност, удостоверяват след изпълнението дали всички необходими мерки са предприети и изпълнени коректно.\r\n„Трябва да бъде монтирана бетонова стена с височина 1,20 м“ - няма основание и нормативна уредба, изискваща изграждането на подобно бетоново съоръжение.", "date": "2018.12.27", "title": "АПИ: Новите ограничителни системи на пътя Своге - София са от най-висок клас "}
{"url": "https://www.actualno.com/europe/napadenie-v-cyrkva-vyv-viena-ima-postradali-news_713526.html", "text": "  Неизвестни са нападнали хора в католическа църква във Виена, съобщи Kronen Zeitung.     По непотвърдена информация нападателите са били двама. Чути са били изстрели.   По предварителна информация между 8 и 15 души са тежко ранени. \r\nНа мястото на инцидента са пристигнали антитерористични  подразделения на EKO Cobra и WEGA, съобщи РИА Новости.  В небето над мястото на произшествието е забелязан хеликоптер EKO Cobra.\r\nПо предварителна информация става въпрос за грабеж, а пострадалите са служители на църквата. Полицията е затворила близките улици и издирва двамата нападатели.   ", "date": "2018.12.27", "title": "Нападение в църква във Виена, има пострадали"}
{"url": "https://www.actualno.com/smolyan/s-66-istoricheski-obekta-nedelino-planira-arheologicheski-meroprijatija-news_713525.html", "text": "  Неделино вече има своята археологическа карта с общо 66 исторически обекта, даващи основание за реални археологически мероприятия и дейности, заяви по време на отчета си кметът на общината Боян Кехайов.     За трета поредна година в салона на читалището градоначалникът представи отчет за дейността си. Той информира обществеността за разходването на общинския бюджет, за получените финансови трансфери от Министерски съвет, за реализираните с национално и европейско финансиране проекти. Най-голямата гордост за местната администрация по думите на Кехайов е изграждането на дълго чакания път Крайна – Долен. Той отчете също цялостната подмяна на уличното осветление в града и селата, петата детска площадка, третия мост в града, поддръжка на гробищните паркове, полагането на асфалт в населени места, където никога не е имало асфалтова настилка, благоустрояване на улици в града и селата.  Той отчете, че е назначил над 110 човека по различни социални програми, като от тях 25 по проект \"Социално предприятие\" и 75 - като лични асистенти и помощници.\r\n„Услугата \"Топъл обяд\" обслужваше 120 потребители. Хранителни продукти бяха раздадени на 270 наши съграждани на над 80-годишна възраст. 35 деца в неравностойно положение посетиха за първи път безплатен летен лагер. Бяха осигурени за пореден път безплатни медицински прегледи“, каза кметът.\r\nТой определи националния фолклорен фестивал „Неделински двуглас“ като „най-голямото и трудоемко събитие в годината“.        Той отчете успех и в сферата на образованието заради увеличения със 17% бюджет, което по думите му е позволило да запазят училището и детската градина в с.Средец, да няма съкращения в другите детски и учебни заведения, за първи път да бъде изплатено диференцираното заплащане на учителите в детските градини, а и да се раздадат парични добавки за 24 май.\r\nЗа догодина Кехайов каза, че предстои изграждането на градски парк, комплексно спортно и детско съоръжение в Неделино, благоустрояване на общински улици и пътища,рехабилитация на водопроводи.\r\nСлед като направи отчета си за годината кметът почерпи съгражданите си с чаша вино на площада и им пожела здраве, успех и просперитет за всички.", "date": "2018.12.27", "title": "С 66 исторически обекта Неделино планира археологически мероприятия"}
{"url": "https://www.actualno.com/europe/falshivi-policai-otvljakoha-grycki-biznesmen-news_713531.html", "text": "  Гръцки бизнесмен е бил отвлечен днес сутринта, когато бил пред дома си в Пирея, съобщават местни медии.     Според някои от медиите похитителите са били фалшиви полицаи, които носели униформи с надписа ЕКАМ, което е съкращение на гръцките полицаи за борба с тероризма.   Отвлеченият бил натоварен в джип, след като следите му се губят.\r\nЗасега няма информация похитителите да са влизали в контакт със семейството на отвлечения и да са искали откуп.  Отвлеченият 50-годишен бизнесмен има фирма за внос от чужбина. В миналото е бил разследван за контрабанда на цигари, но против него не е било повдигано обвинение.\r\nПрез 2012 г. пред дома на негов роднина, който има същото име и презиме като него, погрешка беше задействано взривно устройство.", "date": "2018.12.27", "title": "Фалшиви полицаи отвлякоха гръцки бизнесмен "}
{"url": "https://www.actualno.com/volleyball/poznato-lice-e-novijat-selekcioner-na-nacionalite-po-volejbol-news_713532.html", "text": "  Силвано Пранди е новият старши треньор на мъжкия национален отбор по волейбол. Днес известният специалист подписа договор с българската федерация, като ангажиментът му е до края на януари 2020 година, когато ще е преминала и Европейската олимпийска квалификация. При класиране за игрите в Токио контрактът автоматично ще бъде продължен.     В следващите седмици ще бъде уточнен щабът, с който ще работи Пранди при завръщането си. 71-годишният наставник на френския „Шомон” пое националния през 2009 г. и още същата година го изведе до бронзовите медали на Европейското първенство. На следващата пък го класира 5-и на Световното.   „За мен е голямо удоволствие и чест да се завърна начело на българския отбор, който ми донесе много позитивни спомени. Приемам с голям ентусиазъм задачата да класирам отбора за Олимпийските игри.\r\nПредстои и Европейско първенство, което също представлява голям стимул за мен. Давам си сметка, че пътят към Токио ще бъде много труден, но вярвам, че с усилията на треньорския щаб, състезателите и българската федерация тази цел може да бъде постигната”, коментира Пранди за официалния сайт на БФВ.  Първото официално състезание за него начело на тима ще бъде Лигата на волейболните нации. България ще бъде домакин на два турнира – във Варна и Пловдив, и гостува на Аржентина, Бразилия и Китай.\r\n„Радвам се, че постигнахме договорка с именит специалист като Силвано Пранди. Той беше първият, към когото се обърнахме, след като приключи ангажиментът на Пламен Константинов. Разговорът с Пранди протече изключително конструктивно и се разбрахме много бързо. Надявам се мъжкият отбор да постигне нови успехи и да се върне на мястото, където са свикнали да го виждат феновете”, каза президентът на федерацията инж. Данчо Лазаров.", "date": "2018.12.27", "title": "Познато лице е новият селекционер на националите по волейбол"}
{"url": "https://www.actualno.com/politics/zadava-li-se-skandal-mejdu-bylgarija-i-rusija-zaradi-spodelena-novina-vyv-fejsbuk-news_713534.html", "text": "  \"Създава се благоприятна почва за антируски настроения сред българските граждани.\" Това се казва в позиция на Външно министерство след последния скандал около руското посолство у нас.     Заместващият директора на дирекция \"Източна Европа и Централна Азия\" посланик Георги Панайотов е провел разговор със съветник в посолството на Руската федерация.\r\nПредставителят на МВнР е изразил разочарование по повод публикуването на мнение, съдържащо обидни за български граждани квалификации. В него протестиращи срещу Русия са наречени \"олигофрени и малоумници\" и \"жълтопаветни русофоби\".      Казусът възникна във вторник, когато в официалния Facebook-профил на Руското посолство бе споделена коментарна статия на Костадин Костадинов, лидер на ПП \"Възраждане\". В нея той използва обидни епитети за група граждани, които протестираха срещу политиката на Москва. Повод за протеста беше празнична елха, поставена в самия център на София, в непосредствена близост до църквата \"Св. Неделя\". Дървото е подарък от Москва, а на него светят червени звезди, като някои столичани и потребители на социалните мрежи припознаха в тях петолъчки.    До 13-метровото дърво, дарено от управата на руската столица и сложено с подкрепата на посолството на Москва, бяха поставени табели, които честитят на български и руски език новата година. Коледното дърво грейна на официална церемония на 18 декември в присъствието на руския посланик у нас Анатолий Макаров и зам.-кметът на София Тодор Чобанов.", "date": "2018.12.27", "title": "Задава ли се скандал между България и Русия заради споделена новина във фейсбук?"}
{"url": "https://www.actualno.com/crime/hvanaha-drogiran-shofior-da-vozi-deca-za-ekskurzija-news_713536.html", "text": "  При проверка полицейски патрул е заловил дрогиран шофьор, превозващ ученици за екскурзия в Банско. Това е установено от полицейски патрул днес по обяд в района на Кочериново.     17-местният автобус е бил спрян за рутинна проверка, която установява, че водачът управлява превозното средство след употреба на опиати.   Транспортната фирма веднага е информирана за случая и изпраща друг шофьор, който да закара децата до Банско. През това време те са чакали в автобуса и не са бедствали, увериха властите, съобщи БНТ.\r\n„Направена е проверката с техническо средство, резултатът е употреба на опиати. Водачът е отказал да му бъде взета кръвна проба за анализ.  Фирмата превозвач е изпратила резервен шофьор и децата са продължили пътуването си към Банско. Бързо полицейско производство е започнато в РУ в Рила срещу водача на този автобус“, обясни Катя Табачка, говорител на ОДМВР Кюстендил.", "date": "2018.12.27", "title": "Хванаха дрогиран шофьор да вози деца за екскурзия "}
{"url": "https://www.actualno.com/europe/policijata-evakuira-gara-v-strasburg-sled-syobshtenie-za-bomba-news_713539.html", "text": "  Полицията отцепи района на гарата в Страсбург и евакуира всички хора, намиращи се там след получено съобщение за бомба.     Това бе съобщено в четвъртък вечерта от информационният портал dna.fr, позовавайки се на сведения на Националната железопътна компания.   Според данните, полицията е започнала евакуацията след 18:30 часа местно време.\r\nДвижението на влаковете е преустановено. Полицията проверява сградата на гарата.  ", "date": "2018.12.27", "title": "Полицията евакуира гара в Страсбург след съобщение за бомба "}
{"url": "https://www.actualno.com/society/novinite-naj-vajnoto-za-denja-27-dekemvri-news_713504.html", "text": "  Редакционният екип на ви представя най-важните новини за изминалия ден, 27 декември.      В края на 2018 г. българинът е по-скоро песимист за новата година. Това показва проучване на „Галъп Интернешънъл”. 30% от анкетираните посочват, че очакват да е по-лоша, същият процент са на мнение, че ще бъде същата, 22% са оптимисти, а 17% не могат да отговорят. В сравнение с миналата година, оптимизмът е спаднал.   Клиентите на софийската „Топлофикация” да се готвят за по-високи сметки за парно за декември в сравнение със същия месец през миналата година. Това предупредиха от компанията, а причината за това са по-ниските температури и нарасналото потребление на топлоенергия. 30 000 лв. без ДДС харчи парламентът за поддръжка на 14 коли. В списъка на тези, които се нуждаят от ремонт, са три джипа \"Сузуки Витара\", два \"Ситроен\" - а, една \"Шкода\", няколко \"Фолксваген\"-а, \"Тойота\" и УАЗ.     Създава се благоприятна почва за антируски настроения сред българските граждани.\" Това се казва в позиция на Външно министерство след последния скандал около руското посолство у нас. Двама мъже са открити мъртви по Коледа в Смолянско, съобщиха от областната дирекция на полицията. Рано сутринта след празника - около 7,15 часа на 26-ти декември, в Районното управление на Чепеларе е получено съобщение, че пред стая в пампоровски хотел е починал 52-годишен мъж от село Галиче, област Враца.    При регистрация в дирекциите „Бюро по труда\", търсещите работа лица ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството. Автомагистрала „Люлин“ става част от магистрала „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Украинците готвят новогодишен „сюрприз“. Това пише изданието \"Московский комсомолец\", цитирано от агенция \"Фокус\". Става ясно, че Киев се кани да въведе визов режим с Русия. България е имала предпоставка за добра политическа година заради председателството на Съвета на ЕС, но есенният политически сезон е бил наситен със скандали. Така обобщи изтичащата година политологът Даниел Смилов в ефира на „Тази сутрин” по bTV. По думите му има натрупано напрежение в обществото заради серия от лобистки закони, които са създали впечатление за договорености в коалицията. Всички имуществени застраховки ще поскъпнат, ако бъде прието да се включи и риска градушка. Това засяга ипотекирани апартаменти, всички общински сгради, пътища, които се застраховат, малки и средни предприятия. Това каза главният секретар на Асоциацията на застрахователите в България Нина Колчакова в ефира на „Здравей, България” по Нова телевизия. Бургаски полицаи спасиха жена, стъпила на козирка на третия етаж, малко преди тя да поддаде. На 26.12.т.г. около 11.10 ч. в Пето Районно управление – Бургас е получено съобщение за инцидент в кооперация, разположена на ул. „Калофер” № 18, при който на дъждобранната алуминиева козирка на терасата на третия етаж се намира жена, вероятно опитваща се да скочи, съобщиха от МВР.", "date": "2018.12.27", "title": "Новините: Най-важното за деня, 27 декември"}
{"url": "https://www.actualno.com/europe/pyrva-prisyda-za-prane-na-pari-vyv-vatikana-news_713519.html", "text": "  Съд на Ватикана произнесе присъда за италиански бизнесмен, осъден за пране на пари, което е първи случай за пословично потайната микродържава на Светия престол.     Съдът нареди Анджело Пройети, 63-годишен, да бъде затворен за две и половина години и да се конфискуват повече от един милион евро , които е депозирал по сметка в IOR или Ватиканската банка, предаде БГНЕС.   Сметката е замразена, откакто започна разследването през 2014 г.\r\nПройети е изправен пред съда в Италия за измама с несъстоятелност и е обвинен в незаконно източване на пари от бизнеса си в сметката си във Ватикана. Той е под домашен арест и може да обжалва присъдата. Той няма да излежава наказанието си в самия Ватикан, а в италианския затвор, тъй като Ватикана имаше само килии за задържане.  \"Това е първият случай, когато престъпление е било преследвано в юриспруденцията на Ватикана\", се казва в изявление на Римокатолическата църква в изявление от четвъртък относно присъдата от 17 декември.\r\nIOR има 15 000 клиенти, повечето от които имат връзки с католическата църква и управлява активи за около 5,7 милиарда евро.   Ватиканската банка влезе в новинарските заглавия през 1982 г. след смъртта на Роберто Калви, известен като „Божия банкер“, поради неговите връзки със Светия престол. Трупът на Калви беше открит да виси под мост в Лондон.    Прокуратурата е убедена, че става дума за мафиотско убийство, свързано с прането на пари през Ватиканската банка.", "date": "2018.12.27", "title": "Първа присъда за пране на пари във Ватикана "}
{"url": "https://www.actualno.com/crime/osydiha-majka-na-bebe-prenasjala-rekordno-kolichestvo-amfetamini-news_713513.html", "text": "  Условно бе осъдена майка на бебе за притежание на рекордно количество амфетамини – 613 таблетки. На родената в Петрич и живуща в Бургас 36-годишна Ваня М. М. Окръжният съд в Смолян наложи наказание „Лишаване от свобода“ за срок от една година и шест месеца, отлагайки изтърпяването му за срок от четири години.     Присъдата на младата майка с висше образование излезе след като тя сключи споразумение с прокуратурата.   Ваня бе заловена с дрогата на 6 юни тази година по време на т.нар. Английски събор, който ежегодно се провежда в смолянското село Полковник Серафимово. Към момента на задържането ѝ нейното бебе е било едва на четири месеца, а тя и към момента е в отпуск по майчинство.\r\nПривечер, по време на събора, криминалисти от Районното полицейско управление и Областната дирекция на МВР в Смолян проверили леката ѝ кола „Хонда Сивик“ с бургаска регистрация до ресторант „Розовата къща“, където се събират бохеми.  Под кората на мястото за резервно колело в багажника на колата ѝ открили полиетиленов плик със 100 сиви таблетки, с емблемата на \"Мицубиши\". Брутното тегло на т. нар. „кристал амфетамин“ било 24,552 грама и по оценка на съда струва 736 лева.\r\nОтделно от това открили полиетиленов плик с 513 зелени таблетки екстази, с изобразен прилеп върху тях. Общото им тегло е 153,287 грама и по оценка на съда дрогата била за 6 131 лева.   36-годишната бургазлийка бе задържана за едно денонощие в полицията.    Около 2000 българи и чужденци от всички континенти ежегодно посещават четиридневния летен фестивал \"Meadows in the Mountains\" (Ливади в планините) в родопското село. Посетителите са привлечени от идеята за незабравим купон в дивата и непокътната природа на планината на Орфей и бягство от бетонните джунгли. Грандиозният купон за някои обаче се осигурява с наркотици.", "date": "2018.12.27", "title": "Осъдиха майка на бебе, пренасяла рекордно количество амфетамини"}
{"url": "https://www.actualno.com/healthy/ministerstvo-na-zdraveopazvaneto-pusna-porychkata-za-e-medicinsko-dosie-e-recepta-i-e-napravlenie-news_713499.html", "text": "  Здравното министерство отвори поръчка за изработване на електронно медицинско досие, електронна рецепта и електронно направление. Общата й прогнозна стойност е 1 631 666 лв. без ДДС.     Целта по първата обособена позиция е да бъде създадена подсистема за единно национално електронно медицинско досие /електронен здравен запис като част от Националната здравна информационна система (НЗИС).\r\nДосието ще съдържа всички значими за здравето на всеки гражданин електронни здравни записи, като ще събира и обработва всяка съществена информация, свързана с лечението на един пациент, независимо от вида лечебно заведение и от това дали лечебното заведение работи или не работи по договор с НЗОК.  Поръчката за създаването му е на стойност 831 666 лв. Срокът за изпълнението е 15 месеца, а гаранционната поддръжка – 24 месеца.\r\nВтората обособена позиция е за изработване на електронна рецепта и електронно направление. Те ще са стандартизирани услуги за предписване и отпускане на лекарствени продукти, за издаване и изпълнение (отчитане) на направления от лечебните и здравни заведения, работещи по договор с НЗОК, а и такива, които нямат договор с НЗОК. Подсистемата ще разпознава лекари и магистър-фармацевти на базата на техните електронни подписи или друг метод на надеждна автентикация, както и интегрирани национални регистри и номенклатури.  Прогнозната стойност за изработване на е-рецепта и е-направление е 800 000 лв.Срокът за изпълнението им е 9 месеца, а 24 месеца е гаранционната поддръжка.\r\nПо-рано – на 17 декември, МЗ обяви друга поръчка, касаеща електронното здравеопазване. Тя е за разработване и внедряване на национални номенклатури, здравно-информационни стандарти, идентификация, автентикация и базова функционалност на ядрото на Националната здравно-информационна система. Тя е на стойност 1 966 666 лв. без ДДС.\r\nПрез август ведомството на министър Кирил Ананиев направи първо обявление за избор на изпълнител по проект „Доизграждане на националната здравна информационна система (НЗИС) — етап 1 и етап 2“. Тогава заложените дейности бяха в пет обособени позиции: разработка и доработка на необходими регистри за изпълнението на НЗИС; разработване на подсистема за електронни административни услуги; изграждане на здравно-информационен портал; изграждане на единно национално Електронно медицинско досие/Електронен здравен запис; изграждане на подсистема за Електронна рецепта и Електронно направление. Прогнозната стойност на поръчката беше 4 125 000 лв. без ДДС.     Тя обаче бе блокирана с жалби в Комисията за защита на конкуренцията (КЗК) от фирмите „Стемо“ ООД, „Ифелоус“ ООД и СД „Гама консулт – Калинкин, Прокопов и сие“. На 27 септември министърът издаде заповед за спиране на процедурата, а ден по-късно я прекрати заради фатално недоглеждане. В обявлението не е било посочено, че показателят „техническа оценка“ с тежест 60% се определя от два показателя със съответната тежест.\r\nСлед като преработиха поръчката, я възобновиха на 12 октомври, но дейностите бяха съкратени. От петте обособени позиции оставиха първите три, а поръчката вече е за 2,5 млн. лв. без ДДС.\r\nЕдин месец по-късно и тя бе блокирана –от две фирми, участници в предишното й спиране. Жалбата е от обединени в консорциум фирмите „Стемо“ и „Гама консулт”.   На 16 ноември КЗК образува производство по тази жалба. Тогава от МЗ излязоха със съобщение, в което признаха, че са притеснени.\r\n„МЗ счита, че спирането на обществената поръчка сериозно застрашава реализирането на проекта за изграждане на Националната здравна информационна система, чийто краен срок е 28.12.2019 г. Обжалването и блокирането на обществените поръчки по проекта застрашава както цялостното му изпълнение, така и реализирането на електронното здравеопазване в Република България. Това ще постави в риск намеренията на МЗ за упражняването на прозрачен и ефективен контрол върху дейностите и разходите в здравеопазването чрез въвеждането на здравната информационна система“, се казваше него. \r\nНа 13 декември Антимонополната комисия остави без уважение подадената от консорциума жалба като отхвърли като неоснователни всички сочени от него възражения. Решението на КЗК подлежи на обжалване във ВАС.\r\n„Текущо по-голяма част от участниците в процесите в сектор „Здравеопазване“ предоставят информация на НЗОК по електронен път, но обхватът и обменът на информацията са ограничени само до данни за задължително здравноосигурените лица, като всички други форми на прием (на неосигурени лица, платен прием, прием за дейности, които не се заплащат от НЗОК и др.) остават извън обхвата на наличните системи“, се сочи в техническата документация. „Обменът на информация между отделните субекти се осъществява от пациента на практика изключително чрез хартиени документи. Съществува електронен обмен на информация между лечебни и здравни заведения и НЗОК, който включва данни относно процесите на отчетност (искове) и разплащания за извършените от тях дейности. Липсва напречна директна свързаност между отделните субекти в системата на здравеопазването. Липсват и национални технологични стандарти за обмен на структурирана информация, информационна сигурност и защита на личните данни и чувствителната информация на пациентите. Налични са различни бази данни, които не са системно интегрирани, не дават реална представа за общото състояние на системата на здравеопазването, което затруднява процеса на планиране на здравната политика. Различните институции и организации в сектор „Здравеопазване“ поддържат множество регистри в неструктуриран вид, които се водят или на хартиен носител, или в електронни таблици, без да са реализирани съответни стандартни процеси с възможности за вписване, заличаване и удостоверяване на обстоятелства с контрол на процесите в информационни системи. Много от регистрите се водят и децентрализирано, на териториален принцип“, се сочи още в документа.\r\nСрокът за изпълнение на заложените в НЗИС дейности е две години и 10 месеца. Целият проект за е-здравеопазване е за 12 млн. лв., осигурени от Оперативна програма „Добро управление“.", "date": "2018.12.27", "title": "Министерство на здравеопазването пусна поръчката за е-медицинско досие, е-рецепта и е-направление"}
{"url": "https://www.actualno.com/curious/tajnstvenijat-bermudski-triygylnik-mit-ili-realnost-news_713478.html", "text": "  Бермудският триъгълник е едно от най-мистериозните места на Земята. В продължение на десетилетия този район в океана разпалва въображението на милиони хора по света, а станалите тук необясними изчезвания на самолети, кораби и хора са довели до десетки хипотези относно причината за наглед свръхестествените случки. От напълно нормални природни явления като геомагнитни полета и , през човешки грешки до изкривявания във времето и намеса на извънземна цивилизация – учени от цял свят все още нямат категорично обяснение и не могат да достигнат до единодушие относно причината за мистериозните случки в района на Бермудския триъгълник.     Какво е известно досега за едно от най-тайнствените и обвити в загадки места на планетата? се намира в северния Атлантически океан и е заключен между Маями и островите Бермуда и Пуерто Рико. Границите му обаче са размити, като тук няма единодушие. Според някои той обхваща , докато според други е три пъти по-голям и включва и Азорските острови. Досега в този район, наричан още Дяволският триъгълник, безследно изчезнали са , а над са загубили живота си.\r\nПървите данни за необяснимите явления датират от средата на XIX век. Още тогава цели кораби са изчезвали без следа, а други са откривани напълно необитаеми без разумно обяснение къде е екипажът. През XX век в района започват да се изпаряват мистериозно и , като това още повече подсилва интереса към Бермудския триъгълник.\r\nМоже би най-известният случай е този с Полет 19 през 1945-та година, когато цели над Атлантическия океан заедно с 14-членния екипаж. Изпратеният да ги издирва самолет също не се завръща и никога повече не е видян.  Последните уловени от радистите думи на екипажа са: \"Не знаем къде се намираме. Става нещо… Странно… Не можем да определим посоката. Даже океанът изглежда различно!\" Тук предаването прекъсва и съдбата на пилотите и машините и до днес остава неизвестна. След продължително разследване членовете на следствената комисия на Военноморските сили заявяват, че не могат да направят дори правдоподобно предположение какво се е случило.  Що се отнася до плавателните съдове, пропаднали без следа, тук примерите са още повече. Една от най-известните истории е тази на платноходния кораб „Мария Селесте“. На 7 ноември 1872 г. той потеглил под командването на капитан Бенджамин Бригс от Ню Йорк към Гибралтар. Екипажът се състоял от 7 души, като капитанът бил придружаван от семейството си. Корабът бил запасен с продоволствия за 6 месеца. \"Мария Селесте\" била изключително лека и маневрена. Условията за пътуване били великолепни, но бригантината така и не пристигнала в крайния пункт. Открита е по-късно в близост до Азорските острови, плаваща с опънати платна и без жива душа на борда. Цялото имущество и ценности на изчезналите хора били налице, а товарът на кораба бил непокътнат. Подобна е съдбата и на американския товарен кораб „Циклопите“. През март 1918-а година огромният плавателен съд потъва някъде между остров Барбадос и Чезапийк Бей заедно с . Корабът така и не подава сигнал за бедствие, въпреки че е оборудван с такъв. От него не е открита и следа, което кара американският президент Уудроу Уилсън да изрече думите: „Само Бог и морето знаят какво се е случило“. През 1941-а година два подобни лайнера също изчезват по почти същия маршрут.\r\nТези случки, заедно с много други подобни постепенно увеличават истерията около тази зона в Атлантическия океан. Истински тласък на конспиративните теории обаче, дава Чарлз Берлиц с неговата , която е издадена през 1974-а година. В нея авторът събира всички известни случаи на изчезнали самолети и кораби в района и книгата се превръща в бестселър, като продажбата ѝ надхвърля 5 милиона екземпляра.\r\nИма ли наистина нещо мистериозно в Бермудския триъгълник? Според Американската агенция по океаните и атмосферата отговорът на този въпрос е по-скоро отрицателен. От агенцията смятат, че няма доказателства, че в зоната на Бермудския триъгълник стават повече инциденти или изчезвания отколкото по други често прекосявани места над океаните на Земята. Подобно е мнението и на американската брегова охрана, според която няма открити странни обстоятелства при случилите се тук инциденти. Застрахователната компания Лойдс също смята, че не е по-опасно място от други такива в океана.    Въпреки това, мнозина учени по света не са съгласни с това и смятат, че това кътче в Атлантика е по-различно. Именно затова много от тях не спират да търсят причините за странните явления. Според последната от тях, изнесена от британски учени през тази година, трагедиите в района може би са причинени от . Според учените от университета в Саутхямптън именно такива опустошителни вълни, които се появяват внезапно, могат да потопят всичко по пътя си. Доктор Саймън Боксал твърди, че подобно явление е потопило корабът „Циклопи“. За да докажат теорията си, учените са направили реалистична възстановка, която е показала, че биха потопили кораба буквално за броени минути. И макар че много от учените са съгласни с това обяснение, то не дава яснота какво тогава е причинило внезапното изчезване на цели групи от самолети, какъвто е случаят с бомбардировачите от 1945-а година.\r\nТук идва теорията на австралийските учени проф. Джоузеф Монаган и студентът Дейвид Мей от университета „Монаш” в Мелбърн, които смятат, че причината за тайнствените изчезвания е . Океанографите, изследващи някои опасни области на морското дъно, са открили места на древни изригвания с голямо струпване на метанови хидрати. Според предположенията на учените метанът, освобождавайки се от естествени пукнатини на морското дъно, се превръща в огромни газови мехури, които след това се разширяват, издигат се на повърхността на водата и там се взривяват. После газът се издига във въздуха. Това предположение е изказвано и преди от учени, но сега двамата изследователи са го доказали експериментално. Те използвали компютърно моделиране, за установят вярна ли е тази теория. Резултатите показали, че . Тези гигантски газови мехури са способни да взривят и намиращ се във въздуха самолет. Според учените, в случай, че мехурът изплува на повърхността в близост до кораба без директно да го засегне, той би убил екипажа, който би се задушил от отровния газ. И макар и тази теория да изглежда правдоподобно, не е ясно къде са се изпарили телата на хората, намиращи се на плавателни съдове като „Мария Селесте“.\r\nСред обичайно изтъкваните причини за случващото се в Бермудския триъгълник, често се изтъква като възможност и човешката грешка. И макар дезориентацията в пространството и объркването в датчиците да са редки, те са известна причина за някои случаи на разбиването на самолети.\r\nСтранните изчезвания в често са били свързани и с проблеми в навигацията. Затова геомагнитните полета може да станат реална причина за нещастни случаи. Съществува теория, че в тази област има магнитни аномалии и че триъгълникът е едно от двете места на Земята, където се изравняват истинският север с магнитния север, което може да доведе до проблеми с навигационните уреди. Тази теория е известна от десетилетия и мнозина си обясняват случващото се в Северния Атлантик именно с отклоненията в магнитното поле.\r\nДруги изследователи обвиняват за странните случаи феноменът „ “. Явлението на практика представлява буря, която се извива буквално от нищото и обгръща самолета или кораба, причинявайки повреди в уредите му.   Течението Гълфстрийм също е обвинявано от някои за мистериозните случки в района на Бермудския триъгълник. Топлото течение започва от Мексиканския залив и минава през протока Флорида в Северния Атлантик. Това течение заема област с ширина около 70 километра и според някои би могло лесно да отклони кораб от курса му.\r\nТеориите, тълкуващи тайната на Бермудския триъгълник с чисто природни феномени, имат пробойни и не могат да обяснят всички странни случаи. Именно това дава храна на любителите на неразгадаемото да търсят причините в непознатото. Така според уфолози, тук е възможно да има извънземна намеса, като някои отиват още по-далеч и смятат, че изчезналите хора и машини са били отвлечени от пришълци.\r\nДруги пък откриват тук мистериозната Атлантида и обясняват аномалиите със древен източник на енергия. Според легендата, могъщата цивилизация потъва буквално за дни и изследователите на историята смятат, че може точно в този район тя да се е озовала под водата.\r\nНе са малко и тези, които смятат, че в района на Бермудския залив има портал, водещ към друго измерение. Тяхната теория често се преплита с тази на уфолозите, като някои ентусиастите вярват, че в Бермудския триъгълник има останки от тунели на времето, по които извънземните пресичат измеренията, за да стигнат до Земята.\r\nКаквото и да се случва в Бермудския триъгълник, тази част от света ще продължава да вълнува сърцата и умовете както на сериозните учени, така и на любителите на теориите на конспирациите. За вярващите в тях зоната, заключена между Бермуда, Пуерто Рико и Маями, ще си остане място, където десетки кораби и самолети са изчезнали без рационално обяснение. Срещу тях пък са скептиците, които смятат, че цялата история е един красноречив пример за псевдонаука, която е превърнала едно нормално място от нашата планета в легенда. ", "date": "2018.12.27", "title": "Тайнственият Бермудски триъгълник – мит или реалност?"}
{"url": "https://www.actualno.com/europe/prezidentyt-na-avstrija-poiska-edinna-sistema-za-bejancite-news_713471.html", "text": "  В интервю за държавната информационна агенция APA президентът на Австрия Александър Ван дер Белен подчерта като необходимост създаването на единна система за предоставяне на убежище в Европа.     Ван дер Белен отбеляза липсата на съгласие между страните от Общността по повод проблема с миграцията, като същевременно настоя за зачитане на Женевската конвенция, възможностите за законна имиграция и европейска система за убежище.   „За всеки, който търси убежище, трябва да има подходяща процедура и да му бъде предоставена закрила, ако условията за това са изпълнени\", заяви австрийският президент, като същевременно допълни: „Ако искаме да предотвратим незаконната миграция, трябва да създадем възможности за законна имиграция\". С европейското законодателство в областта на имиграцията и обща система за убежище „можем да защитим преследваните и в същото време да контролираме имиграцията, към която трябва да работим\", изрази увереност държавният глава на Австрия, предаде \"Фокус\".  ", "date": "2018.12.27", "title": "Президентът на Австрия поиска единна система за бежанците"}
{"url": "https://www.actualno.com/education/jeni-nacheva-dogovorihme-blizo-500-miliona-poveche-za-zdraveopazvane-news_713472.html", "text": "  \"Хубавото е, че успяхме да договорим балансирано разпределение на близо 500 милиона лева допълнителни средства за 2019 година\". Това каза заместник-министърът на здравеопазването Жени Начева на подписването на анекс към Националния рамков договор за медицински дейности, предаде репортер \"Фокус\".     \"Благодаря на господин Ананиев, че стана гарант на подписването на анекса, на доктор Дечев и екипа на Касата, че през последните месеци работихме заедно почти неспирно, на екипа на Министерството на здравеопазването при подготовката на необходимите наредби\", каза тя.\"Целта ни е да постигнем по-добри параметри за контрол преди всичко върха качеството на изпълнението на медицинските дейности. Нашата работа продължава още от началото на следващата финансова година, както по наблюдение на параметрите, които сме поставили за 2018 година, така и при подготовка на условията и реда за указване на медицинска помощ през следващия три годишен период\", допълни Начева.   На официалната среща по подписването беше и председателят на Български лекарски съюз д-р Иван Маджаров. Той каза, че за краткото време, което са имали са успял да договорят неща, които поставят основата на нещо добро, което ще се случи другата година.", "date": "2018.12.27", "title": "Жени Начева: Договорихме близо 500 милиона повече за здравеопазване"}
{"url": "https://www.actualno.com/politics/borisov-poklon-pred-pametta-na-zaginalite-v-kerbala-news_713483.html", "text": "  \"Навършват се 15 години от атентата срещу българската база в Кербала, при която 27 военнослужещи бяха ранени, а 5-ма загинаха. Поклон пред паметта им. Имената им остават записани като герои в новата история на Българската армия\". Това написа премиерът Бойко Борисов в профила си в социалната мрежа.     „И днес над 200 военнослужещи изпълняват успешно мисии зад граница, като през тези години работихме за подобряване на подготовката им и осигуряването на съвременна екипировка“, посочва премиерът и пожелава на военнослужещите ни успешна служба и да се завърнат живи и здрави при семействата и близките си.   ", "date": "2018.12.27", "title": "Борисов: Поклон пред паметта на загиналите в Кербала"}
{"url": "https://www.actualno.com/asenovgrad/teatyr-za-koleda-v-s-lenovo-za-pyrvi-pyt-ot-20-godini-news_713482.html", "text": "  Театрална постановка в асеновградското село Леново събра млади и стари в селското читалище. Инициативата се реализира за първи път, от 20 години насам. \"Идеята е по време на коледните празници жителите на селото да се почувстват уважавани и специални. Да се стоплят сърцата им с едно такова събитие. Да се сплотяват отношенията между тях самите и да знаят, че са значими. И разбира се, да не се чувстват самотни в празничните дни.\", каза за кметът на Леново - Борис Ангелов.        Веднага, след края на театралната постановка, местните и гостите на селото споделиха, че са останали много приятно изненадани и питаха кога ще бъде следващото представление. Кметът увери, че това няма да е първото и последно гостуване на театър в Леново и обеща идеята да се превърне в традиция. Инициативата бе напълно безплатна за всички желаещи да станат зрители на постановката \"Младоженецът\", поставена от асеновградския театър \"Театрална работилница за мечти\".       Събитието бе организирано, като дарение от местен бизнесмен - младеж, който каза, че подкрепя спазването на българските традиции и обичаи, сред които е и този, семейството да се събира поне за празниците. А хората от едно село винаги са едно семейство.", "date": "2018.12.27", "title": "Театър за Коледа в с. Леново - за първи път от 20 години"}
{"url": "https://www.actualno.com/society/policai-spasiha-jena-stypila-na-kozirka-na-tretija-etaj-v-burgas-news_713491.html", "text": "  Бургаски полицаи спасиха жена, стъпила на козирка на третия етаж, малко преди тя да поддаде.     На 26.12.т.г. около 11.10 ч. в Пето Районно управление – Бургас е получено съобщение за инцидент в кооперация, разположена на ул. „Калофер” № 18, при който на дъждобранната алуминиева козирка на терасата на третия етаж се намира жена, вероятно опитваща се да скочи, съобщиха от МВР.   Своевременно към мястото на инцидента се отправили два автопатрула от Пето Районно управление – Бургас, които организирали действия по спасяването на жената. Същите били затруднени от невъзможността на притеснения й съпруг да отключи масивната входна врата, но предприели система за омекотяване на скока в случай, че не успеят да достигнат до бургазлийката на време.\r\nМеждувременно полицаите успели да преодолеят входната врата, като трима от тях успели да издърпат обратно на терасата 67-годишната бургазлийка, под чийто крака алуминиевата козирка вече поддала от тежестта й.  Проведени са множество разговори с бургазлийката, която от сърце заедно със съпруга си благодарила на отзовалите се полицейски екипи. Жената изказала съжалението си, че в момент на слабост и депресионно настроение решила да посегне на живота си, като пожелала на всички служители на реда крепко здраве, късмет и възможност повече от разрешавани от тях случаи да се ознаменуват с положителен резултат.", "date": "2018.12.27", "title": "Полицаи спасиха жена, стъпила на козирка на третия етаж в Бургас "}
{"url": "https://www.actualno.com/society/pazete-kuchetata-si-naj-mnogo-se-gubjat-v-dnite-predi-nova-godina-news_713494.html", "text": "  И през тази година се очаква да има увеличаване на случаите на изгубени домашни кучета в дните непосредствено преди новогодишната нощ, предупреждават от  фондация„Четири лапи“.     Според експертите на международната организация за защита на животните, това се дължи най-вече на стреса, който причиняват пиратките и фойерверките.   „Силните и внезапни гърмежи и ярките светлини предизвикват паника и дезориентация при много домашни животни,“ обяснява д-р Марина Иванова, директор на „Четири лапи“ за България.\r\n„Първоналачната реакция на много от тях е да избягат колкото се може по-бързо от мястото. Тогава животните са изложени на най-голям риск, защото бягат напосоки и не се пазят от преминаващи автомобили. След преминаване на първоначалния стрес, животното търси да се скрие някъде, докато почувства, че опасността е преминала. Допълнителен фактор, който допринася за дезориентацията на животните е и ранното смрачаване.“  От „Четири лапи“ съветват в дните преди и след Нова година кучетата да бъдат извеждани на повод и на кратки разходки, по възможност в светлата част на деня. Добре е кучето да има светеща каишка, която би спомогнала то да бъде забелязано отдалеч. За хората, които предпочитат да разхождат четириногия си приятел свободно, най-добрият вариант е проследяващо GPS устройство.\r\nАко все пак домашният Ви любимец се изгуби, трябва да бъдат следвани няколко основни правила: Не изпадайте в паника, организирайте търсене с повече хора, като един винаги трябва да остане на мястото, където животното е изгубено и един – пред дома Ви. Публикувайте съобщение в групите за изгубени и намерени домашни любимци в социалните мрежи, както и в специализирани сайтове и приложения, като www.bezdom.info или Help A Paw.   Ако не откриете домашния си любимец в рамките на няколко часа, разлепете обяви със снимка около мястото, където е изгубен, в парка, където най-често го извеждате и около ветеринарните клиники, магазините за храни и аксесоари за животни и супермаркетите в квартала. Проверете и в приютите за бездомни животни.    Ако попаднете на изгубено и дезориентирано куче, опитайте да го успокоите и да го задържите. Проверете в социалните мрежи или специализираните сайтове и приложения дали вече няма обяви за и него и ако не откриете, публикувайте своя. Отведете кучето в най-близкия ветеринарен кабинет, където да проверят дали няма поставен чип, по който да бъде открит собственика.\r\nОт „Четири лапи“ припомнят, че от началото на 2017 г. всяко домашно куче задължително трябва да има поставен микрочип, но за съжаление поради недостатъчния контрол от страна на Българска агенция по безопасност на храните и на местната власт, все още повечето домашни любимци не са идентифицирани, а много от ветеринарните лекари не въвеждат данните от поставените чипове в системата на БАБХ.\r\nОт „Четири лапи“ обръщат внимание, че гърмежите предизвикват изключителен стрес и дезориетнация и у дивите животни и съветват празнуващите да използват безшумни фойерверки.", "date": "2018.12.27", "title": "Пазете кучетата си, най-много се губят в дните преди Нова Година"}
{"url": "https://www.actualno.com/showbusiness/majli-sajrys-i-liym-hemsuyrt-se-ojeniha-snimki-video-news_713496.html", "text": "  Майли Сайръс и Лиъм Хемсуърт са си казали \"Да\" на тайна сватба в много тесен кръг.      За щастливото събитие се разбра, след като един от гостите на сватбата сподели снимки и видео в социалните мрежи. По-късно самите младоженци потвърдиха, че вече официално са семейство.\r\n26-годишната Майли качи няколко черно-бели снимки в Instagram. \"10 години по-късно...\", написа звездата към един от кадрите. Лиъм също сподели момент от паметния ден с \"Моята любов\".   Изпълнителка е била облечена в семпла сатенената рокля в цвят слонова кост, дело на дизайнерката Вивиан Уестууд. Цената й е 8600 долара. Актьорът е бил в черен косюм и бели кецове.        Майли и Лиъм се срещат през 2009 година на снимките на филма \"Последната песен\", в който играят влюбена двойка. През 2012 обявиха годеж, но година по-късно се разделиха. През 2016 разкриха, че отново са заедно и са по-щастливи отвсякога.", "date": "2018.12.27", "title": "Майли Сайръс и Лиъм Хемсуърт се ожениха (снимки + видео) "}
{"url": "https://www.actualno.com/politics/pravitelstvoto-odobri-oshte-zashtiteni-specialnosti-i-profesii-news_713467.html", "text": "  Списъците със защитените специалности от професии и специалностите от професии, по които в бъдеще се очаква да има недостиг от специалисти на пазара на труда, за учебната 2019-2020 година са допълнени, актуализирани и одобрени от правителството.     Към утвърдените 29 защитени специалности от професии за настоящата учебна година са добавени 14 нови с фокус върху секторите машиностроене, електроника и автоматика, моторни превозни средства и транспортни услуги. \tСписъкът със специалности от професии, по които е на лице очакван недостиг от специалисти на пазара на труда, е актуализиран с добавянето на три търсени специалности - машини и системи с цифрово-програмно управление, промишлена електроника и технология на органичните вещества. Така броят на специалностите в него става 57.   Новите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия. С добавянето им към списъците се създават условия за прецезиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. \tНовите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори.\r\nАктуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната икономика.  С акта се приемат критериите за определяне на специалности от професии от Списъка на професиите за професионално образование и обучение за такива, по които е налице очакван недостиг от специалисти на пазара на труда.\r\nПредложена е промяна, с която е гарантирано правото на учениците да завършат обучението си при условията и по реда, по които са го започнали, при изключване на специалност от професия от някой от актуализираните списъци със защитените специалности от професии и със специалности от професии, по които е на лице очакван недостиг от специалисти на пазара на труда.   ", "date": "2018.12.27", "title": "Правителството одобри още защитени специалности и професии"}
{"url": "https://www.actualno.com/asia/oblak-ot-marihuana-plava-nad-indonezija-news_713497.html", "text": "  Кула от марихуана с тегло 800 килограма се превърна в облак от дим, когато индонезийската полиция запали контрабандната стока с остра миризма, предаде AFP.     Властите в провинцията с мюсюлманско мнозинство Ачех драснаха клечката също и на около 19 килограма метамфетамин, задържани при акции тази година.   Около церемонията демонстративно бяха провождани под конвой пет арестувани наркотрафиканти в яркооранжеви затворнически облекла.\r\nАчех е дълбоко консервативен регион на върха на остров Суматра, който публично бичува престъпници за редица престъпления, включително хазарт, злоупотреба с алкохол, гей-секс или извънбрачни отношения.  Индонезия има и някои от най-строгите закони за наркотици в света.\r\nТози месец петима чужденци бяха арестувани в Бали за трафик на наркотици, като германец и перуанец са застрашени от екзекуция, ако бъде доказана вината им.   ", "date": "2018.12.27", "title": "Облак от марихуана плава над Индонезия "}
{"url": "https://www.actualno.com/plovdiv/spirat-vodata-v-kvartali-v-plovdiv-zaradi-avarii-news_713500.html", "text": "  В няколко района в Пловдив и областта е спряна питейната вода заради аварии, съобщиха от водоснабдителното дружество, обслужващо региона. Без водоподаване са живеещите на бул.“Дунав“ №184, ул.“Княз Ал. Дондуков-Корсаков“ №6 в Пловдив, в гр. Хисаря в кв. „Момина баня“, ул.“Хайдут Генчо“, с. Червен, ул.“Александър Стамболийски“.     С частично нарушено водоподаване са жителите на селата Марково и Белащица. Екипи на Дружеството работят по отстраняването на авариите.   ", "date": "2018.12.27", "title": "Спират водата в квартали в Пловдив заради аварии"}
{"url": "https://www.actualno.com/business/api-vodjat-se-razgovori-sys-stolichna-obshtina-za-plashtaneto-na-pytni-taksi-za-polzvaneto-na-severnata-skorostna-tangenta-news_713481.html", "text": "  Относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и Калотина, Агенция „Пътна инфраструктура“ води разговори със Столична община. Това съобщиха от пресцентъра на AПИ.     Целта е да се намери работещо и ефективно решение, което не ощетява шофьорите на леки автомобили, ползващи тангентата за бърза връзка между северозападните и югоизточните квартали на София. От АПИ уточняват, че винетките са за ползване на републиканската пътна мрежа извън населеното място. Агенция „Пътна инфраструктура“ прави това уточнение по повод запитвания от медии за кой пътища е необходима винетна такса. Според нормативната уредба началото и краят на населеното място се определят от съответната община и за ползването на пътната мрежа в конкретното населено място винетка не е необходима. Пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път. За общинската пътна мрежа винетка не е необходима.   ", "date": "2018.12.27", "title": "АПИ: Водят се разговори със Столична община за плащането на пътни такси за ползването на Северната скоростна тангента"}
{"url": "https://www.actualno.com/asenovgrad/lihvari-davali-zaem-ot-60-000-lv-s-mesechna-lihva-2-400-lv-news_713498.html", "text": "  Лихвари - мъж и жена от Пловдив и Нова Загора, предоставяли незаконно кредити с месечна лихва в размер на стотици левове, се изправиха пред съда. Измамниците са заловени и им е наложена най-тежката мярка за неотклонение \"Задържане под стража\", определена от Окръжен съд-Пловдив и потвърдена от Пловдивския апелативен съд. Двамата подсъдими са обвинени, че са отпускали кредити и са извършвали банкова дейност, без разрешение, давайки заеми на граждани с лоши кредитни досиета към банкови институции.     В резултат на тази си дейност извършителите са придобили от асеновградчанин апартамент в Асеновград и два поземлени имота на обща стойност 72 000 лева. Срещу това, те са предоставили кредит от 60 000 лева, чиято месечна лихва е била в размер на 2 400 лева. Единият от обвиняемите е придобил и апартамент в Пловдив с пазарна оценка 72 000 лева, срещу отпуснат кредит от 15 000 лева с месечна лихва от 600 лева. Лихварите са отпускали нееднократно заеми и на други лица срещу запис на заповед и месечна лихва варираща от 500 лева до 1 200 лева.   Апелативните магистратите решиха, че са налице достатъчно доказателства по делото, от които може да се направи обосновано предположение, че двамата са извършили престъплението, в което са обвинени. За деянието се предвижда от 5 години до 10 години лишаване от свобода, глоба в размер между 5 000 лева и 10 000 лева, както и конфискация на част или на цялото имущество. Съдиите прецениха, че има опасност двамата задържани да извършат престъпление срещу правосъдието, ако им се наложи по-лека мярка за неотклонение.\r\nТова предположение следва от наличните по делото данни, че единият от задържаните е направил опит да повлияе върху свидетелка, за да прикрие участието си в извършеното престъпление. Все още не е изяснен произходът на средствата, които са раздавани на клиентите, като заеми. Съдът наложи най-тежката мярка, тъй като счита, че ако са на свобода, двамата обвиняеми могат да повлияят на свидетелите или да укрият документи и да попречат на разследването. Определението на Апелативен съд-Пловдив е окончателно.  ", "date": "2018.12.27", "title": "Лихвари давали заем от 60 000 лв. с месечна лихва 2 400 лв."}
{"url": "https://www.actualno.com/society/povisheno-vnimanie-preporycha-vynshnoto-ministerstvo-na-bylgarite-vypreki-otmjanata-na-voennoto-polojenie-v-ukrajna-news_713502.html", "text": "  По информация на българското посолство в Киев след отмяната на военното положение в 10 области в Украйна, считано от 14:00 ч. на 26 декември 2018 година, може да се смята, че за българските граждани, които преминават или посещават Украйна, отпадат рисковете от ограничаването на техните права и свободи.     По-конкретно може да се приеме, че отпадат рисковете от ограничения на правото на свободно придвижване, на правото на неприкосновеност на кореспонденцията, включително телефонна и електронна, както и ограничения в свободата на мисълта и словото, изразяване на убеждения, неприкосновеност на личния живот и жилище, съобщиха от пресцентъра на МВнР.   Въпреки това обстановката в Украйна остава напрегната поради отпадане на ограниченията за организиране на протести, политически митинги и развиващите се църковни протести.\r\nВ тази връзка Министерството на външните работи на Р България препоръчва на българските граждани, които се намират на територията на Украйна или планират да посетят страната, да продължат да предприемат следните мерки:  Да се регистрират на сайта на МВнР или в българските дипломатически представителства в Украйна като посочат периода, мястото на пребиваване и оставят актуален телефон за връзка;\r\nДа избягват райони, в които се провеждат демонстрации и протестни действия, както и да избягват участие в такива;   Да следят постоянно обстановката и медиите в Украйна за получаване на актуална информация за случващото се;    Да следват инструкциите на местните власти, включително полицейски патрули, като проявяват спокойствие и търпение.\r\nПри необходимост българските граждани могат да се свържат с българското посолство в Киев на телефони +38044 2354389; +380442352202 и дежурни телефони в извънработно време: +380442467237;+380442467672, както и с Генералното консулство на България в Одеса на телефони +38 048 746 65 54; +38 048 746 65 58, за спешни случаи в извънработно време: +380 68 293 0048;\r\nВоенното положение беше валидно за 10 области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.", "date": "2018.12.27", "title": "Повишено внимание препоръча външното министерство на българите, въпреки отмяната на военното положение в Украйна "}
{"url": "https://www.actualno.com/smolyan/za-okolo-2-500-lv-mesechno-obshtina-devin-reshi-problema-s-bezdomnite-kucheta-news_713476.html", "text": "  Решение, макар и временно, за справяне с популацията на безстопанствените кучета е намерила управата на българския град Девин, жителите на който наброяват 7 000 души. За целта е създадено място на общински терен, на което се отглеждат четириногите. Така, бездомните кучета получават храна, вода и грижи, а девинчани и гостите на града - спокойствие, когато се разхождат из улиците на населеното място. Разходите до момента за изграждането и оборудването на пространството възлизат на около 40 000 лева. А някъде между 1 500 лева и 2 500 лева, в зависимост от броя на кучетата, които се отглеждат там, са разходите месечно.     За уловените безстопанствени четириноги се закупува специална храна. \"За приют не можем да отговорим на законовите изисквания. Затова проблемът е решен по този начин. На този обект водата ни е безплатна, а имаме и човек, който се грижи за тях. Сключили сме и договор с ветеринарен лекар. Проблемът с бездомните кучета не е решен почти в нито една българска община. Да не кажем, че и в Европа съществува. Често ходя в Гърция и съм свидетел на същите глутници кучета, каквито сме срещали и в нашите общини.\", каза за кметът на Девин Красимир Даскалов. Той посочи, че чрез спестяване на средства от възнаграждения за общинската администрация е извършено отвеждане, кастрация, обезпаразитяване и ваксиниране на повече от 70 кучета. Капацитетът на мястото позволява да се настанят още около 100 четириноги, което е планирано да се случи през следващата година.   Междувременно, публично пред своите съграждани, градоначалникът на Девин обобщи и още няколко теми, за които посочи конкретни цифри. Даскалов съобщи, че през 2017 г. и 2018 г. община Девин е организирала лятно училище, в което са се обучавали 60 деца. Освен това, е възобновена дейността на футболния клуб в града. Съставът му засега е само в четири възрастови групи - детски и юношески, но с тенденция да бъде създаден и мъжки отбор. Клубът се издържа със средства, които ежегодно се залагат в бюджета на община Девин. Възнаграждението на треньора коства на общинска администрация средства в размер между 10 000 лева и 15 000 лева годишно. А често се случва децата от клуба да бъдат водени на състезания и турнири, чрез лични дарения и с ученическите автобуси.", "date": "2018.12.27", "title": "За около 2 500 лв. месечно община Девин реши проблема с бездомните кучета"}
{"url": "https://www.actualno.com/politics/kiril-dobrev-kym-dneshna-data-ne-gerb-a-bsp-e-pyrva-politicheska-sila-news_713490.html", "text": "  Към днешна дата не ГЕРБ, а БСП е първа политическа сила и ако критерий за разпределянето на средствата е подкрепата, общините ни трябва да получават едно и също. Това каза заместник-председателят на БСП Кирил Добрев по време на пресконференция в централата на партията, предаде „Фокус“.     Попитан при какво условие ще решат членовете на УС на НСОРБ от БСП дали да напуснат сдружението, Добрев заяви: „Най-важната дума е прозрачност и критерии. Как всъщност раздаваме парите на всички български граждани, защото мога да кажа, че към днешна дата не ГЕРБ, а БСП е първа политическа сила и ако критерий за това е подкрепата, то логично е БСП и ГЕРБ да получават, образно казано общините, едни и същи средства. Ние обмисляме напускането на УС, но запазваме участието в сдружението на общините, тъй като до изборите през сдружението ще минат друга група важни закони, които са елемент от предизборната кампания октомври месец. Това, което искаме е прозрачност, критерии“, допълни още Добрев. Заместник-председателят на партията отчете, че има 42 кметове, подкрепени, издигнати от БСП.   „Хора, с които ние работим. 1 млн. и 300 хил. човека са внасяли данъци в тази държава и за година и половина не са получили нито лев от нейното разпределение“, допълни още Добрев. „Ако всяка една истина, която сме произнесли от тази трибуна, е предизвикала скандал, то да – БСП е участвала в скандали. Смятам обаче, че обществото трябва да знае какво се случва. Включително раздаването на тези пари отново е „скандал“ по начина, по който го разбирате. Скандал са и начина, по който се раздават парите в Агенция „Пътна инфраструктура“, коментира Добрев и изтъкна, че БСП ще следи много внимателно начина, по който ще бъдат разпределени 1,3 млрд. за „Хемус“", "date": "2018.12.27", "title": "Кирил Добрев: Към днешна дата не ГЕРБ, а БСП е първа политическа сила"}
{"url": "https://www.actualno.com/cars/prodajbite-na-novi-koli-prodyljavat-da-spadat-news_713477.html", "text": "  През ноември в света са продадени 7 916 000 нови автомобили, което е със 7,3% по-малко от същия период на 2017 г. Така резултатите от 11-те месеца на текушата година на световния пазар практически стигнаха до нулев ръст на продажбите (+0,1%). Като цяло, от началото на годината са продадени общо 86 600 000 нови превозни средства.     Първото място продължава да е за Китай, като за ноември там са записани 2 532 000 продажби на автомобили. Спадът обаче е доста чувствителен – близо 14%. Нещо подобно се случва и в Западна Европа, където резултатът е 1,2 млн. продажби (-7,3%) в сравнение със същия период на 2017 г.   На минус е и Източна Европа – 377 500, което с 6,3% по-малко, отколкото година по-рано. Основната причина за резултатите на Стария континент е преминаване към новия цикъл за измерване на вредните емисии и разход на гориво (WLTP). Някои производители бяха принудени да спрат продажбите на някои свои модели, за да може те да покрият новите изисквания.\r\nВторият по големи пазар в света – този в САЩ, също записва спад, но той е минимален – с 1% до 1,38 млн. единици. В Канада продажбите спадат с със 7,5% - до 147 000 бройки, а в Южна Америка – с 2,9% до 259 000 бройки. В Южна Корея са продадени 159 000 едици (-0,6%), но в Япония има ръст от 8,6% - до 463 000 продажби.  ", "date": "2018.12.27", "title": "Продажбите на нови коли продължават да спадат"}
{"url": "https://www.actualno.com/politics/veche-shte-hodim-s-po-malko-dokumenti-za-registracija-v-buroto-po-truda-news_713469.html", "text": "  При регистрация в дирекциите „Бюро по труда\", търсещите работа лица ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от .     Ще отпадне изискването при регистрация търсещите работа лица да представят документи, удостоверяващи общ и/или служебен стаж, и/или осигурителен стаж. При необходимост Агенцията по заетостта ще получава информация от Националния осигурителен институт.   Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, назначавани със заповед на министъра на труда и социалната политика. Въвеждат се и нормативни срокове за извършване на оценката за допустимостта/съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална/държавна помощ, уточняват още от .\r\nЦелта на промените е да се облекчи съществуващата административна процедура за регистрация на търсещите работа лица, да се подобри качеството на програмите за заетост и обучение и да се оптимизира работа на комисиите за подбор и оценка на тези програми.  ", "date": "2018.12.27", "title": "Вече ще ходим с по-малко документи за регистрация в бюрото по труда"}
{"url": "https://www.actualno.com/society/bylgarinyt-po-skoro-pesimist-za-2019-godina-news_713462.html", "text": "  В края на 2018 г. българинът е по-скоро песимист за новата година. Това показва на „Галъп Интернешънъл”. 30% от анкетираните посочват, че очакват да е по-лоша, същият процент са на мнение, че ще бъде същата, 22% са оптимисти, а 17% не могат да отговорят. В сравнение с миналата година, оптимизмът е спаднал.     Традиционно, оптимизмът за новата година преобладава в повечето държави по света. Тази година освен България, изключение правят Турция, Сърбия, Обединеното кралство, Полша, Чехия, Русия, Босна и Херцеговина, Хонконг, Франция, Италия, Ливан, Йордания и Южна Корея.   „В продължение на десетилетия глобалното изследване „В края на годината“ отчита парадокс: ”, коментира Кънчо Стойчев, президент на световната асоциация „Галъп интернешънъл“. , като например Румъния показва много по-сериозен оптимизъм. На Балканите най-оптимистично са настроени албанските общности, а на другия полюс са Турция и Босна и Херцеговина. Ние сме в средата.  15% у нас очакват идващата година да е по-мирна за света от отиващата си, 28% са на обратното мнение, а 38% очакват да е същата. 19% се затрудняват да отговорят.\r\nБългария изглежда сравнително по-оптимистична за мира на фона на останалите страни в източната част на ЕС и особено на фона на целия ЕС. Сравнени с останалите на Балканите обаче, българите изглеждат по-скоро песимисти за това дали годината ще бъде по-мирна. И в това отношение албанските общности са сред най-бодро настроените.   ", "date": "2018.12.27", "title": "Българинът - по-скоро песимист за 2019 година"}
{"url": "https://www.actualno.com/showbusiness/poli-genova-potvyrdi-che-ochakva-dete-snimki-news_713429.html", "text": "  Най-новата песен на Поли Генова се нарича \"Гeроите\". Тя беше представена на живо на концерта на Българската Коледа, където Поли за първи път публично потвърди щастливата новина около себе си –        Поли сподели, че \"Героите\" е наистина специален проект за нея и новото й семейство: \"Вдъхнових се от дарението на малките пелени за недоносените бебета, което . и на другите герои - техните родители, които всяка секунда се борят за живота на децата си.\"  Вдъхновяващата песен \"Героите\" е по музика на Красимир Тодоров и Поли Генова, а текстът - на самата Поли. Тя ще бъде част от предстоящия албум на певицата, който ще бъде на пазара през пролетта на 2019 година. Клипът към песента се очаква да излезе в първите дни на новата година и ще бъде качен в официалния канал на Поли Генова в Youtube.", "date": "2018.12.27", "title": "Поли Генова потвърди, че очаква дете (СНИМКИ)"}
{"url": "https://www.actualno.com/blagoevgrad/uvolnenijat-lekar-na-godinata-ot-sandanski-napuska-bolnicata-dobrovolno-news_713434.html", "text": "  Хирургът д-р Георги Алексиев, който бе избран за „Лекар на годината“ в Пиринско и бе освободен преди около 15 дни от болницата в Сандански, напуска лечебното заведение доброволно.     Това съобщи самият той на извънредното заседание на Общинския съвет, което тече в момента и е свикано точно за разрешаване на казуса, предаде репортер на .   Уволненият медик благодари на своите колеги и граждани на Сандански и региона, които го подкрепиха чрез няколко протеста. По-късно той се оттегли.\r\nПрипомняме, че през последните две седмици се проведоха митинги в подкрепа на д-р Алексиев. Хората бяха готови и да блокират основни пътища.  ", "date": "2018.12.27", "title": "Уволненият \"Лекар на годината\" от Сандански напуска болницата доброволно"}
{"url": "https://www.actualno.com/politics/demokratichna-bylgarija-reagira-ostro-na-publikacii-na-ruskoto-posolstvo-u-nas-news_713430.html", "text": "  От политическата формация \"Демократична България\" настоява Министерството на външните работи на Република България да протестира незабавно и остро срещу обидните квалификации към български граждани и български медии, поместени на официалната страница във Facebook на посолството на Руската федерация у нас.     Припомняме, че скандалът се разрази след поставянето на празнична елха - подарък от Москва за София.   \"Става дума за публикация от български сайт, възпроизведена на сайта на посолството, озаглавена „По-големи олигофрени и малоумници от платените жълтопаветни русофоби няма“. Това е скандално и недопустимо. Чуждите дипломатически представителства не могат да ругаят български граждани под каквато и да е форма\", категорични са Демократите.\r\n\"Провокацията на руското посолство идва след като кметът на София Йорданка Фандъкова  разреши елхата от Русия да бъде поставена до катедралния храм “Света Неделя”, където на 16 април 1925 г. бяха избити 134  българи и над  500 ранени при терористичен атентат, организиран по заповед, дошла именно от Москва. Подобно решение раздели ненужно обществото непосредствено преди светите Рождественски празници. Поредно падение на властта са както полицейската охрана на злополучния “подарък”, а всъщност най-обикновена ПР акция, така и натискът срещу протестиращите, на които им бе забранено да поставят дори българския трикольор\", коментират още от обединението.   \"Демократична България\" настоява българските институции да пазят правата и достойнството на българските граждани, а не да свеждат коленопреклонно глава пред наместниците на Путин в България, която все повече заприличва не на независима държава, а на Задунайская губерния\", завършва позицията на Демократите.", "date": "2018.12.27", "title": "\"Демократична България\" реагира остро на публикации на руското посолство у нас"}
{"url": "https://www.actualno.com/viewpoint/sankciite-sreshtu-iran-kyde-go-chukash-kyde-se-puka-news_713438.html", "text": "   Те са резултат от действията на управляващите, но удрят по обикновения човек: от икономическите санкции срещу Иран страда най-вече населението на Ислямската република. Техеран обаче е решен да \"не пада на колене\", коментира в свой анализ.      Иранският президент Хасан Роухани обяви, че държавните помощи, например за закупуването на хранителни продукти и медикаменти, ще бъдат увеличени с 8 процента и ще достигнат 14 милиарда долара. Освен това правителството предвижда да вдигне заплатите на държавните служители с 20 процента.   Тези мерки обаче едва ли ще увеличат покупателната способност на населението, тъй като иранската валута е под силен натиск.   \"Целта на американците е да ни принудят да паднем на колене. Но те ще се провалят\", заяви президентът Рохани в парламента при представянето на бюджета за следващата година. Същевременно той подчерта, че американските санкции ще засегнат силно иранското население. Но от тях ще пострадат също и стопанският ръст и развитието на страната.\r\nПрез май американският президент Доналд Тръмп денонсира споразумението с Иран от 2015 г. за ограничаване на иранската ядрена програма и наложи нови финансови и търговски санкции срещу Техеран. Иран. С това Тръмп цели да сведе до нула иранския износ на петрол. Големите страни-вносителки на ирански петрол, като Китай и Индия, обаче бяха изключени от петролното ембарго.        Останалите държави, подписали споразумението за ядрената програма на Иран - Германия, Франция, Великобритания, Русия и Китай - пък се опитват да спасят договора и продължават да търгуват с Техеран. До влизането в сила на новите американски санкции Иран изнасяше по 2,5 милиона барела суров петрол на ден. А как ще продължи влиянието на санкциите срещу Техеран, предстои да стане ясно през 2019 г. ", "date": "2018.12.27", "title": "Санкциите срещу Иран: къде го чукаш, къде се пука"}
{"url": "https://www.actualno.com/europe/orban-na-ungarija-e-otredeno-da-byde-pobeditel-prez-xxi-vek-news_713443.html", "text": "  През XX век Унгария бе губещ, но през XXI век страната ще бъде победител. Това увери лидерът на кабинета в Будапеща Виктор Орбан, отбелязва електронното издание Hungary Today, цитирано от агенция \"Фокус\".     „Ще има избори през 2019 г., но ние гледаме към 2030 година. Благодарение на осемте години на съвместни усилия, ние се намираме на прага на нова ера и съм убеден, че не само ще тръгнем нагоре, но и че ще достигнем целите си“, заяви Орбан.   Коментирайки последните протести на опозицията, унгарският премиер подчерта, че политиката е област, в която битките могат да се водят дори в навечерието на Коледа, а протестите са част от ежедневието в демокрацията. Това обаче не се отнася за насилието, унищожението и вандализма, добави Орбан.\r\nЛесно е да се прецени ситуацията: правителството се обявява за работа, семейството и политиката на сигурност, а опозицията се противопоставя, обясни Орбан. Тези, които се противопоставят на наскоро приетото изменение на трудовия кодекс, всъщност са против работниците, защото изменението служи на интересите им и ще доведе до по-високи заплати, изрази увереност унгарският премиер. „Противно на лъжите на опозицията, по-високите заплати ще трябва да се плащат от работодателите месечно, както е било и в миналото\", добави той.  Коментирайки ситуацията в Европа, Орбан отбеляза, че големите западноевропейски страни „експериментират“ с развитието на смесена цивилизация и „мислят, че християнската Европа трябва да се превърне в християнско-мюсюлманска Европа“. Централна Европа обаче реши да не започва това експеримент, защото рисковете, които носи, са изключително високи, добави лидерът на Будапеща.\r\n„Не искаме нашите страни да бъдат населени със смесено население и затова защитаваме границите си и се противопоставяме на миграцията. Всеки може да види, че тези на Запад не уважават нашето решение. Те използват унгарската опозиция като инструмент“, коментира Орбан.   „Джордж Сорос и неговите мрежи не толерират пропускането на Централна Европа от техния голям експеримент за трансформация на обществото. Изборите за европейски парламент ще бъдат крайъгълен камък в тази борба, защото ще противопоставят политическите сили, които защитават християнската Европа и онези, които подкрепят миграцията. Ще се развие историческа ситуация, в която Унгария се бори не само за себе си, но и за християнска Европа ”, заяви още Орбан.    Миграцията носи изключителни рискове и съжителството на цивилизациите е свързано с трудности, с които Европа може да не се справи, добави той. Демографията е жизненоважен въпрос и унгарското правителство полага всички усилия за укрепване на семействата, защото „вярваме, че те са ключът към продължаването на унгарската история и бъдещето на нацията“, обясни унгарският премиер.\r\n„Ние, унгарците, можем да разчитаме само на себе си. Ето защо започнахме национална консултация за семействата. Считам това за най-сериозния въпрос в дневния ред на унгарската политика”, категоричен бе още Орбан.", "date": "2018.12.27", "title": "Орбан: На Унгария е отредено да бъде победител през XXI век"}
{"url": "https://www.actualno.com/cite/byrkat-ni-v-djoba-vzimat-ni-vse-poveche-neprekysnato-bijat-typanite-kolko-sme-dobre-a-problemyt-s-bednostta-stava-vse-po-goljam-news_713439.html", "text": "  Това заяви в ефира на \"Тази сутрин\" по bTV социологът Кольо Колев в обзорен коментар за скандалите, оставките и стабилността през политическата 2018 г.     ", "date": "2018.12.27", "title": "Бъркат ни в джоба, взимат ни все повече, непрекъснато бият тъпаните колко сме добре, а проблемът с бедността става все по-голям"}
{"url": "https://www.actualno.com/politics/pytjat-kalotina-sofija-veche-shte-se-kazva-magistrala-evropa-slivat-lulin-i-struma-news_713465.html", "text": "  Автомагистрала „Люлин“ става част от магистрала „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса.     Автомагистрала „Люлин“ се присъединява към „Струма“ поради малката си дължина (19,6 км) и факта, че се явява естествено начало на определеното за АМ „Струма\" трасе. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\", съобщават от правителствената пресслужба.   На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето.\r\nС правителственото решение мостът на река Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение.  Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея, уточняват още от Министерски съвет.    ", "date": "2018.12.27", "title": "Пътят Калотина-София вече ще се казва магистрала \"Европа\", сливат \"Люлин\" и \"Струма\""}
{"url": "https://www.actualno.com/vraza/otkriha-oryjeen-arsenal-vyv-vrachansko-selo-news_713444.html", "text": "  При проверка на частен дом в с. Софрониево, община Мизия, полицаите иззеха незаконно притежавани 3 пистолета,  2 пушки, 370 ловни и бойни боеприпаси от различен калибър.     Служителите на сектор „Противодействие на криминалната престъпност“ в хода на  процесуално-следствените действия са извършили обиск и  в друг частен имот в селото. Намерени  и иззети са 2 пистолета, 2 пушки, ловни патрони. Образувано  е досъдебно производство.", "date": "2018.12.27", "title": "Откриха оръжеен арсенал във врачанско село"}
{"url": "https://www.actualno.com/crime/prokuraturata-s-merki-za-nezabavna-zashtita-na-svidetel-po-deloto-sreshtu-jivko-martinov-news_713435.html", "text": "  Специализираната прокуратура взе мерки за незабавна защита на свидетел по делото срещу Живко Мартинов чрез осигуряване на личната му физическа охрана. Това съобщиха от пресцентъра на прокуратурата.     По реда на чл. 123 от НПК Специализираната прокуратура разпореди на органите на МВР да охраняват денонощно свидетел и членовете на семейството му, тъй като са налице основания да се предполага, че са застрашени във връзка с наказателното производство – в резултат от свидетелстването му може да възникне реална опасност за живота и здравето му, на неговите съпруга и други.   Незабавната защита е осигурена от Специализираната прокуратура по искане на свидетеля. Друг свидетел по делото се е отказал от предложена му от прокуратурата защита чрез лична физическа охрана.\r\nПрипомняме, че досъдебното производство срещу Живко Мартинов се намира във финалната си фаза. Предстои в кратки срокове Специализираната прокуратура да внесе делото с обвинителен акт в Специализирания наказателен съд.  Извършва се проверка и на разследванията, ръководени от прокуратурата в Добрич, свързани с посегателства срещу личността и имуществото на свидетелите по делото. Предмет на проверка от Специализираната прокуратура са и всички сигнали, съдържащи твърдения за престъпни деяния от лица, имащи отношение към наказателното производство срещу Мартинов.", "date": "2018.12.27", "title": "Прокуратурата с мерки за незабавна защита на свидетел по делото срещу Живко Мартинов"}
{"url": "https://www.actualno.com/europe/moskovskij-komsomolec-ukraincite-gotvjat-novogodishen-surpriz-news_713419.html", "text": "  Украинците готвят новогодишен „сюрприз“. Това пише изданието \"Московский комсомолец\", цитирано от агенция \"Фокус\". Става ясно, че Киев се кани да въведе визов режим с Русия.     Така се опитва да докаже на избирателите кой в републиката е главният патриот, коментира руският вестник.   Депутатът от Върховната рада и лидер на партия „Справедливост“ Валентин Наливайченко предложил да се въведе визов режим в Русия и да се ограничи използването на рублите на територията на Укарйна. Според него трябва да се забрани на руснаците да притежават стратегически обекти от украинската инфраструктура.\r\nВсичко това трябва да влезе в нов списък на санкциите преди Москва да е предприела някаква защита на своите интереси. Изданието припомня, че депутатът през 2013 година е бил обвиняван в държавна измяна за предоставяне на секретни документи на агенти на ЦРУ. След свалянето от власт на Виктор Янукович, делото против Наливайченко е било закрито.  В заключение вестникът пита „Възможно ли е управляващите Украйна в навечерието на изборите да нанесат още един удар по взаимоотношенията между руснаци и украинци?“    Междувременно Съветът за национална сигурност и отбрана на Украйна на свое заседание прие специално решение за въвеждане на допълнителни санкции за физически и юридически лица от Руската федерация.    Рестрикциите засягат руски компании, политици и депутати, служители от силовите структури, а също и бизнесмени, „които активно поддържат или подпомагат агресивни действия срещу Украйна“.\r\nОсвен това въвеждат се \"ограничителни мерки\" и срещу организаторите на избори в Донбас, а също и \"по отношение на военни, съдии и правоохранители, които са участвали в незаконното задържане на украинските моряци при агресивния акт в , извършен от Русия срещу Украйна на 25 ноември 2018, както и в незаконното им задържане в руските затвори\".", "date": "2018.12.27", "title": "\"Московский комсомолец\": Украинците готвят новогодишен \"сюрприз\""}
{"url": "https://www.actualno.com/politics/govorjat-ekspertite-skandali-ostavki-i-nestabilnost-prez-politicheskata-2018-g-news_713425.html", "text": "  България е имала предпоставка за добра политическа година заради председателството на Съвета на ЕС, но есенният политически сезон е бил наситен със скандали. Така обобщи политологът Даниел Смилов в ефира на „Тази сутрин” по bTV. По думите му има натрупано напрежение в обществото заради серия от лобистки закони, които са създали впечатление за договорености в коалицията.     „През последните 10 години основните политики в държавата се определят от ГЕРБ в една скрита коалиция с ДПС – това са данъчните закони и политики, свързаните със съдебната реформа, и КТБ. Тази скрита коалиция има нужда от камуфлаж. В предния мандат част от Реформаторския блок изпълняваше тази роля, в този мандат са патриотите. За скрития партньор ДПС е по-изгодно, когато другите два са в по-слаба позиция – всяка криза в коалицията засилва неговите опции. Видяхме нагледно как ДПС калкулира дали да остави тази коалиция или да поеме курс към нови избори. Цялото това клатене на лодката изби в поредица от скандали”, коментира Смилов.   Социологът Кольо Колев се съгласи, че ДПС са партньор на всяка власт, но добави и че са опозиция, когато не са съгласни с нещо. „Те играят играта доста правилно, грамотно, но на тях не може да се разчита. Затова всеки, който тръгне да играе с тях, трябва да внимава. Коалицията има 122 депутати, партията на г-н Доган има огромна власт и сила”, каза Колев.\r\nСмилов заяви, че идеята на почетният председател на ДПС за програмен кабинет е вид . „Аз прочетох думите на Доган като сваляне на пълната бойна готовност, защото не беше обявен курс към нови избори. Програмният кабинет е глътка въздух за правителството и заплаха какво може да се случи, ако интересите на движението не бъдат удовлетворени”, посочи политологът.  Министерските оставки след , при която загинаха 20 души, са били закъснели и не са били свързани с конкретния инцидент, според социолога. Колев добави, че те са били опит за смяна на караула и отпускане на напрежението, но не са постигнали ефект.\r\n„Общественото напрежение се трупаше през цялата година заради поредицата от скандали – частната охранителна дейност, опитът за убиване на малките бензиностанции, картелът на превозвачите, Законът \"Домусчиев\", Законът за вторичното разграбване на КТБ, Търговския регистър, майките бяха капака. Всичко завърши със скандал, който граничи с национално предателство – изборът на F-16. Един нарисуван самолет, който не отговаря на процедурата за държавна поръчка”, посочи Колев.   Политологът заяви, че през първата половина на годината \"Обединени патриоти\" са били приглушени заради европредседателството и са започнали да губят рейтинг.    „През втората половина имахме избухване от тяхна страна – много медийно време, това е позициониране от тяхна страна за следващите избори. Те търсят ниши, защото виждат, че като малък партньор на ГЕРБ, доверието в тях ерозира”, каза Смилов.\r\nКольо Колев беше категоричен, че управляващата коалиция не е стабилна, защото тлее обществено напрежение породено от ниският стандарт на живот и постоянно увеличаващите се данъци и такси.\r\n„Бъркат ни в джоба, взимат ни все повече, непрекъснато бият тъпаните колко сме добре, а проблемът с бедността става все по-голям. Близо 30% от хората не могат да си купят лекарствата, които лекарят им е предписал, 47% купуват само евтини храни. Представете си как им звучи на тези хора, когато правителството се хвали”, каза още социологът.   ", "date": "2018.12.27", "title": "Говорят експертите: Скандали, оставки и нестабилност през политическата 2018 г."}
{"url": "https://www.actualno.com/curious/50-neshta-koito-mojesh-da-napravish-oshte-dnes-za-da-podobrish-jivota-si-news_713459.html", "text": "  Погълнати от забързаното ежедневие, често забравяме кои са важните неща, които ни правят хора. За щастие, няма нужда да полагаме огромни усилия, за да си го припомним.       1. Помогни на възрастен човек да пресече улицата;  2. Помогни на детето си или по-малък роднина с домашните;    3. Пусни колата, която се опитва да влезе в колоната, да мине пред теб. Направи го с усмивка;  4. Събери приятелите си и почистете плажа от боклуци;  5. Осинови животно от приют;      6. Помогни за построяването на разрушен дом или друга сграда;  7. Остави колата зад теб да те изпревари, ако видиш, че бърза;  8. Запознай се със съседите си и им занеси сладки;  9. Купи 2 чаши кафе и занеси едната на колега;  10. Измий чиниите на съквартиранта си или чиниите вкъщи, когато е ред на съпруга ти;    11. Усмихни се на непознат;  12. Отвори вратата за някого;  13. Помогни на някого с носенето на багажа;  14. Предложи на туристи да ги снимаш;  15. Остави мила бележка на любимия;  16. Купи кафе за човека на опашката зад теб;  17. Сподели бележките си от лекции или важна среща с колега;  18. Помогни на приятел да се премести;  19. Запознай се с нов човек и станете приятели;  20. Оправи леглото вместо любимия, ако знаеш, че той мрази да го прави;  21. Помогни на турист, който не може да се ориентира, да намери правилния път;  22. Вдигни боклук от улицата и го изхвърли. Няма значение на кого е;  23. Направи специално меню за домашния си любимец;  24. Прости на себе си, за всички грешки, които си направил през живота си;  25. Бъди ментор на някого. Сподели своите знания и умения с друг човек.  26. Остави допълнителен бакшиш на сервитьора, който се е справил чудесно с обслужването;  27. Използвай стъклена бутилка за вода, за да защитиш околната среда от замърсяване;  28. Планирай почивка изненада за своите родители;  29. Посрещни новите съседи с подарък за добре дошли;  30. Бъди подкрепа за някого, който се бори със самота и депресия;  31. Обади се на приятел, с когото не си се виждал отдавна. Организирайте среща, в която да наваксате пропуснатото;  32. Направи комплимент на непознат;     33. Посети фермерски базар и купи всичко необходимо за седмичното ти готвене направо от производителя;  34. Отстъпи на непознат своето паркинг място;  35. Направи играчка за своя домашен любимец;  36. Не се карай с хората в колите по време на задръстване. Сдържай се, колкото и да си напрегнат;  37. Занеси понички или други сладки, които да споделиш с колегите си в офиса;  38. Подари си дълга, релаксираща вана, в която да отпочинеш и да се отпуснеш;     39. Дари кръв в местната банка за кръводаряване. Помогни на  човек в смъртна опасност;  40. Прави компания на човек, който се храни сам;  41. Почети на по-възрастен човек;  42. Кажи на родителите си че ги обичаш и оценяваш всичко, което някога са направили за теб;  43. Пусни човек на касата да мине пред теб, ако видиш, че бърза или има по-малко покупки;  44. Дари дрехи и обувки на нуждаещите се;     45. Подари на любимия масаж, когато той се чувства схванат;  46. Препоръчай любимия си ресторант на турист;  47. Стани доброволец в кухня за бездомни;  48. Измий колата на партньора си вместо него;  49. Направи си подарък и остави в миналото стари грешки, които все още те мъчат;  50. Помогни на децата си да построят къща на дърво. ", "date": "2018.12.27", "title": "50 неща, които можеш да направиш още днес, за да подобриш живота си"}
{"url": "https://www.actualno.com/curious/ekstenshyni-za-kosa-kak-da-postignete-estestvena-vizija-news_713442.html", "text": "  При изборът не е труден, стига да се спазват някои основни насоки, за да се постигне правилна плътност и естествена визия. Различните удължители за коса имат съответната тежест. Повече грамове означава по-голямо количество коса в самия екстеншън.     Ето как да се ориентирате в разнообразието от видове, които предлагат специализираните сайтове: Ако косата ви не е прекалено дълга или целите да допълните вече поставени екстеншъни, може изберете варианта с 50-грамови удължения. Все пак имайте предвид, че количеството е доста малко и няма да постигнете значителен обем.   100 грама екстеншъни се препоръчват за изтъняла коса. Когато косъмът е по-нежен и фин, чрез тях може да й осигурите повече плътност и дължина. Така спокойно може да я носите не само на плитка, но и да си правите прически, за които отдавна сте мечтали.     150 грама екстеншъни са перфекти за допълнителен обем и дължина на косите със средна гъстота. Те са особено популярни и търсени, защото са подходящи за по-голяма част от дамите. Само експерт в областта може да ви съдейства да поставите такъв грамаж на тънка и рядка коса, за да може успешно да се прикрият частите, които свързват косата ви с екстеншъните. С 200-грамовите екстеншъни ще постигнете съвсем плавно преливане между тях и краищата на вашата коса. Ето защо са ви нужни по-плътни удължители – така изкуственото подобрение няма да личи по никакъв начин. Ако косата ви е до раменете, може още сега да се сдобиете с дълга и изящна грива, вместо да чакате да порасне и да отлагате момента, за да й се насладите. Големите грамажи са идеални в този случай, за да може късата коса да се уплътни невидимо и да не се забелязват границите. Независимо каква е причината за настоящата ви прическа, промяната е възможна, стига да се доверите на професионален подход.    Когато искате да експериментирате с визията си, при това без да има някакви негативни последствия за косата ви, екстеншъните са отлично решение. Не се налага да се подлагате на агресивно химическо третиране, за да постигнете омбре ефект, да добавите цветни кичури, бретон или просто да се радвате на пищна коса.\r\nТова е един чудесен подарък, както за всяка абитуриентка, така и за дамите, които искат да блеснат с оригинално излъчване на празничен повод. Едно от сериозните предимства е, че може да имате специална прически според случая и желанията ви.\r\nМетодите за поставяне биват няколко вида – чрез уплътняване с допълнителни кичури, чрез стикери, пришиване или закачане с помощта на клипси. Възможностите са неограничени, а коафьорът може да прояви творчество и да намери изход от всеки проблем с косата ви.  Когато определени зони са видимо оредели, често дамите са принудени да търпят един тип подстригване с години, или инвестират в перука, но резултатът не е крайно удовлетворяващ. При такова положение може да се доверите на клип-ин системата за поставяне на удължения. Трябва да се внимава те обаче да не са прекалено гъсти, за да не придърпват излишно изтънялата коса, а като последствие тя да се накъса. За предпочитане са клипсовете със силикон, които не създават рискове от увреждане.\r\nЖените, които са се подложили на химиотерапия или са преживели косопад заради хормонален дисбаланс, могат да заложат на екстеншъни със стикери. Важно е да се подбере точният цвят и да се съобрази дължината на косата. Един чудесен начин да си върнете самочувствието и да се радвате отново на пълноценната си женственост! Ако отдавна си мечтаете да добавите по-светли или тъмни кичури, с които да постигнете омбре ефект, добрата новина е, че може да избегнете боята и да пощадите тънката си или суха коса. За не повече от час и само с няколко стикера, ще се промените до неузнаваемост и ще се наслаждавате на новата си визия. Стайлингът за празник включва специално внимание и към косата. Тя може да е небрежно спусната, навита на букли или сплетена в кок, но какъвто и вариант да изберете, обемът е от значение. Тук удълженията от естествена коса са много удобни, защото позволяват всякакво третиране и са практични за различни прически. Вероятно всяка дама е била изправена пред тази дилема – да рискува ли с бретона или да се придържа към статуквото, с което е свикнала. Определено подстригването с подобна цел е доста ангажиращо и изисква търпение, ако искаме да се откажем от него. Чрез клипсовете за удължаване от естествен косъм може да се спрете на вече оформен бретон по ваш вкус. Не е нужно да сте модел, участващ в реклама, за да се възползвате от необятните възможности на екстеншъните. Сега имате пълна свобода да се почувствате различна и специална във всеки един момент.", "date": "2018.12.27", "title": "Екстеншъни за коса: Как да постигнете естествена визия"}
{"url": "https://www.actualno.com/sofia/spasi-sofija-kym-fandykova-opravete-plochite-na-ploshtad-sveta-nedelja-news_713455.html", "text": "  Гражданската организация \"Спаси София\" призова чрез публикация в своята Facebook страница кметът Йорданка Фандъкова да възложи незабавен авариен ремонт на площада около църквата \"Света Неделя\". Заедно с това активистите разпространиха снимки от текущото състояние на пространството, на които се виждат изпочупени плочи и антипаркинг елементи, пропаднали отводнителни решетки, разхвърляни камъни и боклуци.     “Добре знаем, че в момента тече организацията на поредния конкурс за реконструкция на цялото пространството, но съдейки по досегашния опит, реализацията ще отнеме още години. Затова не можем да приемем, че това е адекватно оправдание, през останалото време Общината да не полага никакви грижи за площада и да го остави да се разпада”, заяви Андрей Зографски от инициативата и допълни, че в София липсва каквато и да била поддръжка, превантивна дейност и внимание към детайлите.   От организацията допълват, че подобно безотговорно отношение към града е твърде характерно и припомнят изказване на Йорданка Фандъкова, че ул. \"Граф Игнатиев\" е приличала на \"ориенталски битак с кашони навсякъде\", очевидно забравяйки, че именно тя управлява София последните 10 години! “Кой, ако не Фандъкова, допусна даже най-емблематичните софийски пространства да бъдат занемарени, а поддръжка да има само по време на ремонта и когато ЕС реши да ни даде едни милиони за усвояване? Какво пречеше 10 години да се сменят счупените плочки по \"Графа\", да се изчистят боклуците, да се въведе ред с книжния пазар, за да няма кашони, да се премахнат изпочупените пейки и антипаркинг елементи? Кой е виновен тук и кой носи отговорност за тази мърлявщина, освен тези, които управляват София от толкова време?”, допълни Борис Бонев от \"Спаси София\".   От организацията се надяват, че ще има незабавна реакция от страна на общината, тъй като подобна гледка в центъра на София е срам, както за софиянци, така и пред хилядите туристи, които посещават града.", "date": "2018.12.27", "title": "\"Спаси София\" към Фандъкова: Оправете плочите на площад \"Света Неделя\""}
{"url": "https://www.actualno.com/crime/otkriha-myrtyv-myj-v-propast-kraj-hija-otovica-news_713457.html", "text": "  42-годишен мъж е открит мъртъв в пропаст край пътя, водещ към хижа „Отовица“, край дупнишкото село Самораново. Той е бил в неизвестност от 21:00 часа снощи, предаде кореспондентът на .     Мъжът излязъл от къщата си и повече не се върнал. Сигналът към планинските спасители е подаден половин час по-късно. Веднага е започнала спасителна акция.   С линейка тялото му е изпратено за аутопсия в кюстендилската болница.\r\nОбразувано е досъдебно производство.  ", "date": "2018.12.27", "title": "Откриха мъртъв мъж в пропаст край хижа \"Отовица\""}
{"url": "https://www.actualno.com/society/navyrshvat-se-15-g-ot-atentata-sreshtu-bylgarskata-baza-v-kerbala-news_713450.html", "text": "  На 27 декември се навършват 15 години от трагичния инцидент през 2003 г., когато след самоубийствената атака с камион бомба срещу базата ни в Кербала загинаха петима български военнослужещи, а други 27 души от контингента бяха тежко ранени, припомня БГНЕС.     Кървавият атентат отне живота на майор Георги Качорин, старши лейтенант Николай Саръев, офицерски кандидат Антон Петров, офицерски кандидат Иван Инджов и офицерски кандидат Свилен Киров.   На 27 декември 2003 година в 12:45 часа местно време (11:45 часа българско време) цистерна се взривява в близост до оградата на район № \"1\" (база \"Индия\"), където е щабът на българския батальон. Тя пробива загражденията и се взривява в близост до оградата. Така причинява големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район. Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон.\r\nСлед този ден пет български семейства не са същите, деца останаха сираци, родители не спират да взират поглед вратата да се отвори и техните деца да се приберат у дома.  В родното село Радовец на офицерски кандидат Иван Инжов никога няма да забравят трагичната гибел на техния съселянин. Площадът на селото носи неговото име, поставена е и паметна плоча в селския парк, където често хора от селото се спират да поднесат цветя и да се помолят за душата на Иван. За тях загиналите ни бойци са истински герой.\r\nНа 27 декември 2018 г. (четвъртък) от 11:00 ч. в гробищен парк Чародейка ще се състои възпоменание във връзка с отбелязването на 15-та годишнина от атентата. По време на церемонията ще бъде отдадена почит към паметта на офицерски кандидат Антон Петров и към останалите четирима войници, загубили живота си по време на мисията. По време на церемонията лично ще присъства и командирът на 68 бригада \"Специални сили\" бригаден генерал Явор Матеев.   За целия период на участие в операцията в Ирак - от 22 август 2003 г. до края на 2008 година, Република България е участвала с 11 контингента с обща численост 3367 души. За издръжката, транспорта и оборудването на българските контингенти за периода на операцията в Ирак са изразходвани 155 343 000 лв. Жертвите, които дадохме в хода на операцията, са 13.    ", "date": "2018.12.27", "title": "Навършват се 15 г. от атентата срещу българската база в Кербала"}
{"url": "https://www.actualno.com/lovech/kmetyt-na-teteven-s-vseobshti-usilija-izvadihme-teteven-ot-finansovata-katastrofa-shte-realizirame-vajni-proekti-prez-2019-g-news_713449.html", "text": "   Д-р Мадлена Бояджиева е кмет на община Тетевен от 2015 г. Завършила е медицина със специалност „Неврология“. Магистър по обществено здраве и здравен мениджмънт. Има редица специализации. През 1986 г. започва работа в общинската болница,а от 2003 г. е управител на МБАЛ „Д-р Ангел Пешев“ – Тетевен. През 2007 г. д-р Бояджиева е избрана за лекар на годината в Ловешка област.В периода 2011-2015 г. е била председател е на Общинския съвет в Тетевен.        На финала сме на една трудна, но успешна година за община Тетевен. Година, в която аз и моят екип, като местна власт, последователно и систематично изпълнявахме успешно дейностите от местно значение, които законът е предоставил като наша компетентност. В нея имаше и реализирани, и започнати проекти, които ще продължат през следващата година, и празници, и много културни събития, за съжаление и сполетяло ни бедствие.\r\nУдовлетворена съм, че след продължителни усилия и здрава работа успяхме в началото на 2018г. да извадим община Тетевен от списъка на Министерството на финансите за общини в лошо финансово състояние, а днес, в края на годината, да изчистим и всички просрочени задължения /на обща стойност 5 млн.лв./, наследени от предходното общинско ръководство. Това стана на 14 ноември 2018г., когато подписах тристранно споразумение между община Тетевен, Министерство на финансите и Министерството на земеделието, храните и горите, според което задълженията на Община Тетевен към Държавен фонд „Земеделие“ в размер на 987 848.54 лв. се намаляват с 80 на сто или със сума в размер на 790 278.83 лв. През годината продължихме успешно да изпълняваме плана за финансово оздравяване на общината.   През 2018 година Община Тетевен работи интензивно по поетите ангажименти за решаване на сериозни проблеми, свързани с базисната инфраструктура, качеството и естетиката на градската среда, образователните и социални потребности, туристическия и културен потенциал на града. Изпълнихме една амбициозна инвестиционна програма на стойност 5 790 000лв. Бюджет 2018г. достигна размер на повече от 20 млн. лв., като в сравнение с предходни години той е нараснал с над 4 млн. лв.\r\nИзвършиха се много ремонтни дейности, свързани с общинската инфраструктура. Беше извършен основен ремонт на доста ключови улици на територията на цялата община, включително и такива, които не бяха ремонтирани от десетилетия. Във всяко едно населено място имаше обекти, по които се работеше. Завършиха ремонтите на 40 улици в цялата община: асфалтиране – 27 046 кв. м., изкърпване – 2 317 кв.м., бетониране – 1 672 кв.м. Изгради се голяма част от оградата на гробищния парк и се ремонтира основно улицата към него, като се обособиха и места за паркиране. Бяха изградени и ремонтирани линейни отводнителни съоръжения в Тетевен, Рибарица, Черни Вит и Градежница. Извърши се основен и текущ ремонт на покриви на училища и на общински сгради. Изцяло беше почистена канализацията на 14 обекта – улици и ПСОВ – Глогово. Ремонтираха се детски площадки, екопътеки, чешми при емблематични за Тетевен извори. Извърши се основен ремонт на тротоарни и паважни настилки. Отводняваха се шахти, изграждаха се кътове за отдих и много други, облагородиха се зелени площи и детски площадки, монтира се  стрийт фитнес в Тетевен, започна поетапно обновяване на централната част на града.    Един от приоритетите на общинското ръководство е привличане  на инвеститори и стимулиране откриването на нови работни места, чрез което да се повиши трудовата заетост на населението. По този начин хората от общината ще останат да живеят и работят тук, което е изключително важно.  През август приключи приватизацията на общинското предприятие ,,Четпром“ ЕООД. Според условията на договора за приватизация фирмата купувач ,,КАЛИНЕЛ“ ЕООД трябва да запази съществуващите 50 работни места и да осигури 265 нови такива, като запази четкарското производство и развие и друг вид производствена дейност, както и да извърши инвестиции в дружеството в размер не по-малък от 1 180 000 лв. без ДДС за срок от три години Мисля, че това е правилна стъпка в тази посока.\r\nВъпреки трудностите културният и спортният живот в общината не спряха, напротив – бяха много интензивни и интересни. Бяха проведени множество  мероприятия, които се превърнаха в традиция за общината и се радваха на голям интерес от страна на местните жители, гостите на града и туристите. През 2018 г. официално бе открит обновения манастир „Свети Пророк Илия“ в Тетевен, който стана привлекателно място за туристите и за тетевенци. Избран е изпълнител и предстои стартиране на ремонтните дейности по проекта за ремонт и реализиране на мерки за енергийна ефективност на читалището в Тетевен. През лятото община Тетевен бе сполетяна от наводнение, което засегна в значителна степен няколко населени места и остави огромни поражения върху общинската инфраструктура, имаше откъснати махали и хора.  Поради обилните и продължителни валежи, обявих бедствено положение, което продължи повече от седмица. Екипите на общинска администрация и на пожарната бяха денонощно на местата на бедствието, реагира се бързо и адекватно. През този период бяха извършени спешни и неотложни дейности на 64 обекта на стойност 93 хил. лв., които средствата бяха възстановени от Междуведомствената комисия по бедствия и аварии съм Министерския съвет. Описани са още 63 обекта с нарушена инфраструктура – улици, мостови съоръжения, свлачища и др., които са внесени в комисията и за които се очаква одобрение за финансиране. Благодаря на правителството и на всички институции, фирми и граждани за подкрепата и помощта за справяне с водната стихия.    Тази година реализирахме проект за реконструкция, обновяване и оборудване на сградния фонд на Националната професионална гимназия по горско стопанство и дървообработване ,,Сава Младенов“ – Тетевен. Той се осъществи с финансовата подкрепа на Оперативна програма „Региони в растеж” 2014-2020г. Инвестицията беше вложена в четирите сгради на училището: учебно-административна сграда, общежитие, столова и кухня и физкултурен салон и е на обща стойност 1 299 989 лв. През ноември 2018г. заедно с Министъра на образованието и науката открихме обновения сграден фонд. Това е един важен и необходим ремонт, който ще осигури по-качествено, достъпно и конкурентноспособно образование в община Тетевен.\r\nПрез август 2018г. стартираха и продължават да се изпълняват строително-ремонтни дейности по проект „Реконструкция на водоснабдителната мрежа на с. Голям извор, община Тетевен“, който включва изграждане на главен водопровод и на водопроводни клонове. С реализацията на проекта се цели осигуряване водоснабдяването на населението с необходимото количество вода, ограничаване загубите във вътрешно-разпределителната мрежа и намаляване броя на авариите. Стойността на проекта е 1 644 977 лв. бед ДДС. и се финансира със средства от МРРБ.\r\nПрез тази година започна и продължава да се изпълнява проект „Основен ремонт на водопровод, тротоарни и улични настилки по улица „Иван Вазов“ /от отсечката от края на централната част до пресечката с Централна кооперативна банка/. Подмяната на водопровода и водопроводните отклонения в отсечката приключва. Предстои да бъде положена настилка от бетонови павета, ще се изгради отводнителна система, ще бъдат обособени пешеходни зони, места за отдих и пр. Целта е да се подобри средата на живот чрез благоустрояване на централната част на града. Извършихме основен ремонт на тротоарното пространство в централната част на града и обновихме единия пешеходен мост в Тетевен като подменихме тротоарната настилка, монтирахме парапет и обособихме кътове за отдих.\r\nРеализираха се няколко проекта, финансиран по Националната кампания „За чиста околна среда – 2018 г.”, от ПУДООС към МОСВ. Такива са проектите „Изграждане на детска площадка“ в кв. Заводна в с. Рибарица на стойност 9 981 лв., проектът на училището в село Градежница на стойност 5000 лв., който включваше изграждане на класна стая сред природата и съоръжения около нея, както и проектът за детска площадка в двора на детска градина „Детелина“ в Тетевен на стойност 4 999 лв.\r\nПрез изтичащата година реализирахме и други проекти, касаещи образователната инфраструктура. Извърши се основен ремонт на покрива на училището в Градешница, финансиран от средства от бюджета на община Тетевен на стойност 42 968 лв.. В това училище бяха изградени нови вътрешни санитарни възли. Проектът е финансиран от Министерство на образованието и науката и е на стойност 45 000 лв. Проектът за основен ремонт на ул. ,,Иван Вазов“ е част от един по-голям проект „Рехабилитация на общинска улична мрежа: ул. „Иван Вазов“, гр. Тетевен, ул. „Вит“ – кв. Полатен, ул. „Здравец“- гр. Тетевен, ул. „Даковото“ – с. Рибарица и ул. „Васил Левски“ – с. Галата“ на обща стойност 1 934 234 лв. без ДДС. Този проект беше изготвен и внесен за финансиране на първи прием в Държавен фонд „Земаделие“ /ДФЗ/ още през лятото на 2016г. заедно с още два проекта. Те бяха одобрени, но по независещи от общината причини подписахме договора с ДФЗ за тяхното финансиране чак на 22 март 2018г. Веднага община Тетевен подготви процедури за избор на изпълнители – за строителни дейности, строителен и авторски надзор, и след тяхното съгласуване във Фонда се избраха изпълнители по реда на закона за обществените поръчки. Бяха подписани договори с избраните изпълнители. Тези договори и процедурите отново бяха изпратени в ДФЗ за предварителен контрол, това е  изискването на Фонда. Всичко това изисква време. Към настоящия момент всички процедури по одобрение и контрол във Фонда са преминали успешно и предстои стартиране на строително-ремонтните дейности, които обхващат основен ремонт и асфалтирани на уличното платно и основен ремонт на тротоарите. Действително се получи голямо забавяне от повече от две години, но това беше по независещи от община Тетевен причини. Подобно забавянето има и на проектите и на другите общини, които кандидатстват по тази мярка. Освен споменатия проект за ремонт на уличната мрежа предстои стартирането на още два проекта, финасирани от ДФЗ по подмярка 7.2. ,,Инвестиции в създаването, подобряването или разширяването на всички видове малка по мащаби инфраструктура“ от мярка 7 от Програма за развитие на селските райони 2014 – 2020 г. Единият е „Рехабилитация на участък от общински път LOV 1116 Тетевен, кв. Полатен – III-358-Голям Извор до кръстовището с път -/1-3/ „Ябланица – Джурово“ на обща стойност 5 795 120 лв. без  ДДС., а другият –  „Ремонт на СУ „Георги Бенковски“ – гр. Тетевен на стойност 1 247 120 лв. без ДДС, свързан с въвеждане на мерки за енергийна ефективност /основен ремонт но покрив, смяна на дограма, обновяване на отоплителната система и пр./ По тези проекти процедурите също са приключили и при подходящо време ще стартират строително ремонтните дейности.\r\nПрез юли 2018 г. внесохме в Държавен фонд ,,Земеделие“ още три нови проектни предложения по втори прием на подмярка 7.2 по Програмата за развитие на селските райони 2014 – 2020 г. Това са проектите: „Реконструкция, благоустрояване и подобряване на физическата среда на централен градски площад“ на стойност 780 785 лв. без ДДС; „Изграждане, оборудване и обзавеждане на комбинирана спортна инфраструктура – спортна площадка“ в с. Български Извор“ на стойност 96 969 лв. без ДДС; „Ремонт на Детска градина „Изгрев“, с. Глогово на обща стойност 450 942.53 лв. без ДДС.\r\nПредстои реализацията на проекта „Закриване и  рекултивация на старо депо за твърди битови отпадъци на Община Тетевен“, който е одобрен от ПУДООС и е на стойност 1 154 878 лв. Има решение за избран изпълнител, което е в процес на обжалване. КЗК се е произнесла в полза на общината, очаква се решението на ВАС.   Предстоят и сериозни ремонти на общинската инфраструктура, пострадала при наводнението, за което се очаква финансиране от Междуведомствената комисия.\r\nВ момента сме в процес на изготвяне на инвестиционната програма за 2019г. и ще продължим със сериозен ремонт на инфраструктурата в общината. Имаме отпуснати средства с Постановление на МС за изграждане на напорни резервоари за вода в селата Галата и Глогово на обща стойност 300 000 лв. Тяхното изграждане също предстои през следващата година. Честите аварии и режимът на водата са един от основните проблеми за жителите на община Тетевен. Това не е от вчера или от днес, а се е натрупвало в годините и е напълно разбираемо при изключително амортизираната водопроводна мрежа в населените места, която не е подменяна от десетилетия. За съжаление това е проблем, с който някои хора се опитват да спекулират, да правят неверни внушения и да създават напрежение.\r\nСлед като в предходните мандати бяха дадени милиони за проектиране и беше изпусната възможността за европейско финансиране на проекта за воден цикъл на Тетевен и на Галата, към настоящия момент не е възможно да се намери начин за финансиране на такъв голям инфраструктурен проект. Тъй като в област Ловеч няма консолидиран ВиК оператор през този програмен период Община Тетевен не може да се възползва от европейските средства за ремонт на водопроводната и канализационната мрежа. Затова започнахме поетапна подмяна на водопровода, не само в града, но и в други населени места в общината – с държавни и общински средства, или съвместно с ВиК Ловеч. Поетапно се смени водопровода на цялата главна улица ,,Иван Вазов“ в Тетевен и част от водопроводната  мрежа в Галата.  Както споменах, в момента тече подмяна на водопровода и в село Голям извор. Общината подготви проект за „Реконструкция на вътрешна водопроводна мрежа в обхвата на няколко квартала на  гр. Тетевен“ на стойност 1 322 120 лв., за който търсим средства и се надяваме да бъде финансиран с държавни средства и реализиран през 2019г.    Винаги съм била убедена, че независимо от партийните различия всички политически сили, които са получили доверието на гражданите и са излъчили представители в Общинския съвет, трябва да работят единствено в интересите на общината и хората в нея. За съжаление, политическата среда е друга. Определени политически сили и личности се опитват да пречат на градивните идеи и на тяхната реализация. Това става чрез негативен вот и опити за спиране на важни за развитието на общината решения на ОбС. Пример за това е негативния вот за решението на ОбС за приемането на бюджета и инвестиционната програма, с което в общинския бюджет влизат значителни държавни средства, предоставени от правителството за ремонти на инфраструктурата. Все по-често се използват некоректни методи – разпространение на фалшиви новини, използване на тролове в социалните мрежи, публикации, в които чрез явни лъжи се правят опити да се омаловажи всичко положително, постигнато досега в общината, да се правят лъжливи внушения, да се всява напрежение, дори се стига до лични обиди и срамни квалификации. Бяхме свидетели на разпространение на лъжи и спекулации по всички важни за общината въпроси – приватизацията на „Четпром“, проблемите с водоснабдяването, проблемът  със забавянето на проектите в ДФЗ и пр. Но аз съм убедена, че тези методи не водят до успех, напротив. В този смисъл Вашият въпрос е резонен и може да се предполага, че предизборната кампания за някои е започнала. Надявам се 2019 година да бъде още по-добра и по-успешна от предходната и най-важното – да бъде по-спокойна, да няма бедствия  и природни катаклизми, защото по време на бедствие хората виждат колко са малки и безпомощни пред природата и осъзнават, че не трябва да вървят срещу нея, а да я пазят и щадят. Очаквам да реализираме планираните инвестиционни проекти, да приключим успешно програмата за финансово оздравяване, да продължим да работим в диалог с гражданите. Дано подадените за финансиране проекти в ДФЗ и в Междуведомствената комисия по бедствия и аварии да бъдат одобрени бързо и да започнем навреме тяхната реализация. Трудности има винаги, но те са, за да бъдат преодолявани и аз съм убедена, че заедно с моя екип и с гражданите ще се справим с трудностите и през 2019г.\r\nАз знам, че тетевенци са будни хора и виждат, че въпреки огромните финансови затруднения, които имаше община Тетевен в началото на мандата ми като кмет, са налице доста положителните резултатите, които се постигнаха през последните три години. Разбира се имало е и критика по някои въпроси и аз съм доволна от това, особено, когато тази критика е била градивна, защото гражданите трябва да са коректив на местната власт. Затова и при възникване на неясноти или проблеми винаги съм инициирала срещи с хората и тези срещи са били полезни.  Наследих Община Тетевен във финансова катастрофа. Да, не го казвам за първи път, но усилията които ръководството положи за справянето с тази катастрофа, бяха огромни. В условията на рискова икономическа среда и финансова нестабилност, общината успя да стъпи на крака и да възвърне бюджетната си устойчивост както и да реализира множество инвестиционни проекти.\r\nВ навечерието сме на най-светлите християнски празници, Коледните. Искам да пожелая на моите съграждани изобилие от положителни емоции в тези празнични дни. Нека през идните светли празници да се радваме на любов, семейната топлина и уют, да бъдем по-смирени, по-добри и по-толерантни един към друг, да си помагаме и заедно да преодоляваме трудностите. Пожелавам Новата 2019 година да бъде здрава, мирна, благодатна и успешна за нашата община!  ", "date": "2018.12.27", "title": "Кметът на Тетевен: С всеобщи усилия извадихме Тетевен от финансовата катастрофа, ще реализираме важни проекти през 2019 г."}
{"url": "https://www.actualno.com/crime/goljam-pojar-evakuira-cjal-blok-v-bansko-news_713464.html", "text": "  Заради голям пожар в необитаем апартамент бе евакуиран цял блок в Банско. Сигналът за огнената стихия е подаден вчера около 07:30 часа сутринта, предаде кореспондентът на .     На място веднага е изпратен екип от огнеборци, които спасили от опожаряване останалите жилища от жилищната кооперация. Благодарение на бързата им намеса е спасен трудноподвижен мъж, живеещ на етажа над горящото жилище.   С цел по-голяма безопасност са евакуирани всички 26-има души, които в този момент са били в блока. Към момента продължава процеса по установяване на стойността на щетите и причината за огнената стихия.  ", "date": "2018.12.27", "title": "Голям пожар евакуира цял блок в Банско"}
{"url": "https://www.actualno.com/cinema/djejmstaun-svetlinni-poleta-i-gospoja-uilsyn-po-epic-drama-news_713451.html", "text": "  Разнообразие от драматични поджанрове ще предложат премиерите по през януари. Любимият вече и на българската публика детектив се завръща с нов сезон от 11 януари, сагата в три сезона дебютира на 20 януари, а ще радва почитателите на мистериите от 21 януари. - с актрисата Рут Уилсън от сериала „Аферата“ и Йън Глен от Game of Thrones в главните роли - е минисериал бижу, който ще бъде излъчен в три поредни нощи в края на януари.       Започва в неделя, 20 януари, в 22:00     Членовете на екипа и звездите на \"Джеймстаун\" могат да се похвалят със 7 номинации за БАФТА, 2 награди БАФТА, една номинация за \"Еми\" и една награда \"Еми\" по време на своята кариера и това е само върхът на а\r\nВирджиния, 1619 г. Британската колония Джеймстаун се намира сякаш на края на света. В продължение на 12 години тя е заселена само от мъже, но статуквото се променя, когато първите жени - сред които Алис, Верити и Джослин, акостират в зашеметяващата пустош. Пълният с обрати сюжет проследява живота на новите пришълки, които правят светкавично впечатление и се озовават в нов свят на любов, желания, власт и оцеляване. Любовни триъгълници, разгорещени вражди и свирепа конкуренция създават конфликти за обитателите, обединени от категоричното си желание да оцелеят и преуспеят в новия си живот.       Започва в понеделник, 21 януари, в 23:00      Много от членовете на екипа са имали изяви в други заглавия на Epic Drama като \"Ендевър\", \"Борджиите\", \"Криминалните случаи на Мърдок\" и \"Мускетарите\". Режисьорът Демън Томъс е известен с работата си по \"Викторианска готика\", \"Да убиеш Ева\" и \"Скинс\".\r\n1944 г.: Евакуирана девойка се присъединява към семейство Фелуд в тяхната ферма, за да подпомогне военните усилия. Дните са изпълнени с тежък труд, вечерите - с танци и невинен флирт, докато в една кошмарна нощ...\r\nСлед трагедията къщата е изоставена и историята ѝ избледнява в паметта. Времето минава и нови семейства се заселват на мястото, събуждайки присъствие в къщата, което не може да намери покой.\r\nВсички, които живеят във фермата, усещат тъгата на тайнствения призрак, но въпросите остават без отговор, истините остават забулени и правосъдието не е въздадено, докато семейство Фелуд не се завръща. Една къща и три семейства, свързани от тревожен дух.   Започва на 11 януари, в 22:00    Петият сезон на \"Ендевър\" се е доказал като един от най-хубавите сезони до момента, като особено висока оценка получават сценаристите и актьорите в главните роли Шон Еванс и Роджър Алам.\r\nЛятото на любовта от 1967 г. е само блед спомен, тъмни облаци се събират у дома и в чужбина, докато на дългата история на Градската полиция в Оксфорд е сложен край след повече от 100 години.\r\nДействието на петия сезон се развива през 1968 г. Морз най-после е взел изпитите си за старши полицай, когато Градската полиция на Оксфорд се превръща в Полицейско управление на долината на Темза, създавайки проблеми и несигурност за всички.\r\nВъпреки че Джоан Търздей се завръща в Оксфорд, много от загадките след изчезването ѝ предишната година и неочакваното предложение на Ендевър остават нерешени. Свиреп удар очаква професионалния и личен живот на току-що повишения детектив Ендевър Морз и близките му в Оксфорд, оставяйки след себе си големи щети.      Премиера на 28 януари по Epic Drama Завладяващата драма в три части е вдъхновена от спомените на Алисън Уилсън, баба на носителката на \"Златен глобус\" Рут Уилсън (позната ви от сериала „Аферата“) – в главната роля, както и от творбите на Тим Крук за Александър Уилсън (в ролята на Алекс е Йън Глен от Game of Thrones).  1963 г.: Алисън Уилсън се завръща у дома и открива съпруга си Александър мъртъв. Една жена се появява на прага ѝ скоро след това и твърди, че е \"истинската жена\" на Алек. Алисън се заема да открие кой всъщност е бил съпругът ѝ, но от тяхната връзка по време на войната, докато е работил за тайните служби, до мистериозен период в Индия, Алек явно е пазел ревниво своите тайни. Алисън иска да знае истината и прави открития, които заплашват да разбият на парчета подредения ѝ свят.", "date": "2018.12.27", "title": "Джеймстаун, Светлинни полета и Госпожа Уилсън по Epic Drama"}
{"url": "https://www.actualno.com/asia/indonezija-prenasochva-vsichki-poleti-okolo-izrigvashtija-vulkan-anak-krakatau-news_713418.html", "text": "  В четвъртък Индонезия обяви второ ниво за тревога за очаквано изригване на вулкана Анак Кракатау, съобщава Reuters, цитирана от агенция \"Фокус\".     Всички полети, преминаващи в близост до вулкана, се пренасочват по други трасета. Сигналът идва няколко дни след като кратерът на вулкана се срина и предизвика цунами, което отне живота на поне 430 души.   Властите предупреждават, че обстановката е нестабилна. Има опасност от ново още по-силно изригване и цунами. Местните жители са предупредени да стоят далеч от брега.   ", "date": "2018.12.27", "title": "Индонезия пренасочва всички полети около изригващия вулкан Анак Кракатау"}
{"url": "https://www.actualno.com/healthy/syslovieto-na-lichnite-lekari-u-nas-zastarjava-news_713417.html", "text": "   . Това съобщи доц. Любомир Киров, председател на Сдружението на общопрактикуващите лекари, цитиран от \"Монитор\". До 2013-а възрастта е била 58 години, допълни експертът.     В някои населени места работят и на по 76 години. Такъв случай има в Мездра и още няколко селища във Врачанска област. В тази и в Софийска и Габровска област са местата, където населението е обезпечено с доктори.   От 6000 през 2000 година, когато стартира здравноосигурителната реформа, към момента те са не повече от 4200, посочи още доц. Любомир Киров. Това означава, че те са намалели с 1800. Неотдавна практиката си закри и колегата в Батак, коментира специалистът.\r\nПростата сметка показва, че . Четиристотин и двадесет кабинети на общопрактикуващи лекари са празни не само в трудно достъпните села с под 500 жители, но и в някои градове. В някои от тях не е стъпвал доктор от години. . Общо 5304 са селищата в страната, от тях градовете са 253, а селата – 5 051. Джипитата категорично отказват да отидат в тях, независимо от бонусите, които държавата им отпуска за работа в отдалечени места.  Според националната здравна карта лекарските практики са разписани така, че един личен лекар да обслужва средно около 1200 души население - от 900 до 1500 души. За неблагоприятни се смятат тези с жители по 200 – 300 души, също и отдалеченост на лекарската практика на повече от 15 км от друга или от филиал на спешната помощ, или на разстояние по-голямо от 30 км от болница. В такива случаи смелчаците да открият кабинет получават бонуси. , каза доц. Киров. Затова по думите му в селищата с до 500 души население е немислимо джипи да открие кабинет.   Причината е, че с парите от Националната здравноосигурителна каса за толкова малко пациенти той не би могъл да оцелее физически. 1,40 лв. заплаща НЗОК за всеки записан при доктора. Сумата е с 6 ст. повече от тази година, което бе постигнато след многократно настояване от страна на сдружението. Финансово-осигурителната институция заплаща отделно за всеки преглед, пуснато изследване, направление и консултация. Общият бюджет на касата по перо общопрактикуващи лекари за 2019 г. е 225 млн. лева.    „За да се реши проблемът, трябва да се даде не само адекватно заплащане на колегите, но и кабинет без наем, общината да поеме някои от консумативите и най-важното условия за семейството и неговото професионална израстване“, категоричен е председателят на Сдружението на общопрактикуващите лекари.\r\nНад 30 са селата в Кюстендилско, в които няма лекар, обявиха от Районната здравноосигурителна каса. В продължение на години има малки населени места, в които липсва каквато и да е медицинска грижа. Не са малко и селата, в които има изцяло оборудвани кабинети, които стоят затворени. В дупнишките села Дяково, Делян и Тополница, които са на главен път Е-79, на 10-15 километра от Дупница, няма лекар повече от 10 години „Представете си ако ни стане нещо и трябва да пътуваме от Треклянско до Кюстендил. Да не говоря, че сме толкова отдалечени, че и линейка достига трудно до нас“, твърдят възрастни жители от района.\r\n22 са незаетите лекарски места във Видинско. Те са във всичките 11 общини в областта. За 18 години джипитата в Русенско са намалели с около 40, те не достигат в цялата област. Ако през 2000 г., когато е началото на реформата, в областта са работели 144 семейни лекари, сега те са около 100. Най-трудно е в отдалечените обезлюдяващи села. Едно джипи например обслужва селата Ново село, Юделник, Хотанца и Червена вода. Така е и в селата на община Иваново, които са доста отдалечени едно от друго. За да не са лишени хората от здравна грижа, джипитата обикновено плащат заплати на фелдшер или медицинска сестра, които живеят постоянно в населеното място.", "date": "2018.12.27", "title": "Съсловието на личните лекари у нас застарява"}
{"url": "https://www.actualno.com/sofia/pytjat-svoge-sofija-shte-byde-zatvoren-zaradi-razsledvaneto-na-avtobusnata-katastrofa-news_713420.html", "text": "  От 11:00 ч. до 13:00 ч. се ограничава движението по път II-16 Своге - София, в участъка от км 54+220 до км 54+690 във връзка с искане от Националната следствена служба за следствен експеримент. Това съобщиха от Агенция „Пътна инфраструктура“. Поводът е разследването на автобусната катастрофа, при която загинаха 20 души.     Обходните маршрути са:\r\n• Движението на тежкотоварните автомобили и автобусите в посока Северна България преминава по АМ „Хемус“;   • За пътуващите от София за Своге маршрутът е: път ІІ-81 София – Костинброд – Бучин проход - път III-164 Искрец - Своге. Всички автомобили по направлението София – Своге ще могат да се движат без ограничение до отклонението за с. Радина.  За пътуващите в посока София:\r\n• всички тежкотоварни автомобили над 12 т не преминават по път II-16 Своге – София през Искърското дефиле, а се отклоняват по път I-1 Видин – София при с. Ребърково в посока Ботевград;\r\n• автобусите от Враца, пътуващи за София по път I-1 Видин – София продължават до Ботевград и АМ „Хемус“.       За пътуващите от Враца в посока София са следните маршрути:\r\n• Транзитното движение в посока Своге по път I-1 Мездра - Ботевград - София се забранява за тежкотоварните автомобили над 12 т. Автобусите в посока София могат да преминават по АМ „Хемус“;\r\n• Лекотоварното движение до Своге е по път II-16 Своге - София, след което се отбива по път III-164 Своге - Искрец - Бучин проход и път ІІ-81 София - Костинброд;\r\n• Локалното движение ще е на пропускателен режим от екипи на пътна полиция – Мездра при с. Ребърково.", "date": "2018.12.27", "title": "Пътят Своге-София ще бъде затворен заради разследването на автобусната катастрофа"}
{"url": "https://www.actualno.com/curious/5-stypki-do-krasiva-i-sijajna-vizija-po-praznicite-news_713454.html", "text": "  Празничната еуфория е свързана с много положителни емоции, но и със строго планиране на всички задачи, които трябва да бъдат отметнати. Покрай цялото бързане трябва да намерим и малко време за себе си, за да влезем във форма и да си върнем красивата визия.       Вероятно не разполагате с достатъчно свободни часове, за да посетите масажно студио, но бихте могли да направите нещо за себе си и у дома. Подобрете кръвообращението на скалпа си, което ще се отрази страхотно и на състоянието на косата ви. Докато сте под душа и я измивате, масажирайте по-активно в центъра на главата си. Нека процедурата продължи поне 3 минути - едва след това изплакнете.   Ако се изкушавате от идеята да посрещнете Нова година с напълно нова прическа, този път заложете на . Ще се преобразите за броени минути. Независимо дали искате цветни удължители или да се видите за пръв път с бретон, желанието ви е съвсем постижимо. Не е нужно да прекалявате с грима, за да подчертаете хубавите черти на лицето си. Може да добавите малко блясък с използването на перли вместо стандартен руж. Преди тях поставете матираща пудра, за да прикриете несъвършенствата на уморената кожа.     Ако подчертаете устните си, със сигурност никой няма да обърне внимание, че не сте стояли дълго пред огледалото. Използвайте четката си за зъби, за да върнете червенината им, като ги натъркате внимателно с нея. Сложете матово червило, което има отлична покривност. С класическото червено никога няма да сбъркате, но ако не сте му любители, може да се ориентирате и към по-светлата гама. Отгоре завършете с деликатен гланц. Не пропускайте и най-важното накрая. Парфюмът е перфектният финален щрих за вашия вечерен тоалет. Дори да не сте разполагали с цял почивен ден, за да се подготвите, ефирният „облак“ от него ще ви съживи и ще ви озари с подобаващо настроение за забавления. Околните също ще го доловят, не само като мирис, но и като излъчване в очите ви. Цитрусовите нотки са особено подходящи в случая, но ако имате друг любим аромат, грабнете го без колебания.\r\nУчените са доказали, че уханията въздействат и на психиката ни, като имат способността да ни връщат към приятни спомени или да украсяват онези, които трупаме сега.   ", "date": "2018.12.27", "title": "5 стъпки до красива и сияйна визия по празниците"}
{"url": "https://www.actualno.com/chronicles/koreja-e-razdelena-na-severna-koreja-i-ujna-koreja-news_712366.html", "text": "  Корея е историческа област в Източна Азия, разположена на Корейския полуостров. В продължения на столетия тя е обединена в единна държава, но през 1910 година е анексирана от Япония, а през 1945 година е разделена на две самостоятелни и враждебни държави – на север се намира Корейската Народно-демократична Република (КНДР), а на юг – Република Корея (РК).     На север от полуострова се намират Китай и Русия, а на запад е разположено Западно море, на срещуположната страна на което се намира Китай. Отвъд Източно море е разположена Япония, а на юг се намира Тихият океан.   Понастоящем в Корейската Народно-демократична Република (КНДР) е прието името Чосон (조선) или „Страната на утринната свежест“, а в Република Корея – Хангук (한국). Има предложение Обединена Корея да се нарича Корьо (고려). Корьо (고려) е корейска династия, която съществувала през 918 – 1392 г. От нея произхожда европейското име на Корея.", "date": "2018.12.27", "title": "Корея е разделена на Северна Корея и Южна Корея"}
{"url": "https://www.actualno.com/balkani/vzriv-izbuhna-pred-cyrkva-v-atina-news_713422.html", "text": "  Полицай беше ранен при експлозия в Атина. Предполага се, че става дума за умишлен акт, предаде Нова телевизия.     Взривът избухнал на стълбите на църква в квартал Колонaки малко след 07:00 часа сутринта. Според местни медии пред църквата \"Свети Дионисий\" бил оставен подозрителен пакет. Служителите се обадили в полицията. Когато пристигнал патрул, бомбата избухнала и ранила единият полицай. Той е бил откаран в болница, като засега няма подробности за състоянието му.   Районът е отцепен, като в момента се провежда разследване. Засега не е ясно кой е извършителят и какви са мотивите му.", "date": "2018.12.27", "title": "Взрив избухна пред църква в Атина"}
{"url": "https://www.actualno.com/asia/trymp-poseti-amerikanskite-vojski-v-irak-news_713416.html", "text": "  От близо две години Доналд Тръмп е президент, но това бе първото му посещение при американските военни в Ирак, пише The Guardian, цитиран от агенция \"Фокус\".     Тази необявена визита идва ден след Коледа. Тя е и една седмица, след като президентът изненада съветниците си по въпросите на националната сигурност, че ще изтегли американските войски от съседна Сирия и предизвика оставката на военния министър Джеймс Матис.\r\nТръмп прекара 11 часа полет с президентския самолет при изгасени светлини и спуснати щори на прозорците. Air Force One беше ескортиран от военни джетове. В самолета компания му правиха първата дама, Мелания Тръмп и Джон Болтън, съветникът му за националната сигурност.   Запитан дали е изпитал тревога заради пътуването, президентът е отговорил: „Изпитвам тревога за президентската институция. Не за мен, самия. Безпокоя се за първата дама, да ви кажа“.  Президентът прекара около 3 часа и половина във въздушната база „Ал Асад“, която е в западен Ирак, но не посети Багдад. Срещна се с американски високопоставени военни и се обърна към стотици войници, но отмени уговорената среща с премиера на Ирак Адил Абдул-Махди.\r\nСловото му пред американските войници продължи около 20-тина минути. В него няколко пъти той повтори, че „изобщо няма планове“ да оттегля войските на САЩ от Ирак. Но защити намерението си да върне от Сирия близо 2000 души у дома.\r\n“Хора, повече не сме мухльовци“, каза Тръмп. „Уважават ни като нация отново“. И продължи: „ От самото начало дадох ясно да се разбере, че нашата мисия в Сирия е да се изкара „Ислямска държава“ („ИД“) от нейните крепости. Преди осем години отидохме там за три месеца, но и досега не сме си тръгнали. Сега правим вярното нещо, като слагаме точка“.    Припомняме, че макар ИД изгуби значителна част от територията си и в Ирак, и в Сирия, все още тя се възприема като заплаха.   Преди словото си Тръмп отговори и на журналистически въпроси. Той описа как е дал „на генералите“ много пъти по шест месеца „продължения“, за да напуснат Сирия. Казал им: “Неотдавна те отново попитаха дали може да им дам още време? Аз отговорих: „Не. Не може да имате никакво време повече. Имахте достатъчно време. Нокаутирахме ги. Чисто и просто ги избихме“.\r\n„САЩ не може да продължи да бъде световен жандарм“, е добавил той. “В Сирия Ердоган иска да довърши ИД. И Саудитска Арабия дойде и каза, че ще плати за някакви икономическо развитие. Това е велико, това означава, че ние няма да плащаме. Разпръснати сме по целия свят. Ние сме дори и в държави, за които повечето хора никога не са и чували даже. Честно казано, смешно е\", коментира президентът.\r\nТръмп беше планирал да прекара Коледа в своя частен клуб във Флорида, но остана във Вашингтон заради частичното спиране на работата на федералните институции, провокирано от конфликта между него и демократите в Конгреса, заради искането му да получи финансиране на проекта си за стена по границата с Мексико. 15 години след нашествието през 2003 година в Ирак, САЩ все още имат 5-хилядна войска в тази страна. Това посещение на Доналд Тръмп е шесто поред, от когато президент на САЩ идва в Ирак.    Запитан защо е пожелал да дойде в Ирак, Тръмп е заявил пред репортерите: „Това е място, за което аз говоря от много години, от много, много, много години. Говорил съм за него като цивилно лице“. ", "date": "2018.12.27", "title": "Тръмп посети американските войски в Ирак"}
{"url": "https://www.actualno.com/society/prognoza-za-vremeto-27-dekemvri-chetvyrtyk-news_713411.html", "text": "  Днес преди обяд ще има предимно значителна ниска облачност, която в следобедните часове ще се разкъсва и намалява. Такава е прогнозата за времето на Националния институт по метеорология и хидрология (НИМХ) при БАН, съобщи за агенция „Фокус“ дежурният синоптик Евгения Егова.     Вятърът малко ще отслабне, ще бъде умерен от северозапад. Минималните температури ще са предимно между минус 6° и минус 1°, максималните - между 1° и 6°. Над Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3° - 4°. Вълнението на морето ще бъде 2 - 3 бала. Температурата на морската вода е 7° - 8°. Над планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3°, на 2000 метра - около минус 9°. Атмосферното налягане е и ще остане по-високо от средното за месеца.   В четвъртък и петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад. Минималните температури ще останат без особена промяна – предимно между минус 5° и 0°, а дневните още малко ще се повишат и в петък ще са между 5° и 10°.\r\nВ събота облачността ще бъде предимно значителна. По-късно през деня в събота с усилване на вятъра от северозапад и север ще застудява. Ще има и превалявания от дъжд и сняг, но само на отделни места, главно в Северна България. Минималните температури ще са между минус 2° и 3°, по Черноморието малко по-високи, дневните – все още ще са сравнително високи - между 4° и 9°.  ", "date": "2018.12.27", "title": "Прогноза за времето - 27 декември (четвъртък)"}
{"url": "https://www.actualno.com/society/ekolozi-otnovo-izlizat-v-zashtita-na-pirin-pred-ministerski-syvet-news_713395.html", "text": "  Днес 08:30 ч. природозащитната коалиция \"За да остане природа в България\" организира флашмоб пред Министерски съвет под надслов: „Не ни пързаляйте за Пирин“.     Във за флашмоба се казва: \"Елате на 27.12. пред най-голямата пързалка в България - сградата на българското правителство. Ще се пробват да променят концесионния договор в полза на нарушителя. Ние настояваме единствено да се спазват законите в България и да не се допуска строителство в Национален парк \"Пирин\". След доказаните нарушения, договорът за концесията трябва да бъде разтрогнат, а не променян в полза на нарушителя\".   И още: \"Вземете със себе си зимната екипировка - ски, сноуборд, снегоходки, щеки, шейни. А ако нямате, вземете балдъзата си и други роднини. Ще ползваме екипировката по предназначение и не само\", пишат още еколозите.", "date": "2018.12.27", "title": "Еколози отново излизат в защита на Пирин пред Министерски съвет"}
{"url": "https://www.actualno.com/celebrate/pochitame-sv-stefan-news_712394.html", "text": "  След Възнесението на Иисуса Христа и след слизането на Св. Дух над апостолите словото Господне бързо се разпространявало, и числото на вярващите растяло всеки ден. Юдейските началници и членовете на синедриона с ожесточение и гняв виждали успехите на новото учение. След като предали Иисуса Христа на позорна кръстна смърт, те се надявали, че с Него ще загине и Неговото слово. Но сега те видели, че смирените рибари безстрашно и гръмко проповядват името на възкръсналия Христа, Който възлязъл на небето и седнал отдясно на Бога; че те правят чудеса, чрез едно допиране изцеряват болни и дават зрение на слепи; че на всички езици те разпространяват учението на Христа и че думите им, изпълнени с необикновена сила, увличат множество люде, готови с радост да напуснат своите семейства и домове, за да станат последователи Христови.     Виждайки всичко това, юдейските началници започнали силно да се тревожат и да взимат строги мерки против апостолите. Те ги наказали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Но въпреки тия гонения Христовото учение се разпространявало и самите житейски потребности на новообразуваното общество се осигурявали. Защото, както говори апостол и евангелист Лука, \"апостолите пък свидетелстуваха с голяма сила за възкресението на Господа Иисуса Христа, и голяма благодат беше върху всички. Помежду им нямаше ни един, който да се нуждае, защото които притежаваха земи или къщи, продаваха ги и донасяха зената на продаденото и слагаха пред нозете на апостолите; и се раздаваше всекиму според нуждата.   Между тия, които получавали храна, имало люде от различни страни и народи. Когато броят на християните се увеличил много, между тях се появил ропот. Елинистите – евреи, от езически страни, се оплаквали, че на техните вдовици се дават малки дажби. Това дошло до знанието на апостолите. Заети с проповядването на слово Божие, те решили да не взимат на себе си, в ущърб на проповедта, грижите за домакниските работи на християнското общество и затова решили да изберат из числото на учениците 7 души, на които и поверили грижите за раздаване на дажбите. Избраните били наречени \"дякони\" (служители). Апостолите си помолили и ги ръкоположили и те взели дейно и ревностно да изпълняват своите задължения. Пръв измежду седемте дякони бил Стефан, човек изпълнен с вяра и Дух Свети.\r\nВ Йерусалим числото на вярващите все повече се увеличавало. Дори мнозина от еврейските свещеници се обърнали към Христа. Това силно обезпокоило членовете на синедриона. Те всъпили в спор със Стефан, но не могли да противостоят на духовната сила и мъдрост, с която били изпълнени неговите думи – толкова повече, че Стефан правел и чудеса. Тогава те прибягнали до друго средство: възбудили срещу него народа, стареите и книжниците, като го обвинили пред синедриона, че уж хулил Бога и Мойсеевия закон. Намерили се лъжесвидетели, които потвърдили техните думи.  Повикали Стефан в синедриона. Вместо да се защищава, той започнал да обвинява своите обвинители, че именно те непрестанно нарушават закона, макар да се хвалят с неговото изпълнение. Той припомнил всички благодеяния на Господа към еврейския народ: как Той го спасил от тежкото египетско робство, чудесно го опазил сред пустинята, дал му закон, устроил за него скинията, а след това и храма, пращал му пророци и проповедници, които му възвестявали за Христа; как тоя избран народ нарушавал Божия закон, убивал пратените от него пророци и най-после изпълнил мярата на своите престъпления, като разпнал Христа. \"Твъдоглави и необрязани по сърце и уши – извикал Стефан, - вие всякога се противите на Светия Дух, както бащите ви, тъй и вие! Те убиха ония, които предизвестиха идването на Праведника, Чиито предатели и убийци станахте вие!\"\r\nСв.  първомъченик и архидякон СтефанТези думи възбудили яростта на слушателите: те скърцали със зъби и сърцата им се скъсали от злоба. А Стефан, изпълнен от Дух Свети, веднага прекъснал речта си, погледнал на небето към открилото се пред очите му божествено видение и радостно извикал: \"Ето, виждам небесата отворени и Сина човечески да стои отдясно на Бога!\" Тогава всички единодушно се нахвърлили върху него и като го измъкнали вън от града в Йосифовата долина, около Кедърския поток, започнали да хвърлят камъни върху него. А той се молил и казвал: \"Господи Иисусе, приеми духа ми!\" След това коленичил и извикал с висок глас: \"Господи, не зачитай им тоя грях!\" – и с тия думи починал.\r\nНито кротостта на Стефан във време на мъченията, нито последната трогателна молитва за враговете не укротила убийците. Те дишали злоба и гняв. От всички най-вече се ожесточавал един момък на име Савел, жесток гонител на църквата Христова – она същият, който по-късно, просветен от Духа Божи, станал най-твърд и ревностен проповедник на истинската вяра и славен апостол Павел.       Преданието говори, че Пресветата Дева, придружена от апостол Йоан Богослов, гледала от височината как убиват Стефан и се молила за него. Тялото на първомъченика било оставено да го изядат зверовете и птиците. Но Гамалиил, един бележит еврейски законоучител, който уважавал светия мъченик, взел честното му тяло и го погребал в своето имение. Вярващите много плакали за Стефан.\r\nВъпреки гоненията християнската Църква все повече укрепвала. Мъжеството, с което вярващите понасяли тия гонения, убеждавало безпристрастните в истинността на християнската вяра. Повярвалите, принудени да бягат от Йерусалим, където Савел жестоко гонел Църквата, се пръснали по цяла Юдея и навсякъде числото на християните бързо се умножавало.\r\nВ 415 г. мощите на първомъченика Стефан били открити чрез чудно видение, което имал един свещеник. Те били поставени в Сионския храм в Йерусалим. (Виж също: Пренасяне мощите на св. първомъченик и архидякон Стефан).\r\nСъщия ден се празнува паметта на св. Теодор Начертани, който заедно с брата си Теофан пострадал от иконоборците в Х век. За него виж житието на св. Те офан Начертани, чиято памет се празнува на 11 октомври.  © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев)       ", "date": "2018.12.27", "title": "Почитаме Св. Стефан"}
{"url": "https://www.actualno.com/business/imushtestvenite-zastrahovki-shte-poskypnat-ako-se-plashta-za-prevencija-ot-gradushki-news_713421.html", "text": "   . Това засяга ипотекирани апартаменти, всички общински сгради, пътища, които се застраховат, малки и средни предприятия. Това каза главният секретар на Асоциацията на застрахователите в България Нина Колчакова в ефира на „Здравей, България” по Нова телевизия.     По думите на Колчакова няма да има промени при и при услугата, а ще се промени единствено сумата. Причината е, че от събраните средства ще се отделят пари, които да отидат за финансиране на Агенцията за борба с градушките, каквато идея се появи наскоро.   „Ние подкрепяме превенцията. Тя е основен принцип в застраховането, подкрепяме идеята държавата да инвестира средства в превенция, но нека това да става за сметка на тези, които са облагодетелствани от тази превенция. Ние сме против начина на финансиране. Този модел сам по себе си е показал своята неефективност в цяла Европа”, обясни възражението на Колчакова.\r\nПредседателят на Асоциацията на земеделските производители Венцислав Върбанов  заяви, че една добра идея е на път да се превърне в тема, която да създаде напрежение. „ . Не виждам защо се създава напрежение, при положение че на първата среща застрахователите подкрепиха идеята”, коментира още експертът.  ", "date": "2018.12.27", "title": "Имуществените застраховки ще поскъпнат, ако се плаща за превенция от градушки"}
