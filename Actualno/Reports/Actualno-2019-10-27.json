{"url": "https://www.actualno.com/sofia/maja-manolova-s-pyrvi-komentar-za-izbornite-rezultati-v-sofija-news_1389080.html", "text": "       Промяната е възможна, промяната е близо! Това бяха първите думи на независимия кандидат, подкрепен от БСП и ДБГ за кмет на София - Мая Манолова.      По предварителни данни тя се класира на втория тур на кметския вот в София, като изостава с около 10 на сто от Йорданка Фандъкова (ГЕРБ).   Манолова благодари на своя екип за усилията, които са положили и за \"доверието, смелостта и вярата\" на всички хора, които са видели в нейно лице шанс за \"една по-различна\" столица.\r\nТя се зарече, че през следващата седмица ще запази своя хъс и желание за победа и нито за момент няма да се предаде.  \"На балотажа трябва да покажем, че можем да се обединим и да бъдем солидарни помежду си , когато се борим за промяна и по-добър живот. Поздравявам всички кандидати, които се явиха на изборите за София с идеята да променят нещо, които защитаваха каузата въпреки ударите, които има нанася властта\", заяви още Манолова.\r\nСпоред нея резултатът ѝ показва, че \"корупцията в Столична община може да бъде спряна\", а с това \"да приключи и еднопартийния монопол над съдбата на хората\".   Манолова посочи, че винаги е уважавала хората, които се борят, а не се спотайват.    \"Нужни са много сили, за да се справи човек с лъжата, с кражбите и със силовата власт. София няма нужда от усмихнато лице-параван. Хората искат личности, които могат да носят отговорност. Пробивът е направен. Това, което партиите не успяха да направят за 14 години го направиха гражданите.\", посочи още бившият омбудсман.\r\nМанолова коментира и избирателната активност в София. \"Хората, които не излезнаха да гласуват, са изгубили вяра, че промяната може да се случи. Призовавам ги да размислят, защото София означава мъдрост', посочи в заключение тя.\r\nРезултатите от екзитполовете за местните избори вижте в ! ", "date": "2019.10.27", "title": "Мая Манолова с първи коментар за изборните резултати в София"}
{"url": "https://www.actualno.com/society/po-malko-ot-polovin-milion-glasove-v-sofija-aktivnostta-e-4357-news_1389087.html", "text": "      По-малко от половината, или 43.57% от столичани са гласували на в София, предаде БГНЕС.      Изборният ден е приключил във всички секции на територията на Столичната община в 20 ч. По данни на секционните избирателни комисии са гласували 452 644 избиратели, което е 43.57% активност, отчете председателят на общинската избирателна комисия Полина Витанова.   \"Вече пристигнаха две подвижни секционни избирателни комисии – на район \"Изгрев\" и \"Красна поляна\", които в момента предават своите протоколи\", посочи Витанова и добави, че в рамките на изборния ден са получени около 50 сигнала за нарушения по електронна поща и 6 подадени на място в ОИК, и много подадени по телефона.\r\n\"Започва отчитане на резултатите, попълване на протоколите. Те са три, а на места са и по четири. Ще им отнеме време. Първите ще започнат да идват след 22:30 часа\", каза тя.  Попитана как определя изборния ден, Витанова каза, че той е бил тежък и съпроводен от много сигнали.\r\n\"Сигналите бяха свързани с , което водеше до назъбването им. Това притесняваш избирателите дали бюлетините им са валидни. Механично нараняване на бюлетините от лак по ноктите. И това, че са ги питали за кой вид избор ще гласуват и дали искат да гласуват за всички. Това бяха множество и основни сигнали\", обясни Витанова.   Тя определи и добави, че бюлетините са много, което ще затрудни работата на секционните комисии.     ", "date": "2019.10.27", "title": "По-малко от половин милион гласове в София, активността е 43.57% "}
{"url": "https://www.actualno.com/sofia/valeri-simeonov-tepyrva-shte-reshim-koj-da-podkrepim-v-sofija-news_1389086.html", "text": "      Къде ще отиде на балотажа в София нашият вот, ще разберете след като знаем крайните резултати и след като говорим с коалиционните си партньори. Това заяви бившият вицепремиер и лидер на НФСБ Валери Симеонов.      По думите му бъдещето на коалицията не зависи особено много от тези избори.   \"Аз не съм баба Ванга, за да разбера накъде ще се насочи патриотичния вот\", подчерта лидерът на НФСБ.\r\nЗа София, Симеонов заяви пред БНТ, че основната грешка може би е, че малко късно партията почнала да налага кандидата си Стефан Иванов.  По отношение на Пловдив, Симеонов също не коментира защо Славчо Атанасов засега е трети. \"Предпочитам да коментирам Пловдивската афера\", каза той, като заяви, че паралелното проявяване било манипулирано. Поправен от Бойко Василев, че технологията, описана от Симеонов, представлява екзитпол, лидерът на НФСБ накрая каза, че \"говорим за едно и също\".\r\nРезултатите от екзитполовете за местните избори вижте в ! ", "date": "2019.10.27", "title": "Валери Симеонов: Тепърва ще решим кой да подкрепим в София"}
{"url": "https://www.actualno.com/politics/borisov-bezapelacionna-pobeda-za-gerb-bsp-si-igrajat-s-demokracijata-video-news_1389083.html", "text": "      Първо искам да благодаря на всички избиратели, благодаря и на колегите, на структурите. Говорят за промяна, но промяната започна от ГЕРБ. Безапелационна победа. Това ме интересува - означава стабилност в управлението. Това заяви в ексклузивен коментар премиерът Бойко Борисов по отношение на местните избори 2019 г.      Резултатите са повече от добри, навсякъде или два пъти или повече , за кой ли път, не ги броя. Стабилността на управлението - това е най-важното от днешния ден, каза премиерът и поясни, че \"БСП са много интересна партия - искат субсидии, а като дойдат избори - нямат кандидати\".   Всеки, който почне да говори от името на гражданите, стига до диктатура. Докато сме първа политическа сила, всичко е наред... Вижте колко много партии има сега, разслояват се гласовете. Ще продължим с промените, те ни носят успех. Трябва да си довършим големите инфраструктурни проекти, а всички останали приказки - \"ще дадем безплатно това и онова\" - стига с тия глупости, категоричен беше Борисов.\r\n\"Винаги съм казвал - и без него, и с него, ще съмне. Тази кампания беше доста зряла от повечето политически партии. Тук няма Цветанови хора, пожелал съм му успех\", отговори Борисов на въпрос дали се усеща липсата на Цветанов в ГЕРБ.  Премиерът обяви още, че това е най-евтината кампания на партията досега: \"Не направихме нито откриване, нито закриване\".\r\nПобеждаваме основният ни политически опонент БСП - това е важното за мен от днешния ден, каза Борисов и изреди инфраструктурните проекти, които предстоят пред управляващите.   Какъв кмет ще имат БСП без общински съветници, кмет с половината от градската десница и с другата половина от нас, попита риторично Борисов що се отнася до София. БСП си играят с демокрацията, добави той.    На въпрос как ще продължат промените, Бойко Борисов каза лаконично: \"Ще ги видите\". Аз считам, че десните хора са по принцип демократи - мислещи и можещи. Аз съм демократ по душа, вярвам на инстинкта на хората, заяви още Борисов.\r\nАко те считат, че тези кукувици са промяна, ако БСП с половината от гласовете на ГЕРБ са промяна, лек им път, каза още той.\r\nРезултатите от екзитполовете за местните избори вижте в !      ", "date": "2019.10.27", "title": "Борисов: Безапелационна победа за ГЕРБ! БСП си играят с демокрацията (ВИДЕО)"}
{"url": "https://www.actualno.com/sofia/fandykova-pozdravi-demokratichna-bylgarija-i-boris-bonev-za-rezultata-news_1389088.html", "text": "       Благодаря на всички софиянци. Благодаря им за доверието. Днес София показа, че е дясна. Това заяви кандидатът за нов мандат за кмет на София Йорданка Фандъкова.      Искам специално да поздравя \"Демократична България\", както и независимия кандидат за кмет Борис Бонев, отбеляза Фандъкова.   За мен е много важно в Столичния общински съвет да има ясно мнозинство, което да гарантира прозрачност и откритост. Надявам се следващата неделя софиянци да излязат, защото този избор е важен за града. На балотажа ще разчитам на подкрепата на всички софиянци, подчерта Йорданка Фандъкова, която е кандидат за кмет от ГЕРБ и СДС. Готова съм на разговор с десните партии, заяви още настоящият столичен кмет.\r\nБитката за София продължава по всяка вероятност с балотаж между Йорданка Фандъкова и Мая Манолова.   Резултатите от екзитполовете за местните избори вижте в ! ", "date": "2019.10.27", "title": "Фандъкова поздрави \"Демократична България\" и Борис Бонев за резултата"}
{"url": "https://www.actualno.com/cite/ako-desnite-schitat-che-tezi-kukuvici-sa-kostinbrodska-promjana-da-ja-podkrepjat-news_1389081.html", "text": "       лидерът на ГЕРБ Бойко Борисов в първо изявление след обявяването на от местните избори.      Какъв кмет ще имат БСП без общински съветници, кмет с половината от градската десница и с другата половина от нас, попита риторично Борисов, като обяви и следното: Нищо не е сигурно, само \"Орландовци\".\r\nТой добави и следното: \"Точно тези хора, най-корумпираните и крадливите, говорят, че те ще са промяната\". И уточни, че изборите вече навсякъде са приключили, а бюлетините пътуват за преброяване. ", "date": "2019.10.27", "title": "Ако десните считат, че тези кукувици са Костинбродска промяна, да я подкрепят"}
{"url": "https://www.actualno.com/velikotarnovo/daniel-panov-s-ubeditelna-pobeda-vyv-veliko-tyrnovo-news_1389091.html", "text": "                  Досегашният кмет на Велико Търново Даниел Панов печели победата на тези избори на първи тур, показват предварителните резултати от днешния вот.\r\nПанов взима близо 65%, а вторият - Весела Лечева, кандидат на БСП, е с 22 %.\r\n\"Благодаря за подкрепата на всички граждани, която ми дадоха за следващите 4 години, заяви пред БНТ Даниел Панов. Важно е, че градът наистина се променя към по-добро и има европейски облик\", категоричен е Панов.  Той заяви, че има още много работа във Велико Търново и още утре ще започне работа по решаването на проблемите в града. ", "date": "2019.10.27", "title": "Даниел Панов с убедителна победа във Велико Търново"}
{"url": "https://www.actualno.com/society/politolozi-novina-e-che-v-sofija-shte-ima-balotaj-news_1389098.html", "text": "      Новостта в София е, каза пред БНР политологът Антони Тодоров. Според него Борис Бонев е изненадата в София.      „Балотаж в София е нямало от 2005 г. Изненада е успехът на Борис Бонев. Това е резултат на една дълга работа. В София има шанс за един , но един много силно натоварен политически избор. София е емблемата на политическата хегемония на ГЕРБ в страната. Изборът за районни кметове – от 24 районни кметове от ГЕРБ са 21. В някои от тях ГЕРБ спечели на първи тур на предишните избори. Имаме конфигурация на политическа хегемония, която продължава дълго. Проблемът е в това, че дългото отстояване на тази конфигурация съдейства за развитието на най-разнообразни партия, която е успяла да я постигне“, каза Антони Тодоров.   Според него има промяна в обществото: „Започва да се разчупва един дълго стоял модел“.\r\nПолитологът Петър Чолаков изказа мнение, че ерозията в ГЕРБ е започнала да настъпва около „Апартаментгейт“. Има разколебаване в позициите на ГЕРБ в сравнение с 2015 г., смята политологът.  30 години левицата не може да счупи каръка в София и няма червен кмет, подчерта Чолаков и добави:\r\n„От самото начало имаше индикации от Мая Манолова специално към „Демократична България“, че се търси възможно партньорство при евентуален втори тур. Беше загатнато това“.        ", "date": "2019.10.27", "title": "Политолози: Новина е, че в София ще има балотаж"}
{"url": "https://www.actualno.com/europe/8-migranti-namereni-v-hladilen-kamion-na-pyt-za-velikobritanija-news_1389097.html", "text": "      Осем от Афганистан са били открити в хладилен камион, пътуващ за Великобритания по време на инспекция във френско пристанище, съобщи Parisien, като се позова на прокуратурата в Булон сюр Мер.      Всички били с умерена хипотермия и откарани в болница във френския град Кале. По първоначална информация, мигрантите били укрити в двойно дъно на хладилното отделение на камиона, а вратата била заключена отвън. В хладилното отделение температурата е била около 7 градуса по Целзий, съобщават френските власти. Камионът се сторил подозрителен на митническите служители, защото не е превозвал стока.   По-рано тази седмица Великобритания. Съдебен лекар ще извърши аутопсия на всички жертви, за да установи причината за смъртта им, според Ню Йорк Таймс, но се предполага, че те са починали от задушаване или хипотермия. ", "date": "2019.10.27", "title": "8 мигранти намерени в хладилен камион, на път за Великобритания  "}
{"url": "https://www.actualno.com/europe/silna-burja-ostavi-bez-tok-5000-domakinstva-v-latvija-news_1389099.html", "text": "      Повече от 5000 домакинства в Латвия останаха без ток заради силна буря, съобщи РИА Новости, цитирана от БГНЕС.      2400 домакинства останаха без електричество в Сигулда, а в Рига 2800 домакинства имаха проблеми с електричеството.   Проблеми с доставката на електроенергия възникнаха поради прекъсване на електропроводи. Ремонтните екипи работят за отстраняване на последствията.\r\nДо проблемите се стигна, след като в неделя скоростта на вятъра се увеличи на територията на цяла Латвия.   ", "date": "2019.10.27", "title": "Силна буря остави без ток 5000 домакинства в Латвия "}
{"url": "https://www.actualno.com/society/arestuvan-pecheli-izborite-za-kmet-na-nesebyr-news_1389100.html", "text": "      В община Несебър по данни на предизборните щабове с убедителна преднина с над 4000 гласа изборите печели досегашният кмет Николай Димитров, предава БНР. Негов опонент беше Атанас Терзиев, издигнат от ГЕРБ и партия „Море“ на строителните предприемачи братя Диневи.       , по решение на Специализираният наказателен съд. Той и още няколко човека са с обвинение за участие в престъпна група за купуване на гласове.   В Несебър днес беше регистрирана най-високата в цялата Бургаска област избирателна активност – 68,96 на сто.   ", "date": "2019.10.27", "title": "Арестуван печели изборите за кмет на Несебър"}
{"url": "https://www.actualno.com/dobrich/shablenci-si-izbraha-kmetove-na-pyrvi-tur-news_1389096.html", "text": "      Досегашният кмет на община Шабла Мариян Жечев от ГЕРБ отново печели изборите, съобщиха за Actualno.com от ОИК в морската община. Според предварителните резултати подкрепата си за него са дали 65% от избирателите.      Избран е и кмет на единственото кметство в морската община – село Дуранкулак. С 84% печели днешния вот Веселин Йорданов, също от ГЕРБ.   Броят на избирателите в община Шабла е 3 959. До урната са отишли 1881 от тях, което е 47,51 на сто. ", "date": "2019.10.27", "title": "Шабленци си избраха кметове на първи тур"}
{"url": "https://www.actualno.com/america/izvynredno-polojenie-v-kalifornija-zaradi-gorski-pojari-news_1389077.html", "text": "      В целия щат Калифорния беше обявено заради големи горски пожари.      Губернаторът на Калифорния Гевин Нюсъм обяви извънредно положение в най-големия щат в САЩ заради пожарите. \"Обявих извънредно положение в целия щат. Изпращаме всички налични ресурси за борба с горските пожари, предизвикани от безпрецедентно силен вятър\", пише Нюсъм в Twitter.   До момента извънредно положение Службата на шерифа в окръг Сонома, преди това обяви евакуацията на 180 000 жители. Няколко милиона останаха без ток, след като електричеството беше прекъснато превантивно с цел да бъдат предотвратени нови  пожари от искри от електропроводите.   ", "date": "2019.10.27", "title": "Извънредно положение в Калифорния заради горски пожари "}
{"url": "https://www.actualno.com/sofia/volen-siderov-shturmuva-arena-armeec-video-news_1389094.html", "text": "      Волен Сидеров се опитва да влезе в зала \"Арена Армеец\" и твърди, . Служители на МВР спряха щурма на лидера на \"Атака\". Волен Сидеров е заедно със съпартиеца му Десислав Чуколов.      „Аз съм кандидат за кмет. Бил съм длъжностно лице в тази зала и сега искам да вляза. На какво основание ни спирате“, попита Сидеров полицаите. Те му отговориха, че .\r\n„Сигурен съм, че това са полицаи. Може да са облечени само така и да са си ги купили от пазара примерно“, каза още той.\r\nСпоред екзит половете Сидеров заема шестото място в надпреварата за София.  Уточняваме, че в зала \"Армеец\" се извършва приемането на протоколите и изборните книжа в София. Това е единственото място, определено за Общинската изборна администрация. А председателят на ОИК-София Полина Витанова поясни, че кандидат за кмет няма законово право да наблюдава броенето на бюлетините. Единствените представители могат да са наблюдателите и застъпниците.\r\nПо-рано през седмицата какво ще направи Сидеров в деня на изборите. \r\nСкандалите около Сидеров около местен вот сякаш започват да се превръщат в тенденция. Припомняме, че през октомври 2015 г. в нощта на предходните избори лидерът на „Атака“ и депутатът Десислав Чуколов направиха опит за саморазправа с продаващи в денонощен клекшоп на ул. „Раковски“. , а наскоро лидерът на \"АТАКА\" се .      ", "date": "2019.10.27", "title": "Волен Сидеров щурмува \"Арена Армеец\" (ВИДЕО)"}
{"url": "https://www.actualno.com/society/petr-kelner-skluchi-sporazumenie-kupuva-sobstvenika-na-btv-news_1389104.html", "text": "      Инвестиционният фонд на Петр Келнер PPF е подписал споразумение със Central European Media Enterprises (CME) – компанията, която е собственик и на българската bTV. Съобщението е разпространено от PPF.      BNP Paribas и Société Générale са консултанти на PPF по сделката. Общо 1,15 милиарда евро са изцяло гарантирани от група от банки - BNP Paribas, Crédit Agricole CIB, Credit Suisse, HSBC, Société Générale и UniCredit. А цялата сделка ще е за около 2,1 млрд. долара!\r\nСлед като Келнер се целеше директно в Нова телевизия в България, като успя да купи Telenor, но Нова му се изплъзна за сметка на Кирил Домусчиев, сега чешкият милиардер действа по-заобиколно и купува собственика на bTV. CME обаче държи медийни активи още в Чехия, Румъния, Словакия и Словения. Компанията има над 30 телевизионни канала в Централна и Източна Европа.\r\nОт PPF обявяват следното във връзка със споразумението:  1. CME ще свика извънредно събрание на акционерите за одобрение на предложеното сливане.\r\n2. От Европейската комисия и някои национални регулатори ще бъдат искано одобрение на сделката.\r\n3. Страните по сделката очакват, че целият процес на одобрение ще отнеме няколко месеца.       \"Придобиването на CME с нейните медийни активи в пет европейски страни ще допълни и ще укрепи нашите телекомуникационни операции в Централна и Източна Европа. Целта ни е да използваме естествените синергии между създаването на съдържание и неговото разпространение за по-нататъшно развитие на телекомуникациония и медиен бизнес на групата. CME е здрава и добре управлявана организация и нямаме намерение да правим значителни промени\", каза Петр Келнер.\r\nКак Келнер беше спрян да вземе Нова телевизия – припомнете си в !\r\nКой е Петр Келнер – припомнете си в ! ", "date": "2019.10.27", "title": "Петр Келнер сключи споразумение, купува собственика на bTV"}
{"url": "https://www.actualno.com/starazagora/jivko-todorov-otnovo-specheli-doverieto-na-starozagorci-news_1389090.html", "text": "      Стара Загора се нареди сред градовете, които избраха кмет още на първи тур. Кандидатът на ГЕРБ Живко Тодоров спечели 58 процента от гласовете срещу 26 процента за кандидата на БСП Иван Върляков, сочат екзитполовете.       ( ) При 70% от паралелното преброяване излезе, че преднината на Тодоров е още по-голяма - 71,7%. С 14,1 процента след Тодоров е кандидатът на БСП за България Иван Върляков, а трети остава Янко Янков, кандидатът на „Алтернатива за гражданите“, чийто имунитет беше свален от Централната избирателна комисия днес по искане на главният прокурор Сотир Цацаров.   Данните на „Галъп“ от паралелното преброяване сочат още, че първа политическа сила в общинския съвет остава ГЕРБ с 41,9 процента, следвани от социалистите с 14,1 на сто.\r\nКъм 20 часа избирателната активност в община Стара Загора е 42,27 процента, което е по-малко с 10,27 на сто от избирателната активност на предходните местни избори, когато беше 52,54 процента.  Още през деня Тодоров обяви, че иска доверието, за да продължи промяната в града, съобщава изданието . Стара Загора трябва да продължи да се развива в посока на това да привлича бизнес, да развива инфраструктурата си и да създава условия за живот и работа на младите хора, добави още Тодоров.\r\nРезултатите от екзитполовете за местните избори вижте в ! ", "date": "2019.10.27", "title": "Живко Тодоров отново спечели доверието на старозагорци*"}
{"url": "https://www.actualno.com/varna/bitkata-za-varna-e-na-kantar-news_1389049.html", "text": "      Битката за Варна е на кантар. Дори не се знае дали ще има балотаж между кандидата за кмет на ГЕРБ и досегашен кмет Иван Портних и кандидата на БСП Анелия Клисарова.      \"Проведохме една много силна, позитивна и искрена кампания. Ние доказахме, че сме алтернатива\", отбеляза Клисарова в ефира bTV.   \"Визия за Варна\" трябва да се случи, защото и опонентите я харесаха. Ние успяваме в момента, посочи още Клисарова. Призовавах хората да гласуват, защото тогава пада корпоративният и платеният вот, посочи Клисарова. По думите ѝ резултатите още не са сигурни.\r\nРезултатите от екзитполовете за местните избори вижте в !   ", "date": "2019.10.27", "title": "Битката за Варна е на кантар"}
{"url": "https://www.actualno.com/varna/kostadin-kostadinov-vyzrajdane-razdelenieto-na-vtori-tur-e-mejdu-normalnite-i-oligarhijata-news_1389051.html", "text": "      Ще разчитаме на подкрепата на нормалните, на хората, които им омръзна градът им да бъде ограбван. Мисля, че мога да разчитам на подкрепата на огромното мнозинство на съгражданите ми на балотажа на 3 ноември. Това заяви кандидатът за кмет на Варна и лидер на „Възраждане” Костадин Костадинов. Костадинов беше и общински съветник в морската ни столица.      На втори тур разделението не е идеологическо – то е между нормалните хора и между олигархията, която си мисли, че градът ѝ е завеждан. Варненци днес показаха, че на това управление му дойде края, подчерта Костадинов пред БНТ.   На въпрос дали \"Възраждане\" ще подкрепи Анелия Клисарова, ако все пак тя влезе на балотаж с Иван Портних - засега не е ясно кой е на второ място, Костадинов отговори, че е ясно, че \"Възраждане\" се бори срещу Портних.\r\nРезултатите от екзитполовете за местните избори вижте в !   ", "date": "2019.10.27", "title": "Костадин Костадинов, \"Възраждане\": Разделението на втори тур е между нормалните и олигархията"}
{"url": "https://www.actualno.com/europe/es-syglasen-na-3-meseca-otsrochka-za-brexit-news_1389089.html", "text": "      ЕС е готов да даде на Обединеното кралство още 3 месеца отсрочка за Brexit, според изтекъл документ на Брюксел, цитиран от британския . Лондон може да напусне общността и по-рано, ако парламентът ратифицира текста на споразумението за напускане, пише вестникът.\"Срокът за излизане се удължава до 31 януари 2020 г.\", е записано в цитирания документ.      Въпреки , ЕС е готов за 3-месечно удължаване на срока до 31 януари 2020-та година. В случай, че споразумението за напускане бъде ратифицирано по-рано от тази дата, страната ще напусне в първия ден на месеца след ратификацията, се казва още в документа.   В него е записано още, че ЕС няма да преговаря а Лондон има задължението да предложи кандидат за европейски комисар в комисията на Урсула фон дер Лайен. По-рано обаче, премиерът Борис Джонсън заяви, че няма номинация за комисар.\r\nДокументът ще бъде обсъждан по време на срещата на посланиците на 27-те държави-членки в понеделник. Президентът на Европейския съвет Доналд Туск заяви, че би искал да избегне спешна извънредна среща на лидерите от Общността по въпроса, а вместо това ще търси съгласие между тях, което ще направи процедурата писмена.  Очаквало се е документът за удължаване на датата на Brexit да бъде подписан в петък, но единственото възражение от страна на Франция е забавило процедурата, пише още Гардиан. След това обаче, френският президент Еманюел Макрон е признал пред Борис Джонсън, че е твърде изолиран, за да продължи да отстоява възраженията си. ", "date": "2019.10.27", "title": "ЕС съгласен на 3 месеца отсрочка за Brexit?"}
{"url": "https://www.actualno.com/burgas/dimityr-nikolov-s-pyrvi-komentar-za-pobedata-si-v-burgas-news_1389038.html", "text": "      Искам да благодаря на всички бургазлии, които ме подкрепиха. Това заяви новият стар кмет на Бургас Димитър Николов в ексклузивен коментар в ефира на bTV.      Николов, който спечели отново доверието на своите съграждани, заяви, че продължава ускореното развитие на морския град. Продължаваме да си изпълняваме предизборните ангажименти. Започваме да готвим бюджет 2020 г. Ще работя в диалог с всички политически сили, коментира Николов.   По време на кампанията и многото ми срещи жителите не ме приемаха като кандидат за кмет, приемаха ме като кмет. Много хора ми казаха, че няма смисъл да гласуват, защото съм бил сигурен и категоричен кмет, каза още Димитър Николов.\r\nРезултатите от екзитполовете за местните избори вижте в !   ", "date": "2019.10.27", "title": "Димитър Николов с първи коментар за победата си в Бургас"}
{"url": "https://www.actualno.com/kardjali/hasan-azis-v-kyrdjali-dps-raboti-za-da-specheli-na-pyrvi-tur-news_1389042.html", "text": "      В Кърджали единствените, които работим, за да спечелим изборите от първи тур, са ДПС. Това заяви кандидатът на ДПС за кмет на града Хасан Азис в ефира на bTV.      Другите кандидати, които са седем, освен нас, работиха за балотаж. Ние работим за първи тур. Ние имаме вътрешни, партийни прогнозни данни, но те ще бъдат утвърдени след 09:00 ч., коментира още Азис.   Благодарен съм на всички партийни структури, които се включиха активно в кампанията. Ние се съсредоточихме изцяло върху нашата кампания. Представихме много идеи, хората чуха посланията ни, надявам се и да са ги разбрали. Основната ни цел е да повишим доверието на хората към местната власт, каза още Азис.   ", "date": "2019.10.27", "title": "Хасан Азис: В Кърджали ДПС работи, за да спечели на първи тур"}
{"url": "https://www.actualno.com/sofia/glas-ot-komiteta-na-manolova-v-tyrsene-na-podkrepa-ot-vsichki-na-balotaja-news_1389043.html", "text": "      Много качествени кандидати, в лицето на г-н Бонев и арх. Игнатов. Програмите ни са изключително близки, радвам се, че успяхме да вземем някакъв превес. Това заяви едно от най-известните лица от Инициативния комитет на Мая Манолова – Никола Вапцаров, праплеменник на великия български поет.      На въпрос дали 10% аванс не е твърде малко, Вапцаров отговори, че това са избори. \"ГЕРБ са една много добре смазана машина, окопала се е здраво\", добави той пред БНТ.   Попитан на чия подкрепа ще разчита Манолова на балотажа, Вапцаров отговори – \"би трябвало всеки човек, който не иска още 4 години от същото, да ни даде своя глас. Ще се радвам на подкрепа на всеки един от кандидатите. София има нужда да загърби политическите си различия и да избере нов кмет, който ще работи за интересите на софиянци и това е Мая Манолова\".\r\nОт 2005 година насам в София не е имало балотаж при изборите за кмет.  Резултатите от екзитполовете за местните избори вижте в ! ", "date": "2019.10.27", "title": "Глас от комитета на Манолова - в търсене на подкрепа от всички на балотажа"}
{"url": "https://www.actualno.com/plovdiv/dani-kanazireva-az-veche-sym-moralnijat-pobeditel-news_1389044.html", "text": "      Хората искат ново и различно управление. Никога не съм правила договорки в партийни офиси, аз искам подкрепата на пловдивчани. Никога не нападнах и обидих никой в тази кампания. Ако човек като мен успее да обърне този партиен модел, би било победа, това ще означава лъч победа. Това заяви кандидатът за кмет на Пловдив Дани Каназирева от \"Съюз за Пловдив\", която най-вероятно отива на балотаж срещу кандидата на ГЕРБ в града -Здравко Димитров.      Все още не смея да се радвам. Аз познавам града си, знаех, че ако има честни избори, аз ще бъда на балотаж. Нагледах се на огромна медийна пропаганда и манипулации. Вярвам в града си. В Пловдив са започвали най-важните процеси в историята на страната ни, коментира тя.   Не се знае дали съм втора, но показах на големите партии как без един купен глас се печелят гласове. Аз вече съм моралният победител, заяви още тя.\r\nЩо се касае до резултатите от предварителните данни - води с около 30-33%, който досега беше областен управител. Според различни данни Дани Каназирева е с 20-тина процента, а Славчо Атанасов е с 14-16%. При общинските листи ГЕРБ печели – с около 26-29%, \"Съюз за Пловдив\", който издигна Каназирева, е с 9-10% по-малко.  Резултатите от екзитполовете за местните избори вижте в ! ", "date": "2019.10.27", "title": "Дани Каназирева: Аз вече съм моралният победител"}
{"url": "https://www.actualno.com/europe/levite-pecheljat-v-turingija-alternativa-za-germanija-sa-vtori-news_1389052.html", "text": "      Лявата партия (ЛП) на печели парламентарните избори на германската федерална провинция Тюрингия, която управлява. Дясната популистка , въпреки прогнозите за победа. Това показват данни, след закриването на избирателните секции съобщава ARD. „Алтернатива за Германия“ спечели изборите на 1 септември т.г в Саксония и Бранденбург, но с днешния резултат остава втора в Източна Германия.      Основаната през 2007 г., ЛП за първи път печели регионални избори в Германия с около 30% от гласовете. През 2014-а партията получи 28,2%. \"Алтернатива за Германия\", от друга страна, удвоява резултата си: подкрепена от приблизително 24% от избирателите в Тюрингия (10,6% през последните избори).   Коалиционните партии - Християндемократическият съюз (ХДС) и Социалдемократическата партия на Германия (СПД) - се провалиха на изборите.\r\nХДС получава само около 22% от гласовете, СПД получава около 8,5%. Зелените взимат около 5,5% от гласовете.   ", "date": "2019.10.27", "title": "Левите печелят в Тюрингия, „Алтернатива за Германия“ са втори"}
{"url": "https://www.actualno.com/curious/sedmichen-horoskop-za-28-oktomvri-3-noemvri-news_1389005.html", "text": "       Овен       През тази седмица заложете на грижата за финансовото ви състояние. Вероятно ще се наложи да направите някои икономии, ако искате да реализирате замислите си. В сряда ви предстоят преговори, които няма да протекат по планирания начин. В петък не се доверявайте на никого по ваш личен въпрос. През почивните дни не поемайте задължения, свързани с работата. Погрижете се за здравето си. Телец Това е седмица, в която да не се вторачвате в проблемите. Те съвсем не са толкова сериозни, а вие имате нужда от глътка въздух и от красота. Посветете периода на посещения на концерти, изложби и други културни мероприятия. Може сами да направите нещо красиво, независимо дали сте професионалист или не. В личен план това ще спомогне за повече разбирателство с половинката ви.   Близнаци Тази седмица е важно да сте в крак с новините. Добре е дори да се опитате да получите изпреварваща информация. Това се отнася, както до професионалния ви, така и за личния ви живот. Сряда е добър ден за промяна. Четвъртък и петък оставете за размисли и анализ на случващото се. През почивните дни си осигурете досег с природата и чистия въздух. Водните процедури също ще ви се отразят добре. Рак     Тази седмица е време за покоряване на служебни върхове. Бъдете уверени в способностите си. Ще излизате победител от преговори и спорове. В средата на седмицата вече ще имате яснота как точно ще се развият събития. Четвъртък и петък са подходящи дни за уреждането на въпроси, свързани с личния ви живот. През почивните дни направете нещо нетипично и необикновено, което да създаде красиви спомени у вас. Лъв През тази седмица ще получите и своето възмездие в партньорските отношения, точно в момент, когато си мислите, че по-зле не може да бъде. В средата на седмицата е възможно нервите ви да не издържат и ще ви бъде много трудно да сдържате емоциите си. Тогава трябва да сте по-отстъпчиви и мъдри, което ще ви помогне да разсеете облаците, които са се струпали над главата ви. Почивните дни задължително прекарайте в истинска почивка – никаква домакинска  работа или проверяване на служебната поща. Дева През тази седмица звездите ви съветват да не взимате важни решения и да не предприемате важни стъпки. Това е така, тъй като ще сте прекалено възприемчиви към съветите на приятелите си, до такава степен, че неволно ще им позволите да диктуват живота ви. В края на седмицата някои представители на знака ще са потопени изцяло в любовната връзка, която са започнали наскоро и ще имат своите моменти на неповторимо щастие.   Везни През тази седмица ще бъдете изпълнени с енергия и идеи, които ще ви тласкат напред и ще ви помогнат да предизвиквате възхищението у околните. Възможно е да имате известни проблеми в личните си отношения, но това няма да е за дълго. В сряда избягвайте откритите единоборства с колеги, а изчакайте подходящия момент да нанесете своя удар. Опитайте още в петък вечер и да прекарате целия уикенд със семейството си на някое спокойно място. Скорпион През тази седмица не давайте поводи да бъдете критикувани. Наяве може да излезе фактор, с който до момента не сте били запознати. Каквото е да се случи не се срамувайте от себе си. В сряда и четвъртък потърсете подкрепа от приятели във връзка с разрешаването на битов въпрос. В петък може да изникне непланирана работа за вършене. В почивните дни се отдалечете възможно най-много от рутината. Стрелец Очаква ви лека и приятна. Тонусът ви ще е добър и всякакъв вид дейност ще ви носи удоволствие. Така всеки контакт или пътуване ще бъде изключително във ваша полза. Бъдете внимателни при новите запознанства и не започвайте да разказвате живота  си на всеки, просто защото ви е станал симпатичен.Творческите натури сред вас няма да се оплакват от липса на вдъхновение. Козирог Това е седмица, в която ще реализирате много от желанията и мечтите си. Възможностите сякаш ще работят за вас. Това може да не е само служебен успех, но и преоткриване на дейност, свързана с дома или градината която ще ви разсее. Дори да не сте правили подобни неща, не се отказвайте да опитате. Няма да съжалявате. В края на периода е възможна среща с хора,  с които не сте се виждали отдавна и ви познават в друга светлина. Водолей Това е седмица, в която ще срещнете много от страховете си. Не се подавайте на паниката. Ще излезете победители от всички ситуации, в които се окажете. В личен план от вас може да бъде поискано повече, отколкото си мислите, че може да дадете. Направете така че да оправдаете очакванията. В края на периода не подлагайте на съмнение лоялността на вашите близки. Риби Това е седмица, в която ще можете покажете най-добрите си качества. Не бъдете скромни и смело демонстрирайте уменията си. В средата на периода не си позволявайте да оставяте нещо недовършено. Направете си ясен график и спазвайте стриктно сроковете. Най-важният съвет е да се владеете емоционално, за да не кажете нещо, за което по-късно ще съжалявате. ", "date": "2019.10.27", "title": "Седмичен хороскоп за 28 октомври - 3 ноември"}
{"url": "https://www.actualno.com/asia/govoriteljat-na-idil-syshto-e-bil-ubit-news_1389056.html", "text": "      Говорителят на е бил убит в неделя в северната част на Сирия, съобщи висш кюрдски представител, цитиран от AFP, часове след като лидерът на групировката       Представител на кюрдските Сирийски демократични сили, който е пожелал анонимност, защото не е оторизиран да говори по въпроса е заявил, че говорителят на ИДИЛ Абу Хасан ал-Мухаджир е бил убит при друга, отделна операция.   „Ал-Муджахир, дясната ръка на Абу Бакр ал-Багдади и говорител на ИДИЛ, е станал мишена в село Аин ал-Байда, близо до Джераблус в координирана операция между разузнаването на Сирийските демократични сили и американската армия“, написа в Туитър лидерът на Сирийските демократични сили Мазлум Абди. ", "date": "2019.10.27", "title": "Говорителят на ИДИЛ също е бил убит "}
{"url": "https://www.actualno.com/society/politolog-ako-slavi-se-beshe-vkluchil-v-izborite-shteshe-da-ima-intriga-news_1389007.html", "text": "      Изборни интриги ще има в София, Пловдив и Русе. Около това мнение се обединиха социолът от \"TREND\"  Димитър Ганев и политологът Христо Панчугов в ефира на Нова телевизия. Според Панчугов е щяло да има интрига и ако Слави Трифонов е влязъл по-рано в политиката.      \"Традиционно на местните избори цената на гласовете е най-висока, тъй като залогът е най-тежък. В сравнително малко община е нормално този глас да тежи много. И натискът за купуването на гласове е много по-силен от европейски и президентски избори например. Това е защото има местни бизнес и корпоративни групи, които понякога грубо казано играят за себе си\", коментира Ганев.   \"Кампаниите работят трайно срещу това да са интересни на избирателите. Против това да има състезание. Против това да има истински разговор, истински дебат\", коментира политологът  Христо Панчугов.\r\nГанев е категоричен, че при наличието на социални мрежи да скриеш резултата от изборите е трудно. Той  на мнение, че не може да се забрани на един човек да пише статуси в тях.   ", "date": "2019.10.27", "title": "Политолог: Ако Слави се беше включил в изборите, щеше да има интрига"}
{"url": "https://www.actualno.com/politics/predsedateljat-na-shtaba-na-vmro-se-oplaka-ot-natiska-na-izborite-na-gerb-i-bsp-news_1389048.html", "text": "      Изказвам искреното си възмущение от случилото се на тези избори, от натиска на ГЕРБ и на ДПС по места. Това заяви депутатът от ВМРО и председател на предизборния им щаб Юлиан Ангелов.      Изборите не са провал, ВМРО най-вероятно ще удвои броя на общинските си съветници. Очаквам между 10 и 15 общини кандидатите ни да отидат на балотаж, добави Ангелов.   Що се отнася до София и слабия резултат на Ангел Джамбазки, който е пети в кметското състезание за София, председателят на предизборния щаб на ВМРО смята, че тук своеобразна вина имат медиите, които се фокусирали главно върху Фандъкова и Манолова. За общинските съветници Ангелов прогнозира удвояване – от трима на шестима общински съветници.\r\nРезултатите от екзитполовете за местните избори вижте в !   ", "date": "2019.10.27", "title": "Председателят на щаба на ВМРО се оплака от натиска на изборите на ГЕРБ и БСП"}
{"url": "https://www.actualno.com/politics/pak-globi-za-medii-zaradi-izborite-no-edna-goljama-televizija-se-otyrva-news_1388997.html", "text": "      Както обикновено на избори, и през днешния ден ЦИК наложи наказания на някои медии за незаконно отразяване на процеса. По-интересното обаче е, че една от големите телевизии се размина с наказание още преди почивните дни.      Изданията и , собственост на Недялко Недялков ( от \"блясъка\" на Недялков по време на протеста в подкрепа на единствения кандидат за главен прокурор Иван Гешев), бяха наказани, защото публикуват данни от екзитполове преди края на изборния ден (20:00 часа). И двете издания играеха „на едро” – директно с имена, без прикривания зад класации на песни, автомобили и какво ли още не.   Според Изборния кодекс, глобата е между 2000 и 5000 лева при първо нарушение и 5000 до 10 000 лева при повторно (чл. 475).\r\nИнтересен факт е, че на 25 октомври, т.е. петък, ЦИК е заседавала дали да накаже . Причината е, че на 22 октомври, в сутрешния блок на телевизията \"Здравей, България\", са представени социологически проучвания на агенциите \"Маркет Линкс\", \"Сова Харис\" и \"Медиана\" по повод изборите, в които липсва информация за възложителите на проучванията и за източниците на финансирането им. Глобата е същата, каквато сега е наложена на \"24 часа\" и агенция ПИК. Само че при дали да бъде наложена въпросната санкция, гласовете се делят 8:7 в полза на това да има глоба, а са необходими поне две трети одобрение – затова Нова телевизия не е глобена!  Без глоба минава и bTV, но по малко . Кандидатът за кмет на Варна Цветан Атанасов  подава жалба срещу цитирано в телевизията и направено по поръчка на bTV проучване на \"Маркет Линкс\", според което от 11 кандидати за кметове в морската ни столица в проучването са представени поименно само четирима, а другите са обединени в едно. Атанасов счита това за манипулативно, но ЦИК казва, че по закон не контролира методиката, по която се правят социологически проучвания. ", "date": "2019.10.27", "title": "Пак глоби за медии заради изборите, но една голяма телевизия се отърва"}
{"url": "https://www.actualno.com/asia/trymp-lideryt-na-id-se-e-samoubil-s-jiletka-s-eksplozivi-video-news_1388972.html", "text": "      Лидерът на \"Ислямска държава\" Абу Бакр Ал Багдади се е взривил с жилетка с експлозиви, убивайки себе си и три от децата си. Това е станало след като американските специални сили са го хванали в капан в тунел в Сирия. съобщи президентът на САЩ Доналд Тръмп, цитиран от AFP.      \"Тялото му беше обезобразено от взрива. Тунелът се е срутил върху него в допълнение. Но резултатите от теста дадоха определена незабавна и напълно положителна идентификация. Това е той,“ заяви още американският лидер.\r\n\"Главорезът, който се опитваше толкова силно да сплаши другите, прекара последните си мигове в пълен страх, в пълна паника и ужас, ужасен от американските сили, които идват към него\", коментира Тръмп в Белия дом.       Интересен факт е, че Русия изрази съмнение дали Багдади действително е мъртъв. Това стана ясно от думите на говорителят на руското министерство на отбраната Игор Конашенков. Припомняме, че американската операция срещу лидера на ИД стана в контролиран от руските сили район. Според Конашенков, увеличаването на броя на хората, които заявяват, че са участвали в ликвидирането на Багдади и разпространяват противоречиви подробности за операцията, буди съмнения в истинността и успеха ѝ, но Москва изчаква повече данни. Освен това, Русия не вярва нещо особено да се промени, дори Багдади да е наистина мъртъв.\r\nМеждувременно кюрдските сили в Сирия коментираха, че очакват отмъстителни атаки от групировката \"Ислямска държава\" след съобщението на САЩ, че лидерът на джихадистите Абу Бакр ал Багдади е бил убит, пише още агенция \"Фокус\".\r\n\"Спящите клетки ще търсят отмъщение за смъртта на Багдади\", заяви пред AFP Мазлум Абди, главнокомандващ на Сирийските демократични сили - фактическата армия на кюрдската администрация, която държи в затвори хиляди бойци на „Ислямска държава“.      ", "date": "2019.10.27", "title": "Тръмп: Лидерът на ИД се е самоубил с жилетка с експлозиви (ВИДЕО)"}
{"url": "https://www.actualno.com/society/cik-2-709-340-bylgari-sa-glasuvali-do-1830-chasa-news_1389015.html", "text": "      42.85% от българските граждани часа или 2 709 340 избиратели, предаде  БГНЕС.      214 са постъпили в Централна избирателна комисия днес.   Изборният ден продължава до 20.00 часа, като ако на места има опашки от чакащи гласоподаватели изборният ден ще бъде удължен.\r\n32.78% е избирателната активност за София към 18.30 часа.  Чувалите с бюлетини и изборни книжа се предават и обработват в столичната зала „Арена Армеец”. ", "date": "2019.10.27", "title": "ЦИК: 2 709 340 българи са гласували до 18.30 часа  "}
{"url": "https://www.actualno.com/politics/mestni-izbori-2019-kup-signali-za-narushenija-vkluchitelno-ti-si-myrtyv-news_1389000.html", "text": "       Сигнал за подавани попълнени бюлетини постъпи в Общинската избирателна комисия и в Районна прокуратура-Асеновград. Драмата се разиграла в 58-ма секционна избирателна комисия (СИК), разположена в ОУ \"Никола Вапцаров\", където гласоподавателите предимно са от ромски произход. Председателят на секцията разказа пред , че сигналът е  подаден от лице, което е установено по-късно. По думите ѝ, е съобщил, че му е дадена попълнена бюлетина, но \"това не е вярно\".      \"Дадоха му се празни бюлетини. Той влезе в кабината и след около 10 секунди излезе с изказване, че тя имала две зачертавания, които са били предварително отбелязани \", посочи председателят на 58-ма СИК. В този момент мъжът разтворил бюлетината и разкрил вота си, което автоматично прави бюлетината невалидна. Тогава му е била дадена нова бюлетина, той е влязъл да гласува и си е тръгнал. \"Смятам, че тук не са му дадени тези бюлетини. Имаме такива, които са сгрешени, невалидни, скъсани неправилно и без баркод - те ще бъдат вписани по-късно в протоколите\", заяви председателят.\r\nМъжът, който е сигнализирал е възроптал и срещу това, че бюлетината не е била откъсната пред него, а са били натрупани няколко и разположени встрани от двама от членовете. По думите им, те са разгърнали всички, за да се убедят присъстващите, че бюлетините са празни, а не попълнени. Практиката по предварително скъсани и сгънати бюлетини се извършвала, защото пред секцията чакали много хора на опашка. Председателят на комисията каза още, че заради сигнала на проверка в секцията са пристигнали представители на икономическа полиция, юристи от община Асеновград и представители на Общинската избирателна комисия (ОИК). Дежурният прокурор в Асеновград Борис Михов потвърди за случая, но бе категоричен, че нарушение не е открито. Той уточни, че няма образувано досъдебно производство и заяви, че полицейското присъствие в училището, а и в самата секция е засилено, заради което \"вероятността да се случи подобно нещо е минимална и няма опорочаване правото на глас\".  ОИК-Асеновград също се произнесе с решение към председателя на СИК с №58 да не се късат и сгъват предварително бюлетини. Избирателната активност към 17:00 ч. в Асеновград е над 45%. По непотвърдена информация, сигнализирано е, че членове на СИК в ОУ \"Отец Паисий\" в Асеновград пък питали гражданите дали искат една или две бюлетини. Сигнал до ОИК официално подаден обаче няма. Нарушения в цялата страна    Според говорителя на ЦИК Александър Андреев, досега има около 190 сигнала за нарушения. Един от най-екстравагантните идва от Инициативния комитет на Мая Манолова. В сигнала се твърди, че в секция в квартал \"Дружба\" е отказана регистрация като представител на Манолова на Никола Вапцаров, бивш зам.-кмет на район \"Младост\" и част от комитета на Манолова. Основанието било, \"че е всеизвестен фактът, че Никола Вапцаров е мъртъв\". Никола Вапцаров е праплеменник на големия ни поет. Иначе само от комитета на Манолова са подадени 29 жалби.    В ОИК-Кюстендил е постъпил сигнал, че в района на Професионална гимназия по селско стопанство, където се намират 3 избирателни секции е забелязан микробус, който организирано извозва гласоподаватели. Посочени са марката и номера на автомобила.\r\nПрокуратурата в Монтана работи по два сигнала за купуване на гласове в села на региона, включително в община Берковица.\r\nОИК - Севлиево проверява сигнали за непозволена предизборна агитация. В Трявна също са подадени сигнали за агитация, за събиране на групи хора в заведение, които са приканвани да гласуват за определен кандидат за кмет, а също и за общински съветник. Други посредници пък обикаляли по домовете, за да агитират в полза на един от кандидатите.\r\nОбразувани са 65 досъдебни производства от прокуратурата с предмет престъпления против политическите права на гражданите и престъпления, свързани с изборите, като 10 от тях са бързи производства, а по 55 се провежда разследване по общия ред.   Общо 46 разследвания са за престъпления против политическите права на гражданите, а 19 са с предмет престъпления, свързани с изборите. Привлечени 10 лица в качеството на обвиняеми. 3 досъдебни производства са прекратени.   Има 901 прокурорски преписки, от които по 545 е постановен отказ да се образува досъдебно производство. Прокуратурите в страната са изпратили по компетентност на други органи 39 преписки, а по останалите 317 преписки се извършва проверка по реда на Закона за съдебната власт.\r\nДо настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 6 лица /кандидати за кметове и общински съветници/ по разследване на Специализираната прокуратура и за привличане на 8 лица / кандидати за общински съветници/ като обвиняеми по разследвания на Софийска градска прокуратура. За шестте лица с имунитет по досъдебното производство на Специализираната прокуратура, ЦИК даде разрешение за привличането им като обвиняеми и за задържането им по реда на чл. 64 ал.2 от НПК. С определение на СпНС са задържани под стража 4 обвиняеми.\r\nЦИК даде разрешения за привличането им като обвиняеми за 7 лица по разследванията на Софийска градска прокуратура. За едно от лицата се очаква решението на комисията.\r\nИнформацията е актуална към 17:00 часа на днешния 27 октомври, предава БГНЕС. ", "date": "2019.10.27", "title": "Местни избори 2019: Куп сигнали за нарушения, включително \"ти си мъртъв\""}
{"url": "https://www.actualno.com/asia/ramzan-kadirov-ne-vjarva-che-abu-bakr-al-bagdadi-e-ubit-news_1389018.html", "text": "      Президентът на Чечения Рамзан Кадиров на своят канал в социалната мрежа „Телеграм“ коментира новината за на \"Ислямска държава\" Абу Бакр ал Багдади с цитат от Гогол, като изразява несигурност в новината, пише руският вестник \"Московский Комсомолец\", цитиран от агенция \"Фокус\".      Кадиров реагира на убийството на лидера на „Ислямска държава“ с цитата Гогол – думите на Тарас Булба, казани на Андрей. „Родих те, ще те убия!“. Освен това Кадиров изрази несигурност, че лидерът на „Ислямска държава“ е убит, защото това не е първото съобщение за неговата смърт. Кадиров припомни също, че дори и Ал Багдади да е мъртъв, „Ал Кайда“ все още е жива.\r\n\"Смъртта на Ал Багдади променя малко, ако делим терористите на добри и лоши\", каза Кадиров. Той добави, че Сирия трябва да бъде напълно изчистена от бойци на „Ислямска държава“\r\nПо-рано редица американски медии, позовавайки се на Белия дом, съобщиха, че Ал Багдади е ликвидиран в Идлиб с голяма степен на вероятност, което по-късно бе потвърдено от американския президент Доналд Тръмп.          Иранският министър на информацията Мохамад Джавад Азари Джахруми омаловажи съобщението на Съединените щати, че са ликвидирали в Сирия лидера на групировката \"Ислямска държава\" Абу Бакр ал Багдади, предаде Ройтерс.\r\n\"Не е голяма работа. Вие просто убихте ваше създание\", написа в Туитър иранският министър, имайки предвид американското съобщение.    Говорителят на иранското правителство Али Рабией заяви, че смъртта на Багдади \"няма да сложи край на \"Ислямска държава\" и нейната идеология, която бе създадена и процъфтяваше с помощта на регионални петродолари. ", "date": "2019.10.27", "title": "Рамзан Кадиров не вярва, че Абу Бакр ал Багдади е убит"}
{"url": "https://www.actualno.com/society/syzdadoha-li-obyrkvane-chetirite-buletini-na-izborite-news_1389023.html", "text": "      В някои населени места избирателите гласуваха с по четири бюлетини. Имаше ли объркване сред упражняващите правото си на вот?      „Според мен е трудно да се гласува. Има много хартия. Ще има баби, които със сигурност ще пропуснат някои неща. Трябва да се избегнат тези бумащини”, коментира Милен Маринов пред Нова телевизия.   За възрастните в Мировяне многото листове не били проблем - важно било да са наясно с избора си преди да гласуват.\r\nНай-дълга в Столичната община е бюлетината за общински съветници. Затова някои от гласоподавателите изпитаха трудности.  Многото и различни бюлетини могат да се окажат проблем и за тези, които ще ги  броят, защото след сгъване избирателите ги поставят в една и съща урна.\r\n„Трудност ще има. Нека следващия път, когато се провеждат местни избори с толкова много бюлетини, да се сложат три кутии”, коментира Гинка Петкова, член на СИК.   Оказва се обаче, че не броенето притеснява членовете на столичните комисии, а носенето на протоколите в „Арена Армеец”.    „Не ми се вярва да приключим в неделя вечерта. По-вероятно е в понеделник”, посочи Юлина Веселинова. ", "date": "2019.10.27", "title": "Създадоха ли объркване четирите бюлетини на изборите?"}
{"url": "https://www.actualno.com/america/dve-jertvi-i-mnogo-raneni-pri-strelba-v-teksas-news_1389003.html", "text": "      Двама души са убити и най-малко 14 са ранени на студентско парти в град Грийнвил, недалече от Далас, в южния американския щат Тексас, предаде       Малко преди полунощ снощи по време на бал на випускници на филиал на Тексаския университет A&M University. Според висш местен полицейски служител, стрелбата започнала около 15 минути след като полицаите вече пристигнали на мястото на партито. Те били повикани по сигнали за незаконно паркиране и чули изстрели от задната страна на сградата, но не могли да определят . При последвалия оглед на сградата вътре били намерени двамата убити. Други 14 души са потърсили медицинска помощ или са хоспитализирани с различни наранявания. Няма информация и колко сериозни са травмите на ранените.   Стрелецът се издирва, но засега властите не разполагат с негово описание. От университета казаха, че партито не е официално организирано от управата, а от самите участници. По по думите на полицаите на него имало около 750 души. От офиса на местния шериф съобщиха, че ще дадат повече информация по случая на пресконференция по-късно днес.   ", "date": "2019.10.27", "title": "Две жертви и много ранени при стрелба в Тексас"}
{"url": "https://www.actualno.com/america/v-kalifornija-preporychvat-evakuacija-na-naselenieto-zaradi-pojarite-news_1388983.html", "text": "      Властите в Калифорния разпоредиха евакуация на населението заради масовото спиране на електроподаването вследствие на продължаващите пожари в щата.      Около 90 000 души вече получиха разпореждане да напуснат градовете в Северна Калифорния, предаде БГНЕС.   От службата на шерифа съобщават, че всеки, който е останал все още в тези задължителни за евакуиране райони, трябва да напусне, съобщава BBC.\r\nНовата заповед за евакуация обхваща огромен район на окръг Сонома, включително Санта Роса, където живеят около 175 000 души.  Окръг Сонома е опустошен от пожара Кинкейд, който вече опустоши 10 300 хектара земя.\r\nОпасенията от възникването на нови пожари принудиха компанията за доставка на газ и електричество Pacific Gas Electric да започне превантивно спиране на електрозахранването. Това ще засегне 94 000 домакинства и предприятия в различни градове от щата.   В Лос Анджелис и Сонома е обявено извънредно положение, а хиляди пожарникари се борят с огъня.    Пожарът в Кинкейд в Северна Калифорния започна седем минути след повреда в близост до електропровода, но PG&E все още не е потвърдила дали аварията е предизвикала пожара.\r\nОгънят се е разразил в отдалечен, стръмен участък, което затруднява достъпа до него, съобщават от пожарната служба. ", "date": "2019.10.27", "title": "В Калифорния препоръчват евакуация на населението заради пожарите"}
{"url": "https://www.actualno.com/society/nad-190-jalbi-i-signali-do-cik-za-izborni-narushenija-news_1389006.html", "text": "      Говорителят на ЦИК Александър Андреев съобщи пред БНР, че са удовлетворени четири искания на главния прокурор от днес да бъдат снети имунитетите на кандидати за кметове и общински съветници.      \"В едни от случаите става въпрос за предлагане на имотна облага на избиратели, нарушаване на избирателните права. В другия случай става дума за друго престъпление, което няма нищо общо с изборния процес\". Андреев уточни, че това не засяга правата на тези лица като кандидати и те продължават в предизборната надпревара.   До момента няма драстични нарушения на изборния процес.\r\nКъм 17.30 часа в ЦИК са постъпили около 190 жалби и сигнали. Александър Андреев и обясни:  „Една част от тях са свързани с организацията на изборния процес в секциите. Другата - с избирателните права. Тук включваме непредоставени бюлетини на избиратели или избиратели, които са се оплакали от това, че не са включени в избирателните списъци. 48 са жалбите и сигналите, подадени във връзка с предизборна агитация. Основните сигнал не са от съществено значение, защото се отнасят до публикации в социалните мрежи или за вече съществуващи билбордове и плакати, които са разлепени в рамките на кампанията. Има и установени нарушения във връзка с публикуването на данни от социологически проучвания. Вече са , за които е установено нарушение. . Тези сигнали трябва да се насочват към Районните прокуратури и Районните управления на МВР. Нито ЦИК, нито общинските избирателни комисии имат компетентност в тази връзка“.\r\nСанкциите за публикуване в нарушения на закона на данни от социологически проучвания са между 2000 и 5000 лева, припомнят от ЦИК. Първите две установени нарушения бяха за два сайта на информационна агенция и на информационен всекидневник.\r\n\"Има секции на различни местна в страната, където на избирателя не се предоставят всички бюлетини, а се очаква той да каже за кои избори желае да гласува и му се дава само тази бюлетина, което е неправилно. СИК трябва да дават всички бюлетини, с които се гласува в съответната секция, а вече избирателят е този, който може да каже, че не желае да гласува за определен вид избор и да не му бъде предоставена тази бюлетина - за този избор, за който той не желае да гласува\", поясни Андреев по-рано днес. Той заяви, че ще бъде изпратено съответно указание в тази насока на СИК:       \"Изрично да бъде указано, тъй като на избирателя би трябвало да му се предостави възможност да гласува с всичките бюлетини, а не да се очаква той първоначално да заяви или не дали ще гласува с определена бюлетина, само ако той вече възрази или каже, че не желае. Тогава не би трябвало да му се дава другата бюлетина\".\r\n\"Там, където е било необходимо, са дадени съответни указания от страна на ОИК след нашите указания. Затова аз считам, че за момента изборният ден протича нормално. Няма нищо, което да може да опорочи за момента гласуването на избирателите\". и общински съветници преминава в 12 138 секции, включително в подвижни секции и тези в болници и в затвори. \"Всички секционни избирателни комисии работят\", каза за БНР говорителят на ЦИК Таня Цанева.\r\nВсички сигнали за нередности в изборния ден да бъдат отправяни към общинските избирателни комисии, призова Цанева:\r\n\"За да не се губи време за тяхното отстраняване, а не чрез ЦИК и ние да ги препращаме към съответната ОИК\".      Малките общини вече отчитат висока спрямо предишните местни избори активност, отчете Цанева.\r\nПо-рано днес говорителят на ЦИК Александър Андреев посъветва избирателите за по-внимателно сгъване на бюлетините, които на тези избори са изработени от по-твърда хартия:\r\n\"Добре е да бъде прегъвана по самите сгъвки, за да не се отвори, тъй като при пускането в кутията, особено ако кутията не е запълнена може да се отвори и да се види гласуването на избирателя\". ", "date": "2019.10.27", "title": "Над 190 жалби и сигнали до ЦИК за изборни нарушения"}
{"url": "https://www.actualno.com/curious/dneven-horoskop-za-28-oktomvri-news_1389008.html", "text": "       Овен       Днес ще бъдете особено подозрителни към всички и информацията, която получавате. Мнителността в случая ще ви е полезна, тъй като това ще ви спести неприятните преживявания, свързани с някоя не толкова добра новина. Телец Днес съществува опасност да станете жертва на апатия. Може и да е за дълго. Най-добрият начин да го преодолеете е да се заровите в работа, да останете без дъх, така няма да ѝ дадете шанс да припари до вас.   Близнаци Днес няма да имате възможност да участвате в събитията, което може да ви разстрои. Ще ви бъде отредена ролята на наблюдател. Не тъжете, това често е най-добрата позиция. Информацията, която ще получите ще бъде безценна. Рак     Днес ще бъдете изпълнени с енергия, но в един момент ще трябва да я укротите. Търсейки изход може да поемете в посока, която не е добра за вас. Водете се от разума и потушете емоциите. Лъв Лекотата, с която ще приемате предизвикателствата на живота ще ви даде неоспоримо предимство пред всички ваши конкуренти в работата. Очакват ви много нови познанства, които ще са ви полезни сега и в бъдеще. Дева Този понеделник ще сте изключително щедри. Не пренебрегвайте себе си заради някой друг. Погрижете се и за вашите нужди.   Везни Талантът ви днес ще бъде в това да се месите в чужди работа и да объркате нечии планове. Едва ли ще бъдете доволни от себе си, обаче, или поне от реакцията на околните. Скорпион Този понеделник с лекота ще потушавате конфликтните ситуации и ще може да се наслаждавате на любовта на партньора си. Във връзката ви ще цари разбирателство, а страстите ще са за добро. Стрелец Бъдете пестеливи днес, не си позволявайте разхищения. Денят не е подходящ за крупни покупки. Ще са ви нужни средства за непредвидени разходи. Козирог    Този понеделник  не пренебрегвайте правилното хранене. Не преяждайте и не гладувайте. Пазете нервите си, тъй като всяко нервно напрежение се отразява на слабото ви място – стомахът. Водолей Днес обърнете повече внимание на дихателната си система. Сега е моментът да оставите цигарите, ако сте пушач, или поне да ги намалите. Риби Днес ще са ви необходими доста усилия,  за да се накарате да свършите нещо. Но няма да е трудно, наистина, само направете първата крачка и няма да може да спрете. ", "date": "2019.10.27", "title": "Дневен хороскоп за 28 октомври"}
{"url": "https://www.actualno.com/society/v-carevo-razsledvat-za-kontroliran-vot-news_1389010.html", "text": "      В се водят пет разследвания за нарушения на изборния процес. В прокуратурата са постъпили сигнали от Бургас, Карнобат и Царево, като в Царево се води разследване за контролиран вот, предава БНР.      15 са , внесени в общинските избирателни комисии в цялата област.   63,30 на сто или най-високата избирателна активност до момента е регистрирана в община Несебър. Там се гласува масово, а в селата с ромско население и под строй.\r\nВ село Оризаре отричат да са раздавани пари, но знаят какви суми се предлагат.  Три са постъпили за Созополското село Зидарово. Там е оказван натиск върху жителите на ромската махала да гласуват и е засечен вот, заснет с мобилен апарат.\r\nВ Царево и Сунгурларското село Подвис има извозвани до избирателните секции хора от кандидати за местната власт.        ", "date": "2019.10.27", "title": "В Царево разследват за контролиран вот"}
{"url": "https://www.actualno.com/society/4285-e-izbiratelnata-aktivnost-v-stranata-kym-1730-chasa-news_1389021.html", "text": "      42,85% е към 17.30 часа. 2 709 340 избиратели са отишли до урните. Съпоставено с 2015 година разликата е минимална в полза на предишния вот, по данни на ЦИК, цитирани от БНР.      Най-ниска е избирателната активност във Варна - 14,71%, а най-висока е в Макреш, област Видин - 49,88%.   Към 17.30 часа в ЦИК са , посочи Александър Андреев и обясни пред БНР:\r\n\"Една част от тях са свързани с организацията на изборния процес в секциите. Другата част са свързани с избирателните права. Тук включваме непредоставени бюлетини на избиратели или избиратели, които са се оплакали от това, че не са включени в избирателните списъци. 48 са жалбите и сигналите, подадени във връзка с предизборна агитация“.   ", "date": "2019.10.27", "title": " 42,85% е избирателната активност в страната към 17.30 часа"}
{"url": "https://www.actualno.com/dobrich/policijata-v-kavarna-proverjava-jalba-za-kupuvane-na-glasove-news_1388935.html", "text": "      Към Районното управление на полицията в Каварна е препратен получен сигнал в ОИК за проверка на жалба контролиран вот, предаде кореспондентът на .      Жалбата е подадена от кандидата за кмет на община Каварна Красимир Кръстев от НФСБ. В нея е посочено, че гласоподаватели са извозвани с две превозни средства до секция в село Белгун. Посочени са хората, ангажирани с извозването, както и снимков материал. Съмнението на Кръстев е, че е налице склоняване за гласуване в полза на определен кандидат.   Хората с право на глас в община Каварна са 12 793. Към 12:30 часа вота си са упражнили 3 976 души, което е 31,08%.\r\nВ Добричка област броят на гласоподавателите е 162 662. Най-висока до момента е активността в община Крушари – 35,46 на сто, следвана от община Тервел, където до урните са отишли 33,46% от избирателите. Най-вяло е гласуването в областния град Добрич – едва 20,36%.   ", "date": "2019.10.27", "title": "Полицията в Каварна проверява жалба за купуване на гласове"}
{"url": "https://www.actualno.com/pleven/aktivnostta-v-pleven-povtarja-mestnijat-vot-prez-2015-g-news_1388940.html", "text": "      Активността на избирателите в община Плевен към 13:00 ч. днес повтаря активността им на местните избори преди 4 г. В първите 7 часа от изборния ден в урните са пуснали бюлетини 22 220 души – 22,7 на сто от имащите право на глас. През 2015 г. този процент е бил 22,68.      Правото да си определят кой да им управлява общината през следващите 4 години имат 115 329 души. От тях в областния град са 95 334 души. Те могат да избират между 10 кандидати за плевенски градоначалник.    ", "date": "2019.10.27", "title": "Активността в Плевен повтаря местният вот през 2015 г."}
{"url": "https://www.actualno.com/society/bojko-borisov-prezidentyt-radev-agitira-i-izricha-neistini-podvejda-izbiratelite-news_1388936.html", "text": "      „Когато говориш за върховенството на закона, трябва да го спазваш, да даваш личен пример. Това не е ли агитация? Когато говориш за лидера на една партия, показваш, че не си равно отдалечен. А когато изричаш и неистини, подвеждаш избирателите“. Така коментира думите на президента Радев премиерът Бойко Борисов, след като гласува днес в училището в Банкя.      По-рано днес Румен Радев заяви, че Борисов се опитва да прехвърля отговорността си към него относно избора на Иван Гешев за главен прокурор. „От 24-ма членове на ВСС парламентарната квота е единадесет или илевън, ако така ще ме разбере по-добре. От тях само трима са кандидатури на ГЕРБ, а петима са на БСП и ДПС, партиите, които подкрепиха Радев“, каза още Борисов. Според премиера държавният глава нарушава изборния кодекс и извършва пряка агитация като в изборни ден е говорил по негов адрес.   По-рано днес президентът Румен Радев заяви относно кандидатурата на Иван Гешев за главен прокурор, че \"няма действа под натиск, от която и да е страна\". Борисов бе категоричен, че президентът трябва да каже от кого идва този натиск.    „ГЕРБ ще предложи нова промяна в процедурите за избор на главен прокурор. Ще бъде махната възможността министърът на правосъдието да издига свой кандидат за поста“, каза още Борисов. За него тя била лицемерна и ГЕРБ нямало никога да издигнат свой човек за главен прокурор. „Винаги съм казвал: съдиите да си избират съдиите, прокурорите – прокурорите“, допълни Борисов. ", "date": "2019.10.27", "title": "Бойко Борисов: Президентът Радев агитира и изрича неистини, подвежда избирателите"}
{"url": "https://www.actualno.com/crime/pojar-bushuva-v-podnojieto-na-buzludja-zaradi-piknik-news_1388939.html", "text": "      Пикник е причината за пожар в подножието на Бузлуджа. Няколко семейства излезли сред природата в изборния ден и запалили огън, но той обхванал сухи треви и се разраснал, предаде БГНЕС.      Първоначално огънят е тръгнал от сухи треви и ниска растителност, след което се прехвърля по билото на местността хайдушка поляна, където има смесена гора. Има опасност огънят да навлезе в борова гора. Местността е труднодостъпна, като пожарникари и горски се опитват да спрат разпространението на пожара.    ", "date": "2019.10.27", "title": "Пожар бушува в подножието на Бузлуджа заради пикник"}
{"url": "https://www.actualno.com/society/zashto-izbrah-da-ostana-v-bylgarija-chetirima-bylgari-razkazvat-news_1388943.html", "text": "       .      Историите за България, независимо дали са написани в западноевропейските вестници, или се разказват в източноевропейските кръчми, следват една и съща схема: , няма какво да предложи на жителите си и затова по-бързо, отколкото в която и да било друга държава членка на ЕС. Тези, които умират, са повече от тези, които се раждат. А заминаващите да работят в други страни са стотици хиляди. Никоя друга държава в Общността не предлага толкова ниска работна заплата - към 286 евро месечно.   В опит да излезе от тази схема, австрийският \"Дер Щандарт\" разказва историите на три жени, които са избрали да останат в България - библиотекарка, социоложка и детска учителка. А \"Ди Цайт\" представя инженер Борислав Петров, който е живял в Германия, но се връща в България и успява.   Елена Василева живее във врачанското село Крапец - родена е преди 50 години в това село, в което има само черква, малък супермаркет и две кафенета. Откакто хлебозаводът е затворен, няма много работа - повечето хора се издържат със земеделие. Въпреки това Крапец е едно от селата, в което нещата са поне донякъде наред - щом броят на населението остава постоянен, посочва Василева. Причината: селото има добри връзки с два съседни малки града. Но също и това, че в него има хора като Василева. Преди две години тя създава библиотека почти от нищото - в сградата имало само мишки и боклуци. А сега там се събират възрастните хора, децата идват заради интернет и Василева е на тяхно разположение по 40 часа седмично. Петя Славова изследва в Софийския университет причините, поради които хората напускат селските райони на България. \"Обществената среда е тази, която не е наред\", посочвайки изпочупените плочки по тротоара. \"Почти цялата активност на правителството е концентрирана върху големите градове - никой не се грижи за селските райони\", казва тя. Естествено - стратегии има, но липсват финансовите механизми за тяхното изпълнение. И това също: \"Програмите, които се съфинансират от ЕС, често имат непредвидени негативни последствия, тъй като от тях печелят най-вече едрите земеделски стопани и монокултурното земеделие\".       Пред австрийското издание Славова споделя, че все пак наблюдава през последните години тенденцията високообразовани българи, напуснали родината си, да се завръщат. Според някои предположения, това се отнася за около една трета от напусналите страната. Тя самата е една от тях. Следвала е в Белгия, а сега в София се бори по свой начин да направи живота по-привлекателен. Тъй като иска да прави независими проучвания, е зависима от европейските и международните насърчителни програми. А понеже състезанието със западните колеги е неравностойно, всяко проучване е предизвикателство. \"Оставени сме да се оправяме сами\", заявява Славова. Сред ромското население (около 10 процента от всички българи, по данни на Европейския съвет) на гурбет в чужбина заминават предимно мъжете. В ромския квартал до софийския Западен парк Петя Младенова ръководи център, в който се полагат грижи за децата, чиито родители не могат да се грижат за тях, тъй като поне единият родител е в чужбина. Центърът получава поддръжка от организацията \"Каритас\", в него има място за 40 деца.\r\nМладенова не мисли да напуска България - задържа я семейството ѝ. А също и нейният идеализъм: \"Можем да станем част от голямата промяна, от която имаме толкова остра нужда\", казва тя. Нейният принос се състои в това да учи ромските деца на български език и така да им даде шанс да си намерят впоследствие работа.       Борислав Петров е от тези, които са заминали да следват в чужбина, но след това се е върнал. Доскоро е живял в Германия, прекарал е и няколко години в Швейцария. През 2017-а се връща обратно и основава в София фирмата \"RiLabs\", която разработва идеи за Интернет на нещата (IoT). Пред германското издание Петров казва, че времената за основаване на фирма сега са златни в България.\r\nФирмата работи по проекти, като например ефективното напояване в селското стопанство. И макар да има само трима служители, Петров вярва в нейното бляскаво бъдеще. \"Засега , но само след няколко години всичко ще е различно. Вече имаме добри поръчки и клиенти.\" Той е можел да расте в кариерата и по-нагоре от предишния си пост - ръководител на проекти в \"Сименс\" край Цюрих, и въпреки това е решил да напусне. \"Исках да се върна в родината и разбрах, че мога да ръководя хора и да взимам решения\", казва той.   ", "date": "2019.10.27", "title": "Защо избрах да остана в България - четирима българи разказват"}
{"url": "https://www.actualno.com/dobrich/jalba-za-agitacija-e-vnesena-v-oik-kavarna-news_1388954.html", "text": "      Жалба за предизборна агитация, извършвана от представител на Местна коалиция ГЕРБ (СДС), е подадена в ОИК – Каварна от кандидата за кмет на коалиция БСП за България Нина Ставрева. При извършената проверка представителят на Местна коалиция ГЕРБ (СДС) е заявил, че е бил запитан от възрастен гласоподавател къде са поставени бюлетините за определен номер партия/коалиция, но този номер не е на коалицията, която той представлява. Посочил е на възрастния човек трите бюлетини на таблото. Представител на друга коалиция също е потвърдил, че чул да се споменава номер на партия/коалиция, който не е номерът на партията/коалицията на запитаният представител.      ОИК счита, че няма достатъчно доказателства за извършена агитация.   Ставрева е внесла още един сигнал за нарушение на Изборния кодекс. В него се твърди, че в една от секциите не се поставя втори печат върху бюлетините. От ОИК са дали указание на председателя на секционната комисия да следи стриктно за спазване на изискванията на Изборния кодекс. ", "date": "2019.10.27", "title": "Жалба за агитация е внесена в ОИК-Каварна"}
{"url": "https://www.actualno.com/america/donald-trymp-odobri-operacijata-sreshtu-lidera-na-isljamska-dyrjava-news_1388955.html", "text": "      По време на предварително обявената за днес пресконференция президентът на САЩ Доналд Тръмп одобри операцията срещу лидера на \"Ислямска държава\" Абу Бакр ал Багдади, съобщи CNN, цитирана от БГНЕС.        Тръмп заяви, че специализирани екипи са потвърдили, че Абу Бакр ал Багдади е загинал и тялото в къщата в Бариша в Северозападна Сирия, която беше атакувана от американски спеацилни сили, е на лидера на Ислямска държава. От къщата са изведени цивилни, сред които 11 деца. Никой от членовете на американските служби не е бил убит при операцията.\r\nДвете жени на терориста са били открити в жилищен комплекс. И двете са били с така наречения шахидски пояс - жилетки с експлозиви, които обаче не са задействали. Трите деца на терориста Ал Багдади, които той е ползвал за прикритие по време на атаката, са загинали.  \"Той погуби трите си деца\", заяви Тръмп и подчерта, че терористът е загинал \"като куче и страхливец\".\r\nПо време на операцията много от бойците са загинали на място, но няколко от оцелелите са задържани, уточни Тръмп.\r\nСмята се, че лидерът на ИД е бил убит при акцията на американските военни в Северозападна Сирия в събота - в зона, която е под руски контрол . Според високопоставен американски служител по отбраната, окончателно потвърждение за самоличността на убития ще има след провеждането на ДНК и биометрични тестове.       Според доклад на Пентагона, \"Ислямска държава\" действа на територията на Западна Африка, Либия, Синайския полуостров, Афганистан и Филипините и има последователи в Европа и на други места. Съобщава се, че в Сирия и Ирак групировката разполага с между 14 000 и 18 000 бойци.\r\nТръм благодари на Русия, Турция и Ирак за оказаната помощ при ликвидирането на ал Багдади. По думите му, Русия се е държала перфектно, като е пропуснала американските хеликоптери да преминат над контролираната от нея територия на Сирия.\r\nЗа ликвидирането на ал Багдади по-рано съобщи командващия Сирийските демократични сили Мазлум Абди. Той отбеляза, че през изтеклите 5 месеца се е провеждала разузнавателна дейност на територията на страната.\r\nВисокопоставен източник от иракското разузнаване сподели, че Багдад е изиграл значителна роля при ликвидирането на терориста. ", "date": "2019.10.27", "title": "Доналд Тръмп одобри операцията срещу лидера на \"Ислямска държава\""}
{"url": "https://www.actualno.com/healthy/izvyrshiha-pyrvata-belodrobna-transplantacija-v-bylgarija-news_1388957.html", "text": "      Първата белодробна трансплантация беше извършена от екип на Университетска болница “Лозенец”, ръководен от д-р Игор Тодораке от университетската болница в Хановер и проф. д-р Любомир Спасов. Трансплантацията започна към 22:30 на 26.10.2019г.  и  приключи към 04:30 часа тази сутрин.      През цялото време министър Ананиев е получавал информация за хода на трансплантацията, съобщиха от Министерството на здравеопазването.   Рецепиент е 70-годишен мъж с крайна степен на белодробна недостатъчност поради белодробна фиброза. В момента пациентът се намира в реанимация.\r\nДопълнителна информация ще бъде предоставена от болница \"Лозенец\".   ", "date": "2019.10.27", "title": "Извършиха първата белодробна трансплантация в България "}
{"url": "https://www.actualno.com/politics/cik-2354-e-izbiratelnata-aktivnost-v-stranata-kym-1300-ch-news_1388941.html", "text": "      23.54% е избирателната активност в страната към 13:00 ч., съобщи Централната избирателна комисия.      Става ясно, че са подадени 106 жалби и сигнали, а главният прокурор е поискал снемането на имунитетите на четирима на кандидати в изборите, уточниха още от Комисията.   „Процентите се равняват на 1 488 509 избиратели. За сравнение с 2015 г. избирателността е сравнително еднаква - 25.71%”. в Макреш, Видинско - 49.88%. Най-ниска остава избирателната активност във Варна - 14.71%, уточни говорителят на ЦИК Александър Андреев, цитиран от агенция \"Фокус\".\r\nТой обясни, че към момента са постъпили 106 жалби и сигнала. „63 са жалбите във връзка с , 18 са сигналите свързани с нарушения на избирателни права - предоставяне бюлетини”, добави говорителят на ЦИК. По думите му с постъпили сигнали свързани с предизборна агитация. „Определени сайтове пускат информация за кандидати. Предполага се, че това са серия от репортажи от предходни дни, които се качват към момента”, посочи още той.  „Четири са исканията от главния прокурор за сваляне на имунитети на кандидат кметове и кандидати за общински съветници. Исканията са приети от ЦИК, която се произнесла с решение, според което е снет имунитета на тези кандидати. Органите на прокуратурите ще предприемат необходимкъе действия”, допълни Александър Андреев. ", "date": "2019.10.27", "title": "ЦИК: 23.54% е избирателната активност в страната към 13:00 ч."}
{"url": "https://www.actualno.com/society/patriarh-neofit-uprajni-pravoto-si-na-glas-news_1388953.html", "text": "      Негово светейшество българският патриарх и Софийски митрополит Неофит упражни правото си на глас в днешните избори за кметове и общински съветници, съобщиха от Българската патриаршия.      Патриарх Неофит е гласувал в първа секционна избирателна комисия в 6 ОУ \"Граф Игнатиев\" в София. Това е станало след Божествената литургия по повод на Седмата неделя след неделята подир Въздвижение.    ", "date": "2019.10.27", "title": "Патриарх Неофит упражни правото си на глас "}
{"url": "https://www.actualno.com/starazagora/cik-svali-imuniteta-na-kandidat-za-kmet-v-stara-zagora-news_1388969.html", "text": "      Централната избирателна комисия (ЦИК) свали имунитета на кандидата за кмет на Стара Загора и общински съветници от коалиция \"Алтернативата на гражданите\" Янко Янков по искане на главния прокурор Сотир Цацаров. Това стана ясно от решение, публикувано на сайта на комисията.      Причина за снемането на имунитета е мотивирано искане от Главния прокурор за разрешение за привличане на Янков като обвиняем по образувано досъдебно производство от Софийска градска прокуратура. Не става ясно от решението на ЦИК обаче за какво точно става въпрос - дали за купуване на гласове или нещо друго.   Спокойно протича изборният ден община Стара Загора, отчете председателят на Общинската избирателна комисия (ОИК) Теодора Крумова. Към 13:30 часа са подадени два сигнала за нарушения, по които са извършени проверки. В единия сигнал са били посочени девет места, на които е имало агитационни материали на по малко от регламентираните в Изборния кодекс 50 метра от избирателните секции. След проверка сигналът е насочен към общинската администрация за премахването на билборд и плакати.\r\nВторият сигнал е за кметски наместник в населено място с под 350 души, който стоял пред помещението на кметството, не е основателен, защото е наместникът е длъжностно лице, изпълняващо задълженията си по изборния ден, обясни Крумова.  Към 13:30 е приключило гласуването в подвижната избирателна секция, която е посетила 15 адреса, заявени от гласоподаватели, които са трудноподвижни.\r\nКъм 12:30 часа в община Стара Загора избирателната активност е 19,68 процента. За областта към същия час тя е 24,27 на сто. Процентите по общини в Старозагорска област са следните: Опан - 43,22%, Николаево - 36,50%, Павел баня - 36,01%, Гълъбово - 34,89%, Братя Даскалови - 34,85%, Раднево - 31,06%, Гурково - 30,38%, Чирпан - 28,46%, Мъглиж - 27,67% и Казанлък - 24,05 на сто.    ", "date": "2019.10.27", "title": "ЦИК свали имунитета на кандидат за кмет в Стара Загора"}
{"url": "https://www.actualno.com/dobrich/tri-signala-za-izborni-narushenija-v-dobrich-news_1388948.html", "text": "      Сигнал за агитация пред изборна секция в Добрич е постъпил в Общинската избирателна комисия (ОИК) от Коалиция БСП за България. При извършената проверка не са установени посочените нарушения. Пред секцията не е забелязано струпване на голяма група избиратели, а само застъпници и упълномощени представители на партии, коалиции и месни коалиции, предаде кореспондентът на .      ОИК намира за неоснователен и сигналът, подаден от Местна коалиция \"ДБГ\" (ДБГ, НДСВ, ССД, ГН) за нарушения на изборното законодателство. При извършена проверка на улица „Зорница“ 1 в квартал. „Иглика“ пред кафе аперитив действително е имало седем души, но те заявили, че не агитират и не разполагат с никакви агитационни материали.   Решението на ОИК по сигнал от Местна коалиция НФСБ /АБВ, ЗС Ал. Стамболийски, ЗНС/също е, че липсва нарушение на изборното законодателство. ", "date": "2019.10.27", "title": "Три сигнала за изборни нарушения в Добрич"}
{"url": "https://www.actualno.com/society/zamyrsjavane-na-vyzduha-na-mnogo-mesta-v-stranata-tazi-sutrin-news_1388822.html", "text": "      В 9 български града тази сутрин са измерени високи нива на фини прахови частици, съобщават от Изпълнителната агенция по околна среда пред NOVA. Засегнати са Видин, Враца, Плевен, Горна Оряховица, Русе, Варна, София, Пловдив и Димитровград. Най-високи са стойностите в Пловдив – 83 микрограма на кубичен метър, което е близо 2 пъти над нормата      Задържането на замърсители в атмосферата през последните 10 дни се улеснява от тихото време с гъсти сутрешни мъгли и без почти никакво движение в ниските атмосферни слоеве. Очаква се застудяването от сряда нататък да докара вятър, с който замърсителите би трябвало да намалеят. Възможно е обаче качеството на въздуха отново бързо да се влоши, тъй като по-студеното време ще накара много домакинства да запалят печките на твърдо гориво.    ", "date": "2019.10.27", "title": "Замърсяване на въздуха на много места в страната тази сутрин"}
{"url": "https://www.actualno.com/balkani/balkanite-stradat-ot-silno-zamyrsen-vyzduh-news_1389019.html", "text": "      Здравните служители в Сърбия предупредиха в неделя за рисковете от \"много високи\" нива на замърсяване на въздуха в Белград и няколко други градове, проблем има и в съседна Босна и Македония, предаде AFP.      Гъст облак от замърсяване се вижда над Белград от няколко дни, а според приложението AirVisual сръбската столица няколко пъти през последната седмица е бил сред най-замърсените градове в света.\r\nСръбската агенция за опазване на околната среда заяви, че замърсяването на въздуха е било високо в столицата от няколко дни заради необичайно топло време.   Нивата на фини прахови частици са по-високи от 200 микрограма на кубичен метър в Белград и неговите предградия, където живеят повече от 1,6 милиона души, уточни още агенцията, цитирана от \"Фокус\".  Тези нива на замърсяване на въздуха са достатъчно опасни, за да засегнат не само хората с хронични заболявания, но и населението като цяло.\r\nПодобна е ситуацията беше и в други сръбски градове, включително Нови Сад, Панчево и Суботица в северната половина на страната и Ужице на югозапад.\r\nБосненската столица Сараево и столицата на Македония Скопие изпитват подобен проблем. И двата града имат хроничен проблем със замърсяването на въздуха поради широкото използване на дърва като гориво за отопление.     ", "date": "2019.10.27", "title": "Балканите страдат от силно замърсен въздух"}
{"url": "https://www.actualno.com/crime/poreden-arest-na-kandidat-za-obshtinski-syvetnik-v-nesebyr-news_1388828.html", "text": "      Още един кандидат за общински съветник в Несебър е арестуван снощи и конвоиран до София, научи bTV. Това е станало след искане на главния прокурор за снемане на имунитета му поради обвинение в участие в организирана престъпна група за купуване на гласове. Така вече шестима кандидати за местната власт се оказаха в ареста, като един от тях е освободен заради липса на доказателства, съобщава .      Досегашният кмет и кандидат за четвърти мандат на Несебър, кандидат-кмет на Свети Влас и трима кандидати за общински съветници остават в ареста. По информация на bTV е подаден сигнал за купуване на гласове през нощта в Несебър и съседните села. Цената е 200 лв. за кандидат-съветник плюс 200 лв. за кмет.   В петък вечерта в Царево и Ахтопол бе проведена специализирана полицейска акция срещу купуването на гласове. Задържани бяха трима души, които по-късно бяха освободени заради липсата на достатъчно доказателства. От полицията отричат слуховете за задържан бизнесмен в Царево. Иначе изборният ден в Несебър започна нормално. Въпреки ранния час, има опашка от желаещи да гласуват. ", "date": "2019.10.27", "title": "Пореден арест на кандидат за общински съветник в Несебър"}
{"url": "https://www.actualno.com/balkani/gyrcija-otreche-da-e-obstrelvala-lodki-s-migranti-news_1388805.html", "text": "      Гръцкото външно министерство категорично отрече изявление на турския външен министър Мевлют Чавушоглу, че гърците потапят лодки с мигранти и ги нарече обидни, пише БГНЕС.      \"Категорично отхвърляме изявленията на турския външен министър. Подобни необосновани твърдения за предполагаеми действия срещу бежанци дискредитират онези, които ги извършват, обиждайки както представители на съответните гръцки власти, така и гръцките граждани, които ежедневно полагат титанични усилия, за да им спасят живота.\", гласи изявление на гръцкото външно министерство.   От външното министерство заявиха, че Гърция е демократична държава със справедливи закони, която ефективно контролира границите си при пълно спазване на международното право и с високо чувство за човечност.\r\nПрез последните месеци притокът на мигранти от турския бряг към гръцките острови в източната част на Егейско море се увеличи значително. До няколкостотин нелегални мигранти ежедневно плават с лодки, а бреговата охрана постоянно съобщава за спасяването им.  В нощта на 23 октомври, в пълен мрак, лодка на бреговата охрана се блъсна в лодка с мигранти, докато патрулира, без навигационни светлини. Тогава загинаха двама души, включително тригодишно дете от Сирия, а 32 души бяха спасени. Наскоро Гърция поиска от Турция да спазва споразумението с Европейския съюз и да контролира границите му. ", "date": "2019.10.27", "title": "Гърция отрече да е обстрелвала лодки с мигранти "}
{"url": "https://www.actualno.com/society/sociolozi-ochakvat-nad-55-procenta-izbiratelna-aktivnost-v-sofija-news_1388856.html", "text": "      В София очакваме избирателна активност над 55%. Това каза в студиото на „Събуди се” Анастас Стефанов от агенция „Тренд”.      Светлин Тачев от „Галъп” пък коментира, че местният вот е най-близо до хората. „Този вот е мажоритарен. Понякога се надскачат партийните симпатии и се гласува за личност. Традиционно българите решават за кого да гласуват в последната седмица преди изборите”, допълни Тачев.   Специалистите подчертаха, че е трудно да се прогнозира колко точно гласоподаватели ще отидат до урните, но тенденцията показва, че през изминалите години има покачване на броя им. ", "date": "2019.10.27", "title": "Социолози очакват над 55 процента избирателна активност в София"}
{"url": "https://www.actualno.com/curious/dneven-luboven-horoskop-za-27-oktomvri-news_1388331.html", "text": "              Овен Днес ще има малко объркване в личните ви любовни взаимоотношения. Вашата половинка ще ви обвини в това, че сте флиртували с някого, а всъщност вие никога не сте го правили. Объркването ще се изясни бързо, но горчивото усещане от случката ще завладее целия ден. Телец   Очаквайте малка, но много симпатична изненада. Денят ще е малко по-специален от друг път, макар че на пръв поглед не изглежда така. Изненадата ще е свързана с малко подаръче, което ще е от човек, познаващ ви много добре. Дали не иска да ви каже нещо друго с жеста си?    Близнаци Близнаците ще имат истински шеметен ден, ако говорим за любов и нови взаимоотношения. Ще получите няколко покани от един и същи човек, които е време да приемете. Вечеря на свещи или разходка в града – никога не знаете какво ви чака, когато някой тайничко е влюбен във вас.     Рак Раците ще се радват на много приятен и лежерен ден, но не и в любовен план. Стара любов ще се опита отново да ги заговори и да ги накрат да излязат, обаче това е капан и Раците в никакъв случай не бива да се съгласяват на среща. Нещата от миналото трябва да си останат там! Лъв    Ще започнете нов флирт с колега, който ще бъде много любопитно преживяване. Това, че се случва на работното място ще ви спира донякъде, но привличането няма как да се контролира по този начин. Пуснете се по течението и ще видите накъде ще ви отведе то. Дева    Няма по-хубав ден от този, в който получите знак от някого, че има искрени чувства към вас. Ако досега сте се чудили, от днес нататък вече може да сте сигурни, че някой е лудо влюбен във вас. Не се притеснявайте, че може да ви нарани. Първо му дайте шанс. Везни Везни, днес ще имате една много вълнуваща вечер. При едно най-обикновено излизане с приятели ще се запознаете с човек, който може да преобърне света ви и да ви накара отново да повярвате в любовта. Затова никога не отказвайте приятни покани за вечер навън – никога не знаете кой може да срещнете.    Скорпион Напоследък все не ви върви в любовта. Истинста е, че просто не сте готови за сероиозна връзка и не бива да влизате в такава. Просто останете сами известно време, за да си наредите нещата в ума, а след това и в сърцето. Стрелец Не допускайте всички влюбени двойки около вас да ви влияят негативно. Вашето си ви чака и ще дойде момент, в който и вие ще сте във връзка. Трябва да мине малко време от предишните любовни разочарования и всичко ще се нареди. Козирог    Козирозите трябва да се пазят от предложения, които само ще замъглят ума им. Не всеки, който покаже, че има намерения към вас, трябва да приемате като знак, че ви предстои нова връзка. Дайте си малко почивка от празни взаимоотношения и се отдайте на работата или приятелите си, а не на неподходящи хора. Водолей Не давайте знак, че някоя бивша любов ви липсва. Всички хора, били в живота ви, вече са продължили напред. Затова каквито и мисли да ви се въртят в ума в този ден, просто си ги избийте от главата. Огледайте се дали няма някой нов човек, който отчаяно се опитва да привлече вниманието ви. Риби Очаква ви много романтичен ден с много романтични изненади. Заслужавате го и е време да се порадвате на вниманието. Не го мислете много, просто се оставете да бъдете ухажвани и някой да ви обърне специално внимание. Чувството е прекрасно! ", "date": "2019.10.27", "title": "Дневен ЛЮБОВЕН хороскоп за 27 октомври"}
{"url": "https://www.actualno.com/politics/sotir-cacarov-obrazuvani-sa-57-dosydebni-proizvodstva-za-narushenija-na-izbornija-kodeks-news_1388884.html", "text": "      Главният прокурор Сотир Цацаров упражни правото си на глас за местния вот в Пловдив. Обвинител номер едно се нареди на опашката и изчака спокойно своя ред и след това пусна хартиена бюлетина в урната.      Той съобщи част от данни за начина по които протича изборния ден - до 18 часа в събота, деня за размисъл, има 57 нарушения на досъдебни производство. 9 са по бързия ред, останалите не. Общият брой обвиняеми лица са 10. Има 9 снети имунитети, още 5 предложения чакат да бъда снети. Те се намират в районни прокуратури, като най-много - 5, са в Софийска градска прокуратура, по три са в Бяла Слатина, Дупница, РП Пловдив и Плевен и по две в Горна Оряховица, Карнобат, Софийска районна, РП Царево.   По данни на Сотир Цацаров до момента обвинения са повдигнати на 10 лица, три досъдебни производства са прекратени, по 690 преписки се извършват проверки, като по 399 от тях са постановени откази. 29 са изпратени по компетентност на други органи и основно това са избирателните комисии, тъй като касаят нарушения в реда на агитация и по 202 преписки, и в момента прокуратурите в страната извършват проверки, подчерта главният прокурор. До момента са снети имунитети на 9 души, кандидати за кметове и общински съветници, отделно има още 5 предложения за това, като не всички са свързани с изборите.\r\nСотир Цацаров направи сравнение с местните избори от 2015 г., когато е имало 101 досъдебни производства и 1255 преписки, от които по 813 е постановен отказ. Относно евроизборите каза, че са били най-спокойни от тази гледна точка с 27 досъдебни производства, от които са внесени в съда 11 дела с обвинителен акт в съда с един осъден реално на 6 месеца лишаване от свобода, 6 лица са с условни присъди, един на пробация и един е с налагане на административно наказание.  По думите на Цацаров схемите за купуване на гласове са същите от гледна точка на предлаганите облаги - заплащане в пари или в пакети с продукти. Различното сега е, че намаляват случаите, в които се подхожда пряко към избирателя за купуването на глас му и се работи с посредници, които разполагат с голям паричен ресурс, добави главният прокурор. До момента, с разрешение на ЦИК, са арестувани 4 лица и това са по досъдебното производство, което касае Несебър. ", "date": "2019.10.27", "title": "Сотир Цацаров: Образувани са 57 досъдебни производства за нарушения на Изборния кодекс"}
{"url": "https://www.actualno.com/chronicles/osnovan-e-amsterdam-news_1388638.html", "text": "      Амстердам най-големият град в Нидерландия. Разположен е в западната част на страната, в провинция Северна Холандия. Градът, който с предградията си има население около 1,36 милиона души (2008), заема северната част на Рандстад, шестия по големина метрополен район в Европа с общо население от около 6,7 милиона души.      Днешното име на града идва от Амстелердам (Amstellerdam),което означава „бент на Амстел“, реката, преминаваща през града. Възникнал като малко рибарско селце в края на 12 век, в резултат на развитието на търговията през Нидерландския златен век Амстердам се превръща в едно от най-големите пристанища в света. По това време градът е водещ център в областта на финансите и търговията и обработката на диаманти. През 19 и 20 век градът се разраства и се образуват множество нови квартали и предградия.   Амстердам е финансовата и културна столица на Нидерландия. В града са разположени седалищата на множество нидерландски институции и на 7 от 500-те най-големи компании в света, сред които Philips и ING.Амстердамската фондова борса, най-старата в света, е разположена в центъра на града. Забележителностите на Амстердам, сред които историческите канали, Държавният музей, Музеят Ван Гог, Ермитажът, къщата на Ане Франк, кварталът на червените фенери и „кофишоповете“, привличат над 3,66 милиона чуждестранни посетители всяка година. ", "date": "2019.10.27", "title": "Основан е Амстердам"}
{"url": "https://www.actualno.com/europe/peti-zadyrjan-zaradi-kamiona-na-smyrtta-v-eseks-news_1388837.html", "text": "      Продължава разследването на случая с камиона с българска регистрация, в който бяха намерени 39 тела. Тази нощ полицията е задържала пети заподозрян.      Към момента за убийството на всички 39 души е обвинен шофьорът на камиона - 25 годишният Морис Робинсън. Към най-тежкото престъпление са добавени и обвинения в трафик на хора и пране на пари. Полицията във Великобритания се е обърнала за съдействие към виетнамската общност заради все повече данни, които сочат, че сред загиналите има много виетнамци.   Очаква се разпознаването на телата да е дълъг процес. Заради липсата на документи ще се разчита на пръстови отпечатъци, зъбен статус, характерни белези и татуировки. Полицията не изключва възможността случаят да е част от мащабна мрежа за трафик на хора, съобщава БНТ. ", "date": "2019.10.27", "title": "Пети задържан заради камиона на смъртта в Есекс"}
{"url": "https://www.actualno.com/politics/jordanka-fandykova-glasuvah-za-grada-kojto-obicham-news_1388859.html", "text": "      Гласувах за това София да продължи да се развива, да не се подлагат на риск големите проекти на града, те се нуждаят от последователност, от опит, а не от експерименти. Това каза кандидатът за кмет на София Йорданка Фандъкова, предаде репортер на БГНЕС.      Гласувах за града, който обичам, заяви Фандъкова. Колкото до това дали смята, че ще има висока избирателна активност, тя посочи, че вижда, че хората излизат.   “Днес е чудесен ден, надявам се повече хора да упражнят своето право на глас и да направят своя избор”, добави тя. ", "date": "2019.10.27", "title": "Йорданка Фандъкова: Гласувах за града, който обичам"}
{"url": "https://www.actualno.com/society/rumen-radev-njama-da-dejstvam-pod-natisk-pri-podpisvane-na-ukaza-za-geshev-news_1388868.html", "text": "      Гласувах за кмет на София, който вижда столицата като град в интерес на своите граждани, в който те живеят спокойни и сигурни; в който публичните средства се харчат ефективно и прозрачно, публичните услуги са качествени, градоустройството е в хармония с природата. Призовавам българите да гласуват днес, и да не оставят някой друг да определя бъдещето вместо тях, защото само масовият вот може да обезсмисли всякакви опити за манипулация на тези избори, каза президентът Румен Радев, след като упражни правото си на вот в столицата, предаде репортер на БГНЕС.      Относно подписването на указа, с който официално новоизбраният главен прокурор Иван Гешев трябва да встъпи в длъжност, Радев съобщи, че в днешния ден изборите са тема номер едно и трябва да бъдат предотвратени външни влияния и вмешателства в тях. „Длъжен съм да са запозная с всички документи, включително и с протоколите от 10-часовото заседание на ВСС, но ще подходя съобразно определените ми от Конституцията ми правомощия“, допълни Радев.\r\nНа въпрос дали ще покани Иван Гешев на среща, президентът отговори „Няма да действам под натиск от която и да е страна“.\r\n„Това е пореден опит на Борисов да прехвърли неговата отговорност върху някой друг. Всички знаят много добре, че не президентът номинира и избира главен прокурор, а ВСС. И точно във ВСС  Борисов има огромно влияние в лицето на парламентарната квота в съвета, която е от неговото парламентарно мнозинство. И си спомняте, че премиерът не се стеснява да подменя председателя на парламента, но избяга от публична отговорност за гласа на хората, които той изпрати във ВСС. Той избяга от отговорности в лицето на своя министър на правосъдието, който имаше правото и задължението по закон да издигне втори кандидат, за да има реално състезание“, съобщи още Радев.  „Нека никой не вменява на Президента номинации и избор – това е задължение на ВСС, където точно Борисов има огромно влияние със своята квота“, коментира още президентът. На въпрос кога ще подпише указа за назначаването на Гешев, Радев съобщи „В обозрим срок, според дадените ми в Конституцията правомощия“.\r\nДнес е ден за местни избори, нека осигурим спокойствие на хората така, че да няма външни вмешателства, призова в заключение Радев. ", "date": "2019.10.27", "title": "Румен Радев: Няма да действам под натиск при подписване на указа за Гешев"}
{"url": "https://www.actualno.com/society/siderov-njama-da-se-vyrna-v-narodnoto-sybranie-news_1388845.html", "text": "      Гласувах за това парите на софиянци, които им принадлежат, да се върнат към тях и да се насочат към хората, за да се поправят всички проблеми така, че да има безплатен градски транспорт, детски градини. Това заяви Волен Сидеров, след като гласува, предаде БГНЕС. Не трябва парите на софиянци да отиват в джобовете на отделни олигарси, а София да става по-мръсна, допълни Сидеров.      Той съобщи още, че ако загуби битката за кметския стол в столицата, няма да се върне като депутат в Народното събрание, след като по време на предизборната кампания подписа оставката си като народен представител.    ", "date": "2019.10.27", "title": "Сидеров: Няма да се върна в Народното събрание"}
{"url": "https://www.actualno.com/asia/predotvratiha-masovo-ubijstvo-v-ruski-kolej-news_1388946.html", "text": "      Служители на Федералната служба за сигурност на Русия задържаха 18-годишен студент от аграрния колеж в Подмосковието, който, по предварителна информация, е подготвял масово убийство в учебното заведение. Това предават руските медии, цитирани от БГНЕС.      По данни на разследващите задържаният е планирал на 29 октомври да отиде с пистолет в колежа и да извърши масов разстрел. За осъществяване на престъплението студентът се е подготвял цяла година. Като пример за подражание е избрал „керченския стрелец” Владислав Росляков.   Приятел на арестувания споделил, че студентът е бил обект на насилие в общежитието и няколко пъти е бил пребиван. Борис Б. не смятал да убива всички подред, а само предварително набелязани хора – 8 души, които са го тормозили и биели.\r\nЕдин от преподавателите забелязал странни прояви в поведението на студента и докладвал на директора, но срещу Борис не били предприети никакви мерки.  Известно е, че студенти в колежа няколко пъти са молили Борис да бъде изключен, тъй  като по време на лекции той гледал видеозаписи със звук на наказания, извършвани от бойци на \"Ислямска държава\". Заради засиления си интерес към организацията, Борис получил прякора „терориста”. Той често разказвал, че един ден ще „организира клане” по време на занятия.\r\nПри обиска органите на реда са открили пистолет „Макаров”, оръжия за самоотбрана и взривно вещество. Младежът е арестуван за 2 месеца. ", "date": "2019.10.27", "title": "Предотвратиха масово убийство в руски колеж "}
{"url": "https://www.actualno.com/tips/prognozi-za-livyrpul-totnym-povtorenie-na-finala-v-shampionska-liga-ili-neshto-poveche-news_1388762.html", "text": "      Тази вечер от 18:30 часа Ливърпул посреща Тотнъм в голямото дерби на десетия кръг от Висшата лига. Мърсисайдци започнаха ударно сезона в Англия, като след девет изиграни мача имат осем победи и едно равенство срещу Манчестър Юнайтед в последния кръг. За Тотнъм настоящата кампания не може да стъпи и на малкия пръст на миналогодишната, когато бяха във вихъра на английския, а и европейски футбол. \"Шпорите\" са в средата на подреждането с едва три победи до момента и на цели 12 точки от \"червените\" в подреждането.      Големият въпрос, който всички си задават: ще видим ли символичен реванш на финала в Шампионска лига от миналия сезон или дори ще станем свидетели на нещо още по-вълнуващо от паметната европейска вечер в Мадрид? Нашият екип от типстъри подбра най-добрите прогнози за днешния двубой, за да ги предложим на вас, любителите на футболни залози:  Ливърпул да отбележи над 2,5 гола в мача (2.48 коефициент)   По-рано през седмицата атаката на Ливърпул показа, че се намира в добро настроение, отбелязвайки четири гола във вратата на Генк в Шампионска лига без да полага особени усилия. Сега мърсисайдци се завръщат в своята крепост \"Анфийлд\", където подкрепата на феновете допълнително мотивира хората на Юрген Клоп да се влагат на терена. Защитата на Тотнъм не се намира в добра форма, като в последните си четири шампионатни мача неизменно допуска попадение. Салах, Мане и Фирмино се очаква да водят атаката на мърсисайдци, а това е достатъчна предпоставка да очакваме повече попадения в мача. Ливърпул да спечели и двата отбора да отбележат гол (2.75 коефициент) \"Червените\" бяха в серия от 17 поредни победи във Висшата лига, преди да дойде равенството срещу Манчестър Юнайтед. През тази година мърсисайдци са мотивирани до краен предел най-сетне да завоюват така бленуваната шампионска титла, а за целта те много добре знаят, че нямат право на никакви грешки. Към този момент Тотнъм изглежда като лесна плячка за европейския шампион, но въпреки това атаката на \"белите\" също има какво да предложи, а това се видя и при победата с 0:5 срещу Цървена звезда в Шампионска лига. Трент Александър-Арнолд най-вероятно ще се завърне в игра за Ливърпул след изкарания вирус, но другият титуляр - Жоел Матип, може и да не попадне сред титулярите. В мача срещу Генк ясно си пролича, че Ливърпул може да изпитва проблеми в отбрана, когато липсват част от титулярите пред стража Алисон.      Брой картони - под 3,5 в мача (2.02 коефициент) Ако се върнем към последните три мача между Ливърпул и Тотнъм, то ще установим, че в тях е показан един-единствен жълт картон. Това ни подсказва, че когато тези два отбора се изправят един срещу друг, обикновено те играят феърплей, не се стига до нарушения за картони, а съдиите са по-благосклонни към това тяхно поведение. Главен арбитър на предстоящата среща е Антъни Тейлър, който е благосклонен към картоните и не прибягва често до тях. За по-рисковите \"играчи\" залогът може да бъде и под 2,5 в мача, където коефициентът вече нараства до 3.75.\r\nАвтор: Mr. Corner ", "date": "2019.10.27", "title": "Прогнози за Ливърпул - Тотнъм: Повторение на финала в Шампионска лига или нещо повече?"}
{"url": "https://www.actualno.com/plovdiv/14-kandidati-za-kmet-na-starta-na-nadprevarata-v-plovdiv-news_1388815.html", "text": "      Без инциденти и извънредни обстоятелства отвориха тази сутрин изборните секции в Пловдив. Те са общо 476, сред тях има 4 с подвижна избирателна кутия и 13 - в лечебни заведения, в следствения арест и Пловдивския затвор.      По списък, броят на всички, които имат право да избират бъдещите местни управници, в Пловдив са 286 845. 1 395 са избирателите, които за пръв път ще могат да гласуват, защото са навършили пълнолетие в периода между евроизборите през май и сега.   За разлика от предишните местни избори през 2015, кандидатите за кмет сега са 14 - с десет по-малко. 29 са партиите и коалициите, които се регистрираха за участие, 24 от тях са представили и листи за общински съветници, но само пет са пълни - с 51 имена. 16 от регистрираните партии и коалиции представят днес на вота и кандидати за районни кметове. Интересна подробност е, че има и такива, които са се регистрирали по закон, но не са представили кандидати нито за кмет на Пловдив, нито за районни кметове, нито за общински съветници.\r\nНай-много избиратели има в район Централен - 61 230. По традиция, установена в последните 30 години, там гласоподавателите са и най-активни в първата половина на деня. Обикновено последни гласуват в район Източен.  Сериозни сигнали за нарушения в предизборния период в ОИК нямаше - десетина сигнала и само един, по който бе образувано предварително производство. То беше за фалшифициран подпис. Трима районни прокурори дежурят днес, а 1 000 полицаи са заети с охраната и законността в предизборните секции в Пловдив и областта.\r\nЗа разлика от всички избори досега, този път не е предвидена секция в дома за възрастни хора \"Св. Василий Велики\". Активността там обикновено е висока, но сега се налага хората да гласуват по адресна регистрация, което ги поставя във фактическа невъзможност да упражнят гласа си.    ", "date": "2019.10.27", "title": "14 кандидати за кмет на старта на надпреварата в Пловдив"}
{"url": "https://www.actualno.com/politics/mestni-izbori-2019-g-glasuvaneto-zapochna-news_1388276.html", "text": "             Изборите ще се проведат в два тура - първи тур на 27 октомври, в който се избират кмет и общински съвет, и втори тур на 3 ноември за кметове в населените места, в които никой от кандидатите не е избран с повече от 50% от подадените валидни гласове в първия тур. Днес, 27 октомври, започва в 07:00 часа и приключва в 20:00 часа.\r\nМандатът на всички кметове, общински съветници, кметове на райони и кметове на кметства е четиригодишен. В общинското управление има и населени места с по-малки кметства, в които има кметски наместници, но това не е избираема длъжност и те се назначават със заповед на кметовете на по-големите населени места. Така в неделя в някои общини избирателите ще гласуват четири пъти наведнъж - за кмет, за общински съветници, за районни кметове, и за кметове на населени места (села).\r\nНа тези избори за общински власти няма да може да се гласува машинно, след като такъв тип гласуване отпадна от Изборния кодекс още през месец юли с мотива, че за гражданите ще е твърде сложно да гласуват за местни власти чрез машина. На местни избори по традиция не се разкриват избирателни секции в чужбина.  За да може един гражданин да гласува, той трябва да е живял (тоест, да има постоянен или настоящ адрес) най-малко 6 месеца преди изборите в населеното място, в което гласува. Хора с увреждания, които предварително са заявили това, могат да гласуват в подвижна кутия. Общият брой на избирателите, които ще имат право на глас на вота, е 6 227 901 души , като те са със 136 хиляди по-малко спрямо вота през 2015 г., когато право на глас имаха около 6 363 000 българи.\r\n66 формации ще участват във вота, от които 59 партии и 7 коалиции. Този  път участниците в местните избори са по-малко спрямо 2015 г., когато  българите можеха да избират между 71 партии и 3 коалиции.    36 251 е общият брой на кандидатите за различните позиции в общината – кмет и общински съветник. За кмет на населено място (село) ще се гласува в 1 968 кметства в страната, като сега те са по-малко в сравнение с 2014 г., когато са били 3 188.\r\n29 493 българи ще се борят за място в общинските съвети в страната, за кметове на общини ще може да се избира между 1 254 души, а кандидатите за кметове на кметства са 5 041. Едва 463 души са кандидатите за районни кметове, но малкият им брой се определя от факта, че само три големи града в страната – София, Пловдив и Варна, са разделени по райони. На практика само в тези градове ще се гласува за четири кметски длъжности наведнъж. Най-много са желаещите да станат кмет на София и Пловдив , като за столицата се борят 19 кандидати, а за Европейската столица на културата - 14. В 392 кметства има само по 1 кандидат за кметство и в 5 общини имаме само по 1 кандидат за кмет на община, като във всички останали случаи имаме повече от един кандидат . Те нямат конкуренти, избори обаче ще се проведат. Според говорителя на ЦИК тези избори ще бъдат най-тежките до момента. Защо? \"Тези  избори казваме, че са най-тежките заради обстоятелството, че те  включват четири различни видове вот, поне в общините с районно деление  София, Пловдив и Варна. На останалите места са три вида избори – за  общински съветници, за кметове на община и за кметове на кметства. В  тази връзка самият процес не само на гласуването, но и на отчитането на  резултатите е разбира се по-дълъг... Всичко това води до три или четири  пъти повече работа от нормалната, която имат секционните избирателни  комисии при отчитането на всички останали видове резултати. Ако  секционната избирателна комисия не е подготвена и не познава съответните  методически указания, това може да забави нейната работа. И съответно  приемането на нейните протоколи, ако има грешки. Отчитаме го като  възможно затруднение, затова казваме, че това ще бъдат най-тежките  избори до момента, в сравнение с всички останали.\" Вижте цялото му  интервю за .    Бюлетините за местния вот вече са заредени по Секционните комисии и очакват гласоподавателите. До днес МВР ги охранява денонощно по общините с цел да няма нерегламентирани посегателства над тях. Тиражът на всички бюлетини за страната е 17 257 800, като за общинските съветници са напечатани 6 900 000. Същият е и тиражът по отношение на бюлетините за кмет на община; а за кметовете на райони в София, Варна и Пловдив са отпечатани 1 858 100 броя бюлетини. Пак толкова са и за гласуване в населените места (села) – 1 598 500. Цената за дизайн, отпечатване, хартия, мастило, доставка и транспорт на всяка една от милионите бюлетини, струва на данъкоплатеца по 30 стотинки на брой. Бюлетината за общински съветници, особено в големите градове, ще трябва да се прегъва четири пъти, за да влезе в урната, а и за да се опази тайната на вота. Как да гласувате - По традиция бюлетините са отпечатани на бяла непрозрачна хартия, като на гърба й има място за печатите, които се слагат от членове на секционните избирателни комисии. Първият се поставя при подаването й на гласоподавателя. В долния й ъгъл отново присъства 8-цифреният сериен номер, който се откъсва по перфорацията след гласуването, а после се слага вторият печат на гърба й. И тази година останаха притесненията, че листата с общински съветници може да бъде много объркваща за възрастните хора, например, след като в нея присъстват имената на десетки кандидати за съветници. И сега  законодателят е предвидил опция гласоподавателите да осъществят правото си на вот, без да гласуват за някого, като в бюлетините отново присъства квадратче „Не подкрепям никого“.\r\nОт ЦИК напомнят, че гласуването трябва да се извършва само с химикал със син цвят. За първия тур на вота са регистрирани 9 неправителствени организации и 735 упълномощени наблюдатели , които ще следят изборния процес. 21 пък са международните наблюдатели, като те са от две международни организации – парламентарната асамблея за черноморско икономическо сътрудничество - ПАЧИС, и 18 наблюдатели от Естония. Регистрирани са и 4 официални социологически агенции с общо 722 души анкетьори.   Тази година държавата заплаща по 100 лв. възнаграждение на председател на СИК, на зам.-председател и на секретар – по 90 лв., а на останалите членове – по 80 лв. Спрямо предходните общински избори надниците са скочили почти двойно, а изплащането им ще започне седмица след провеждането на изборите. За първи път сумата за вота е в размер на близо 71 млн. лева , - в сравнение с миналите местни избори, тези ще са с над 20 млн. лв. по-скъпи на данъкоплатците. Броенето. Въпреки заканите на държавата да облекчи приемането на изборните книжа след края на вота, след задълбочени дискусии бе решено в столицата те отново да се приемат в зала „Арена Армеец“. Тази година, обаче, там ще бъдат обособени три пункта за приемане на документите, като надеждите на членовете на СИК и ОИК са да не се повтори заложническата драма от 2015 г., когато членове на комисии бяха заключени 52 часа в залата и пишеха SOS-есемеси с молби за помощ. След приключване на битката за местната власт всички кандидати, партии или коалиции са длъжни в 7-дневен срок да премахнат агитационните си материали, иначе ги грози глоба от 1000 до 5000 лева. Заради намалената на един лев партийна  субсидия от месец юли насам, политическите партии са свили значително  бюджета, който дават за предизборни събития, отразяването им в медиите и  за изготвяне и излъчване на предизборни клипове. Така, според  изследване на Института за развитие на публичната среда, за първите 20  дни от кампанията политическите субекти са похарчили общо 1 334 411 за  медийно отразяване – спрямо минали години сумата остава сравнително  много малка. Институтът следи 43 национални и регионални медии – 11  телевизии, 3 радиостанции, 16 вестника и 13 информационни сайта и  агенции, които са сключили (и обявили официално пред ЦИК) договори с  партиите. Според статистиката на експертите в Института ВМРО-БНД  продължава да инвестира най-много средства в кампанията си – близо 300  хил. лв., като това е близо трикратно увеличение спрямо старта й. На  второ място се нарежда ДПС с над 145 хил. лв., а на трето – БСП за  България с договори за 140 хил. лв. ГЕРБ продължава да е на четвърто  място със 115 хил. лв., похарчени за предизборни събития, участия на  кандидатите, и излъчвания на клипове. ", "date": "2019.10.27", "title": "Местни избори 2019 г.: Гласуването започна"}
{"url": "https://www.actualno.com/politics/boris-bonev-sofija-trjabva-da-e-grad-kojto-pravi-smeli-krachki-news_1388848.html", "text": "      Гласувах, защото искам София да бъде град, в който с огромна любов живеем, развиваме се, работим. За истинска промяна, за промяна донесена от млади, от независими, от доказани хора, които искат градът да не стои на едно място,  а да прави смели крачки напред.      Това каза кандидатът за кмет на София Борис Бонев,  предаде БГНЕС. Той призова всички да излязат да гласуват.    ", "date": "2019.10.27", "title": "Борис Бонев: София трябва да е град, който прави смели крачки"}
{"url": "https://www.actualno.com/business/veche-e-sigurno-shte-strojat-magistrala-varna-burgas-news_1388765.html", "text": "      До няколко години магистрала може да свързва Бургас и Варна.      От сайта на Агенция \"Пътна инфраструктура\" се вижда, че първата стъпка е налице – АПИ е обявила преди дни обществена поръчка за изготвянето на разширен идеен проект за бъдещото трасе. Изпълнителят ще трябва да направи и инженерно-геоложки проучвания на магистрала \"Черно море\", пише в. .   Стойността на обществената поръчка е 14,4 млн. лв. и макар да е съвсем в началото, обявяването на търга показва, че се работи за старт на дейностите по новата магистрала, обясниха запознати.\r\nСпоред документите за търга изпълнителят ще трябва да разработи трасе, което да е оптимално от техническа и икономическа страна.  Началото на аутобана ще е на \"Хемус\" около с. Слънчево, при пресичането на Варненско - Белославското езеро, обход на Варна.\r\nЩе има връзка в близост до село Приселци със съществуващото трасе на магистралата и оттам до АМ \"Тракия\" с връзка около бургаското село Ветрен.\r\nМагистралата между Варна и Бургас е част от паневропейския Коридор №8.       Изграждането на магистрала \"Черно море\" може да стане с пари от държавния бюджет или по оперативна програма, тъй като към нея няма интерес за публично-частно партньорство, обясни в началото на тази година регионалният министър Петя Аврамова.\r\nСпоред Интегрираната транспортна стратегия на правителството (2017-2021 г.) магистралата би струвала 430 млн. лева.\r\nПрез юни кметът на Варна Иван Портних и кметът на Бургас Димитър Николов обсъдиха инициативата да се изгради магистрала между двата града, което е  е важно не само за двете области, но и за страната. Според градоначалниците това ще е един от приоритетите през следващия програмен период.\r\nСред изискванията на обществената поръчка е осигуряването на разширен идеен проект и подробен устройствен план – парцеларен план за изграждането.\r\nОт АПИ залагат като задължение и свързване на основните пътни направления в Северна и Южна България. Тези дейности трябва да послужат и за подобряване на международния транзитен трафик и туристическия поток към курортните комплекси по цялата черноморска ивица.       ", "date": "2019.10.27", "title": "Вече е сигурно: Ще строят магистрала Варна-Бургас"}
{"url": "https://www.actualno.com/society/prognoza-za-vremeto-27-oktomvri-nedelja-news_1388752.html", "text": "      Днес в повечето райони ще е слънчево. До обяд мъглите ще се разсеят и видимостта ще се подобри. Ще бъде почти тихо. Минималните температури ще са от 1° до 6°, максималните - между 19° и 24°, по-ниски в районите с по-трайна мъгла. Атмосферното налягане е по-високо от средното за месеца, но ще започне бавно да се понижава. Това съобщава за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ).      Над Черноморието преди обяд на места ще преобладава облачно и мъгливо време. Около и след обяд видимостта ще се подобри, облачността ще се разкъса и намалее до предимно слънчево. Ще духа слаб до умерен източен вятър. Максимални температури 17-20°. Температурата на морската вода е около 20°. Вълнението на морето ще е 1-2 бала.\r\nНад планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 19°, на 2000 метра – около 13°.\r\nВ началото на следващата седмица съществена промяна на времето все още не се очаква. Ще остане топло за сезона, в повечето райони – и слънчево, само на отделни места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В Дунавската равнина ще се появи слаб северозападен вятър, а над страната – и разкъсана висока облачност. Максималните температури ще са над 20°, сутрешните ще са без особена промяна.  През нощта срещу сряда облачността ще се увеличи, а вятърът навсякъде ще се ориентира от северозапад и ще се усили. С него ще започне да нахлува студен въздух. В сряда ще преобладава облачно време, на места с превалявания от дъжд, в Северна България – по-съществени като количество. В Западна България вятърът ще отслабне, в Източна ще се ориентира от североизток и ще бъде умерен. По-съществено ще е понижението на дневните температури в североизточната половина от страната, където максималните ще останат до около 10°, а в по-голямата част от Южна България все още ще достигат до 18-20°. ", "date": "2019.10.27", "title": "Прогноза за времето – 27 октомври (неделя)"}
{"url": "https://www.actualno.com/asia/sasht-izglejda-uspja-da-ubie-lidera-na-isljamska-dyrjava-news_1388794.html", "text": "      Лидерът на \"Ислямска държава\" Абу Бакр ал Багдади е бил убит след операция на американските специални части, която е била одобрена от Доналд Тръмп седмица по-рано, предаде БГНЕС.      Американските военни са извършили специалната операция, целяща ликвидирането на Багдади, гласи .\r\nВисокопоставен служител на Пентагона и служител на армията на САЩ заяви пред Newsweek, че Багдади е била цел на строго секретна операция в сирийската провинция Идлиб. Служителят на американската армия заяви, че Багдади е убит по време на нападението. Източникът на Пентагона добави, че ведомството има \"голяма увереност\", че основната мишена, убита по време на нападението, е Багдади, но че се провежда по-нататъшна проверка.   Провинция Идлиб понастоящем е контролирана от сирийските ислямистки милиции.  Операцията е била разрешена след като Съвместното командване за специални операции е получило важна „разузнавателна информация”, тъй като целевото местоположение е било под наблюдение от известно време, се казва в съобщението.\r\nМалко преди да излезе информацията, американският президент Доналд Тръмп предизвика вълна от предположения в Twitter, след като написа, че \"нещо много голямо се случи току що\".       ", "date": "2019.10.27", "title": "САЩ изглежда успя да убие лидера на \"Ислямска държава\""}
{"url": "https://www.actualno.com/america/prezidentyt-na-chili-uvolni-vsichki-ministri-news_1388761.html", "text": "      Чилийският президент Себастиан Пинера поиска оставките на всички министри - ден след исторически протест в страната срещу социалното неравенство, предаде AFP.      Над 1 милион души демонстрираха вчера в Чили срещу икономическия модел на страната и с искане за по-голяма обществена справедливост.   \"Поисках всички министри да подадат оставка, за да мога да формирам ново правителство и да отговаря на тези нови искания\", каза чилийският президент в обръщение към нацията. Пинера подчерта, че \"ние се намираме в една нова реалност. Чили е различна (страна) от тази, която имахме преди седмица.\"    Държавният глава обеща по-справедлив и солидарен подход към обществените проблеми. Властите подготвят нова социална програма, която ще бъде създадена в партньорство между експертите по социалните въпроси, политиците и гражданите.\r\nТова е третата правителствена рокада, направена за малко повече от една година от чилийския президент консерватор, който встъпи в длъжност през март 2018 г., припомня информационната агенция.   Пинера обеща да отмени утре извънредното положение, \"ако обстоятелствата го позволят\", за \"да допринесе за тази нормализация, която толкова много чилийци искат и заслужават\".    Мярката, силно критикувана от демонстрантите, бе въведена на 18 октомври след размириците, отприщили безпрецедентна вълна на социални протести в тази страна, известна в Латинска Америка със своята политическа и икономическа стабилност. В резултат хиляди военни бяха разположени по улиците на Сантяго и други градове за първи път след края на диктатурата на Пиночет през 1990 г.\r\nДнес чилийската армия обяви, че отменя въведения преди седмица комендантски час в столицата, след като е направила оценка на ситуацията.\r\nБезпрецедентното движение на социални протести в Чили се надигна след повишаването с над 3% на цената на билета за метрото. Впоследствие мярката бе отменена, но това не успокои ситуацията. ", "date": "2019.10.27", "title": "Президентът на Чили уволни всички министри"}
{"url": "https://www.actualno.com/society/borislav-ignatov-glasuvah-za-sofija-v-kojato-decata-sa-prioritet-news_1388824.html", "text": "      Кандидатът за кмет на София Борислав Игнатов гласува в столичното 163-о училище в „Дружба“. След като упражни правото си на вот, Игнатов заяви, че гласува за силен, принципен и подготвен кмет, и общински съвет, съобщи БГНЕС.      „Гласувах за София на нова скорост, която да се сравнява с всички други европейски столици. Гласувах за София, в която децата са приоритет“, каза Игнатов. Според него в момента на града липсва скорост и съвременно управление.    ", "date": "2019.10.27", "title": "Борислав Игнатов: Гласувах за София, в която децата са приоритет"}
{"url": "https://www.actualno.com/celebrate/sv-mychenici-kapitolina-i-erotiida-news_571317.html", "text": "      Тези светици живели при император ДиоклетианРечник и при управителя на Кападокия (източната част на Мала Азия, бел.ред.)Зеликинтий.      Света Капетолина, която произлизала от богат и знатен род*, раздала цялото си имущество на бедните, а робите пуснала на свобода. Като християнка тя била задържана и затворена в тъмница, а след това, като не се съгласила да принесе жертва на идолите, била посечена с меч.\r\nСлугинята й Еротиида била подложена на мъчение с тояги за това, че, застъпвайки се за господарката си, хвърлила камък по управителя. Като останала невредима след побоя, тя също била посечена с меч.             ", "date": "2019.10.27", "title": "Св. мъченици Капитолина и Еротиида"}
{"url": "https://www.actualno.com/society/cik-izborite-zapochnaha-normalno-news_1388819.html", "text": "      Изборите за общински съветници и кметове започнаха нормално, в ЦИК нямат данни за неотворили изборни секции. Това съобщи пред журналисти говорителят на Централната избирателна комисия Александър Андреев.      Гласуването започна в 07.00 часа и ще приключи в 20.00 часа. Ако пред някоя секция има хора да гласуват, те ще могат да упражнят правото си на вот до 21.00 часа.    ", "date": "2019.10.27", "title": "ЦИК: Изборите започнаха нормално"}
{"url": "https://www.actualno.com/plovdiv/plovdiv-povtarja-niskata-si-aktivnost-ot-predishnite-mestni-izbori-news_1388928.html", "text": "      17.10 процента от избирателите в Пловдив са упражнили правото си на глас до 12:30 часа днес - данните са съвсем сходни с динамиката на гласуването отпреди четири години, предаде кореспондентът на .      Ако активността се повтори до края, а обикновено това се случва, пред секциите ще се натрупат хора между 17 и 20 часа.\r\nГласуването преминава спокойно, обработват се сигнали за нарушения, свързани с белязани с мастило ръце на членове на комисии - това би оставило знак на бюлетината и тя би била обявена за невалидна. Засега има три бързи производства за нарушения на изборния закон.\r\nНерешен проблем обаче е заложен в самата промяна на закона, която дава право на глас на местни избори само на избиратели по постоянен адрес. Сигнал от Дома за стари хора в Пловдив \"Св. Василий Велики\" тази сутрин гласеше, че там няма разкрити секции и хората трябва да ходят по районите, в които са живели преди постъпването.     Репортерска проверка на място установи, че две секции в дома са разкрити, там гласуват не само възрастните му обитатели, но и избиратели от квартала. Но за 20 от обитателите там действително е било невъзможно да гласуват, тъй като са с постоянен адрес в Пловдив по лична карта и по тази причина са вписани в списъците по места, а не в дома. От общината са реагирали спешно и са изпратили автобус, с който хората са извозени до предишните им квартали.\r\nСъщата ситуация обаче няма как да се реши по този начин в останалите 13 секции, разкрити в болници и в затвора. На въпрос до ОИК как гласуват там, отговорът показа, че и самата комисия не е твърде наясно. Ако пациентът се лекува в болница в района, в който живее, проблем няма, но тази ситуация е по-скоро изключение, отколкото правило, особено пък за затвора.\r\nС една дума - разкритите специално за местните избори секции в болници и затвори са единствено комплимент към гражданското право да се избира, но на практика едва ли ще свършат някаква работа.    До обед тенденцията Пловдив да се събужда бавно за избори повтаря и ситуацията, която се случва обикновено в областта - там активността е по правило по-висока, най- много избиратели - над една трета - до обед са гласували в Брезово, Лъки и Куклен. ", "date": "2019.10.27", "title": "Пловдив повтаря ниската си активност от предишните местни избори"}
{"url": "https://www.actualno.com/europe/struva-li-si-smjanata-na-chasa-news_1388810.html", "text": "      Жан-Клод Юнкер искаше да захвърли на боклука смяната на времето, но чакането това да се случи продължава. Ако сте забравили да сверите часовника си този уикенд, вероятно можете да обвините за това  именно него, пише в обзрен материал „Политико“, цитиран от БГНЕС.      Напускащият президент на Европейската комисия миналата година обеща, че пролетта на 2019 г. ще бъде последният път, когато цяла Европа ще трябва да превърти  стрелките на часовниците си за случващата се два пъти в годината промяна на времето. Сега обаче, страните ще вземат решение за отмяна на това през 2021 г., след като някои столици се оплакаха, че целта на Юнкер е прекалено голяма, твърде бърза, без подходяща оценка на въздействието. „Наистина е досадно, че нещата се развиват толкова дълго“, заяви Петер Лизе, германски евродепутат от дясноцентристката Европейска народна партия. „Наистина съм разочарован, че държавите-членки не си вършат работата.“\r\nЗа много европейци смяната на часовника  два пъти годишно дразни  през пролетта, когато означава по-кратка нощ, и е приветствана при идването на зимния сезон, когато означава допълнителен час в леглото. Но за други - особено в Германия, където противниците на това са много  - това е безсмислица, която нарушава съня, засяга режимите на земеделието и прави улиците по-опасни. То също така представлява административно предизвикателство: служителите в германския железопътен гигант Deutsche Bahn ще прекарат уикенда, връщайки 120 000 часовника обратно по хиляди гари в цялата страна. Благотворителната компания за безопасност на пътя Brake пък установи, че има няколко процента повече аварии през няколкото седмици след превключването на времето през октомври.   „Политико“  се зае да провери дали си заслужава да се спазва промяната на времето в неделя.  Увеличаването на продължителността на деня може да увеличи търсенето в салоните за сладолед, голф игрищата и други бизнес услуги за отдих, и е изгодно за търговците на дребно, които могат да увеличат продажбите при слънчево свободно време. Но цялостната картина за икономиката е спорна.\r\nФондовите пазари са усетили ефектите, според документ от 2000 г. в American Economic Review. Авторите твърдят, че разстройването на съня на търговците може да струва 31 милиарда долара под формата на по-ниска възвращаемост за периода  от петък до понеделник. Докато някои изследователи оспорват числата на въздействие върху търговията, други посочват по-общ ефект от лишаването от сън, независимо от сезона, водещ търговците до взимане на рискови решения.\r\nПроучване на германския здравен застраховател DAK каза, че обикновено 18 процента от служителите закъсняват за работа след смяната на времето - без значение дали часовниците са отишли напред или назад.    Земеделските производители  често цитират като причини в полза на промяната на часовника, това, че по такъв начин се увеличава максимално използването на дневна светлина. Всъщност земеделските производители от години остават до голяма степен против лятното часово време на фона на опасенията относно въздействието върху схемите на земеделие и биоритмите на животните. Те твърдят, че това може да намали добивите от доене, тъй като кравите се придържат към естествения си ритъм. \"Те са като повечето хора, не са възприемчиви към промените\", казва млекопроизводителят Кейти Доттерър-Пайл пред Асошиейтед пресs миналата година. „Те са животни, които обичат да правят едно и също нещо всеки ден“   Ранният здрач означава по-малка видимост на пътя и по-голям риск от пътни инциденти. От  базираната във Великобритания благотворителна компания за безопасност по пътищата Brake посочват, че има няколко процента повече злополуки за няколко седмици след превключването на времето през октомври, докато шофьорите свикват с по-тъмните вечери.\r\n„Изводът беше, че по-светлите  следобеди, вечерите, които получавате от спазването на целогодишно лятно време, ще доведат до по-малко смъртни случаи по пътищата като цяло във Великобритания“, казва Дъдли Къртис от Европейския съвет за безопасност на транспорта, но предупреждава, че това може и да не е така  в по-слънчевите южни страни.\r\nСмяната на часовниците не прави нищо, за да спаси планетата в наши дни, въпреки че за първи път е въведена като част от усилията за ограничаване на използването на въглища за осветление. Проучванията сочат също увеличаване на престъпността  през по-тъмните вечери.\r\nУсилията на Юнкер за прекратяване на лятното часово време дойдоха, след като рекордните 4,6 милиона души отговориха на проучване в ЕС - около 3 милиона от тях немци. Почти всеки трети германец казва, че изпитват физически и психически дискомфорт поради промяната на времето, сочи проучването на здравния застраховател DAK.   Проблемите със заспиването и безсънието са сред най-честите оплаквания. Около 40 процента от анкетираните се оказаха по-малко способни да се съсредоточават, а една трета се чувстват раздразнителни поради смяната на времето.   Франциска Кат, психолог от ДАК, сравни преминаването с „малка разходка със самолет до друга часова зона“.\r\n\"Вътрешният часовник се обърква малко\", каза Кат, „въпреки че бързо се фиксира. . Най-доброто лекарство е и най-простото: почивка и няколко дни търпение.“\r\nСмяната на часовниците не прави нищо, за да спаси планетата в наши дни, въпреки че за първи път е въведена като част от усилията за ограничаване на използването на въглища за осветление - и предложена преди това от Бенджамин Франклин, за да се пестят свещи.\r\nЕдин популярен аргумент, използван в полза на смяната на часовника, е, че той трябва да помогне за пестенето на енергия, като осигурява повече светлина в ранната сутрин през зимата. Но германската енергийна индустрия отдавна се противопоставя на това твърдение, като твърди, че периодите на смяна през годината наистина не правят много за намаляване на общото потребление на енергия.\r\nПроучване на Службата за оценка на технологиите на Бундестага през 2016 г. установи намаление с по-малко от 0,8 процента в годишното потребление на енергия от осветление. Но нямаше съществени промени от отоплението. Увеличаването на използването на енергийно ефективни електрически крушки означава, че така или иначе използват по-малко енергия, което още повече подкопава претенциите за икономия на енергия. По-дългите дни всъщност могат да доведат до повече дейности, които консумират енергия. Смяната на часовниците увеличи приходите на европейския сектор за свободно време с 3 процента, установи проучване от 1999 година, допълва \"Политико\". ", "date": "2019.10.27", "title": "Струва ли си смяната на часа?"}
{"url": "https://www.actualno.com/asenovgrad/v-asenovgrad-glasopodavateli-ne-razbirat-bylgarski-ezik-no-si-znajat-nomera-news_1388970.html", "text": "       Хора, които не разбират български език масово гласуват в Асеновград днес на местните за кмет и общински съветници. Това видя екип на в асеновградското ОУ \"Никола Вапцаров\".      Млади момичета, които не можеха да ни отговорят защо са дошли в учебното заведение днес, чакаха на опашка пред 53-та секционна избирателна комисия. На въпроса за какво идват да гласуват и какво искат да се промени в Асеновград масовият отговор бе \"всичко\", \"няма да казвам\" и \"нищо, така да е добре\". А някои, които не разбираха български език, пристигаха в секциите с придружители. Именно те ни обясниха, че .   Изборно напрежение преди обяд в града нямаше, но в следобедните часове в същото училище се бяха събрали екипи на полицията и общината в града, като имаше представител и на Общинската избирателна комисия (ОИК). Засега не става ясно какво точно се случва там. Но ще продължим да следим ситуацията. Много неща трябва да се променят в Асеновград, каза друг асеновградчанин, който днес е упражнил своя вот. Той посочи, че \"кметът, който и да е той, трябва да е сред народа, да се среща с тях и да ги пита какви проблеми имат\".  Мъжът коментира, че е редно да не се чака сигнал от гражданите, а нередностите да се забелязват от самия градоначалник, който да предприема своевременни мерки. Даде и пример с капак на шахта, който бил повреден и заради това, хлопвайки в дупката, били нанесени материални щети по автомобила му. \"От 30 години нищо не се е променило и още не съм решил дали да гласувам и за кого\", изрази мнението си друг асеновградчанин. Членове и председатели на секционни избирателни комисии коментираха, че активността в няколко от секциите е била масова до средата на деня. Наложило се е дори да се вика и полиция заради създало се напрежение, което било потушено.   До следобедните часове своя вот бяха упражнили близо 14 000 асеновградчани, което е около 26% избирателна активност. Подадени бяха общо четири жалби в Общинската избирателна комисия в Асеновград. Основните проблеми, описани в три от документите, касаят премахване на агитационни материали, които са на разстояние по-малко от 50 метра от Секционна избирателна комисия (СИК). Четвъртият сигнал е бил за разкриване тайната на вота. \"Проверка е установила, че няма такова нарушение\", увери председателят на ОИК-Асеновград Иван Гогов. Алармирано е, че един от членовете при сгъване на бюлетината е разкрил вота. Проблемът е разрешен, като членът на СИК вече е преместен на друга позиция - няма да сгъва и подава бюлетини на гласоподавателите.\r\nНай-висока избирателна активност в Асеновградско към 13:00 ч. е имало в Дом за възрастни с физически увреждания - над 63%, а най-ниска - 4% - в селата Врата и Сини връх.    ", "date": "2019.10.27", "title": "В Асеновград гласоподаватели не разбират български език, но \"си знаят номера\""}
{"url": "https://www.actualno.com/politics/djambazki-glasuvah-za-chist-grad-bez-nezakonno-stroitelstvo-news_1388857.html", "text": "      Гласувах за чист и подреден град, без незаконно строителство, град с чист въздух, и с транспорт, който свързва квартал \"Овча купел\" с останалата част на града, съобщи кандидатът за кмет Ангел Джамбазки, след като упражни правото си на вот в столичния район \"Овча купел\", предаде репортер на БГНЕС.      Гласувах за това градът да бъде подреден, да има ред и сигурност, да има осветление и общинска полиция. \"Каквото решат софиянци, това ще се случи\", допълни Джамбазки.   Притеснително е забавянето, и се надявам общинската избирателна комисия да се усети, че всички бюлетини се слагат в една урна, която след няколко часа ще е напълно запълнена, така че ако не са се сетили отсега, дано има повече урни. Надявам се и членовете на избирателните комисии да имат търпение да броят преференциите, защото те са много на тези избори.\r\nНе очаквам да има особени нарушения на изборния процес днес, завърши Джамбазки.   ", "date": "2019.10.27", "title": "Джамбазки: Гласувах за чист град без незаконно строителство"}
{"url": "https://www.actualno.com/curious/v-sasht-arestuvaha-pijan-okaza-se-che-stomahyt-mu-sam-proizvejda-alkohol-sled-lechenie-s-cefaleksin-news_1388897.html", "text": "      В САЩ спрели 46-годишен шофьор и заради съмнение, че е пиян, поискали да го тестват с дрегер. Човекът отказал с аргумент, че не е близвал и бил арестуван. В болницата му направили кръвен тест, който показал 2 промила алкохол. Шофьорът обаче упорито отричал да пил. Естествено, нито персоналът на болницата, нито полицията му повярвали, макар той да обяснявал, че в продължение на шест дълги години изпитва тайнствени пристъпи на пиянство, без да изпие капка алкохол, съобщава доклад в медицинското списание BMJ Open Gastroenterology.      На помощ му се притекла неговата леля. Тя чула за подобен успешно лекуван случай в Охайо. Купила дрегер, за да запише нивата на алхохола в дишането му и го убедила да посети Охайо, за да се подложи на лечение. В крайна сметка той бил диагностициран с рядко състояние, което пълни червата му с алкохол. Това е т.нар. auto-brewery syndrome (ABS) – състояние, което кара бактериите в червата да трансформират въглехидратите в опияняващ алкохол, сочи доклад, публикуван в списанието.\r\nНа практика мъжът се напивал без да употребява алкохол, червата му сами го варят, след като той се храни с въглехидрати. Състоянието се проявява, когато хората консумират сладки храни или напитки, съдържащи слаби въглехидрати, и ги поставят в пиянско опиянение, сякаш са ударили твърде много бири, написаха лекарите в доклада.\r\n„Мъжът не е в състояние да функционира, и то главно след хранене“, обясни пред ТВ-предаването „Днес“ д-р Фахад Малик, съавтор на доклада. „Симптомите на мъжа се проявяват, след като той е приел антибиотик Цефалексин 250 мг (три пъти перорално на ден в продължение на три седмици) през 2011 г. след сложно травматично нараняване на палеца, се казва в доклада. Лекарството вероятно е нарушило чревния микробиом или общността от микроорганизми като бактерии и гъби, живеещи там. Никой не му е вярвал, когато мъжът е казвал, че не пие“, казва д-р Малик.  Една седмица след приключването на неговата антибиотична терапия, се получили личностни промени с епизоди на депресия, „мозъчна мъгла“ и агресивно поведение. Негови близки казвали, че това е нехарактерно за него.   За първи път бил прегледан през 2014 г. от своя лекар по първична медицинска помощ, преди да бъде насочен към психиатър, който го лекува с Лоразепам и Флуоксетин.\r\n„При ареста му концентрацията на алкохол в неговата кръв била двойно по-висока от законната граница, но той настоявал, че не е пил. Персоналът на болницата и полицията не му повярвали“, се отбелязва в доклада.    След ареста му лелята на мъжа попаднала на доклад за случая, описващ пациент в Охайо, който се лекувал за подобно състояние. Тя и мъжът й отишли в клиниката в Охайо, където лекарите изследвали изпражненията на мъжа за алкохолни микроби. Те открили следи от Saccharomyces boulardii и Saccharomyces cerevisiae, известни иначе като пивни дрожди в пробите на изпражненията. Тогава предположили, че мъжът има синдром на автоматичното варене, но го помолили да похапне малко въглехидрати, за да се уверят. Осем часа по-късно концентрацията на алкохол в кръвта на мъжа достигнала повече от 0,5 промила (близо до законната граница за алкохол при шофиране), потвърждавайки необичайната диагноза.   Въпреки че бил подложен на противогъбично лечение и е поставен на диета без въглехидрати, при мъжа все още се проявявали симптомите. За да поставят под контрол спонтанното му пиянство го лекували интернисти, психиатри, невролози и гастроентеролози.\r\nПрез това време едно скандално силно опияняване поставя мъжа в риск от опасно нараняване на главата и потенциално фатална концентрация на алкохол в кръвта. \"И тук медицинският персонал отказа да повярва, че не е пил алкохол, въпреки неговото постоянно отричане\", се казва в доклада.   Тогава мъжът потърсил помощ в Медицинския център на Университета „Ричмънд“ в Стейтън Айлънд, Ню Йорк, където лекарите го лекували с антибиотици и го следили отблизо в продължение на около два месеца. Терапията успешно освобождавала червата на пациента от алкохолните микроби, въпреки че в един момент по време на лечението човекът тайно от лекарите ял пица и пил сода, което довело до повторна проява на синдрома.\r\nСлед това на пациента са предписани пробиотици за насърчаване растежа на полезни бактерии в червата. Бавно той успял да включи въглехидратите обратно в диетата си. Година и половина по-късно мъжът може да се наслаждава на парче пица, без да се страхува от опиянение или потенциално причинено от алкохол увреждане на черния дроб.\r\nВ медицинското издание пише, че преди нараняването на палеца той бил „лек социален пияч“, но след това напълно се въздържал от алкохол. Неговата строителна компания участвала във възстановяването на повредени от урагани къщи, много от които мухлясали. ", "date": "2019.10.27", "title": "В САЩ арестуваха пиян, оказа се, че стомахът му сам произвежда алкохол след лечение с Цефалексин"}
{"url": "https://www.actualno.com/society/chitateli-pitat-ni-za-kakvo-shte-glasuvame-i-kakvi-buletini-da-poluchim-news_1388917.html", "text": "      В редакцията на получихме десетки сигнали, че масово се питат избирателите за какво ще гласуват и какви бюлетини да им бъдат дадени. Притеснени граждани дори заявиха, че в Пловдив им е заявено, че точно така трябва да се провежда вота и това не е незаконно.        Днес по обяд обаче, от Централната избирателна комисия категорично опровергаха тази практика.   \"Искам да обърна внимание на това, че получихме сигнали, че в определени секции има случаи, в които на избирателя не се предоставят всичките бюлетини и е питан за какво ще гласува. Добре е да се знае, че избирателят има право да получи всички бюлетини, с които се гласува в изборното помещение, а вече той е този, който би трябвало да посочи дали желае или не желае да гласува в определен вид избор. Не следва да се допуска от секционните избирателни комисии нарушаване на правото на избирателя да участва във всички избори и да се запази тайната на вота\", заяви пред БНТ говорителят и член на ЦИК Александър Андреев.   ", "date": "2019.10.27", "title": "Читатели: Питат ни за какво ще гласуваме и какви бюлетини да получим"}
{"url": "https://www.actualno.com/curious/4-te-zodii-koito-sa-perfektni-za-dylgi-vryzki-news_1388333.html", "text": "                  – това е зодията, която създава най-здравите семейства, независимо че понякога им се носи друга слава. Телците понякога имат бурни младини, докато в един момент не се осъзнаят, че това, което искат от живота, всъщност е стабилен брак, дълга връзка и голямо семейство. Телците много обичат домашния уют, хубавите вечери със семейството и вкусната храна. След 30-тата им годишнина много рядко можете да видите Телец да се забавлява в някое заведение. Те обичат да се прибират у дома при любимия човек, да гледат заедно филм, да си сготвят нещо вкусно и да прекарат времето си заедно. С годините Телците стават изключително безобидни и не може изобщо да се говори за изневери и други подобни драми. Те си държат на спокойствието. – представителите на тази зодия дълго търсят любовта. В живота си имат много връзки, повечето от които се оказват неуспешни и за кратко. Точно за това, когато намерят истинския човек за себе си, много държат на него и полагат много грижи, за да запазят взаимоотношенията си перфектни. Девите обичат да имат сигурност, да имат добър и грижовен човек до себе си и са перфектни за създаване на семейство и уютна домашна среда. Те не са от зодиите, които си падат по драмите след определена възраст, затова и връзките им са дълги и щастливи. Това, което правят, за да запазят връзки си спокойни е, че с времето стават по-отстъпчиви и това е ключът към щастливите взаимоотношения.   – представителите на тази зодия през целия си живот преследват идеята за дълга и щастлива връзка. Понякога това им играе много лоша шега, когато са по-млади, защото обикновено партньорите им не са готови за големи и сериозни крачки. Но по-нататък в живота си откриват своя човек, с който нещата се получават много бързо – връзка, брак, деца и всичко това за кратките 2-3 години. Те са много стабилни партньори и никога не бива да се притеснявате, че нещо може да им хрумне и с лекота да захвърлят това, което са градили досега. Изключено е! Те предпочитат са вложат цялото си старание във семейството, вместо един ден да са като повечето и да съжаляват, че не са направили всичко, когато са имали тази възможност. Везните са разумни и премислят внимателно поведението си и всеки техен ход. – тази зодия може да ви изненада с това, че наистина не търси просто флирт или безмислени връзки. Рибите търсят спокойствие и уравновесен партньор, с който могат да изживеят живота си щастливо. Те не понасят кавгите, изневерите и цялата тази драма, която я има в почти всички двойки. Рибите имат доста неуспешни връзки през живота си, което в даден момент ги кара да се замислят дали грешката не е в тях. Това смекчава много характера им и ги прави по-сговорчиви, по-разбиращи и обгрижващи човека до себе си. Тези качества се харесват на другите зодии и в даден момент от живота си те бързо намират човека, с когото да са щастливи до края на живота си. Рибите мечтаят са малко, но сплотено семейство, с което да обикалят света, да постигат заедно целите си и да са простичко щастливи. Ако Рибите решат, че искат да останат с един човек до края на живота си, повярвайте – ще намерят начин да го сторят, дори ще преобърнат света, ако им се наложи.    ", "date": "2019.10.27", "title": "4-те зодии, които са перфектни за дълги връзки"}
{"url": "https://www.actualno.com/society/1027-procenta-e-izbiratelnata-aktivnost-v-stranata-do-10-chasa-news_1388906.html", "text": "      10,27% е избирателната активност в страната, съобщиха от ЦИК. Данните са към 10 часа. Правото си на глас са упражнили 649 191 души от общо 6 322 979 с право на глас.      Избирателната активност е почти същата, регистрирана към 10 часа на предишните местни избори през 2015 г. Тогава гласувалите са били 10,56%.   Най-активни са в Дряново, а най-слаб интерес към местните избори има във Варна - 4,7%. 29 477 са кандидатите за общински съветници в страната. От тях 67% са мъже, а 33% - жени. От регистрираните 1253-ма кандидати за кметове на общини 83% са мъже, а 17% жени. По данни на ЦИК от 463-ма кандидати за кметове на райони в София, Пловдив и Варна 71% са мъже, а 29% - жени. От общо 5040 кандидати за кметове на кметства пък 77% са мъже, а 23% - жени.\r\nМалко над 40 са вече сигналите до ЦИК, пише 24 часа. Сред тях в секции в районите \"Лозенец\" и \"Сердика\" има случаи, в които не се давали и трите бюлетини - за кмет на града и на района, и за общински съветници. Член на комисията питал предварително избирателите за какъв вид избор ще гласуват и давал бюлетини само за тези, за които било заявено предварително. Дадени са указания на избирателите да се дават и трите бюлетини.   ", "date": "2019.10.27", "title": "10,27 процента е избирателната активност в страната до 10 часа"}
{"url": "https://www.actualno.com/tennis/federer-s-nov-rekord-video-news_1388988.html", "text": "      Една от легендите на тениса на корт - Роджър Федерер, постигна нов колосален успех в богатата си кариера. Федерер спечели за 10-ти път турнира в родния си град Базел и така вече има две надпревари, в които има двуцифрено число титли - в Базел и в германския град Хале, където състезанието се провежда на трева. Общо в кариерата си Федерер има вече 104 титли на ниво ATP и му трябват само още 5, за да изравни \"вечния\" рекорд на Джими Конърс.      В днешния ден интрига на финала нямаше - швейцарецът размаза с 6:2, 6:2 младия Алекс Де Минор, познат и в България, тъй като той игра с Григор Димитров на тазгодишния US Open и нашето момче го победи с 3:0 сета точно преди да отстрани на четвъртфинал в петсетов мач .\r\nЕдинствената по-голяма трудност за Федерер беше първият му сервис гейм, в който допусна от 40:0 в негова полза да се стигне до равенство след два поредни пропуска от форхенд, като на швейцареца му трябваха общо 6 възможности, за да вземе гейма. Той обаче така и не допусна Де Минор до точка за пробив, а оттук-насетне не му даде да помирише дори повече от 2 точки, когато швейцарецът държеше сервиса.    Роджър проби за 3:1 гейма, като затвори първия сет с пробив, направи почти същото и във втория - пробив за 2:0 гейма и още един за 6:2, като реализира първия си мачбол с излизане на мрежа, което пообърка Де Минор и австралиецът пропусна нелоша права по форхенд, с която можеше поне да отложи неизбежния край.         ", "date": "2019.10.27", "title": "Федерер с нов рекорд (ВИДЕО)"}
{"url": "https://www.actualno.com/music/dreha-na-kyrt-kobejn-podobri-rekord-news_1389024.html", "text": "       Жилетка, носена от Кърт Кобейн по време на концерта на \"Нирвана\" за MTV Unplugged, бе продадена на търг за 334 хил. долара и с това се превърна в най-скъпият пуловер, продаван някога на аукцион, съобщава \"Гардиън\".      Жилетката с копче с марка \"Манхатън\", която никога не е била прана, след като я е носил Кобейн, има тъмни петна и дупка от изгаряне с цигара. Дрехата е изработена от акрил и мохер.   Серията акустични концерти на музикалната телевизия беше едно от явленията в света на шоубизнеса през деветдесетте, изпълнения имаха редица групи, но според повечето фенове, Ънплъгд-ът на Nirvana е завинаги номер едно.\r\nКонцертът е записан в студията на \"Сони Мюзик\" пред публика пет месеца преди Кобейн да се самоубие на 5 април 1994 г.    ", "date": "2019.10.27", "title": "Дреха на Кърт Кобейн подобри рекорд"}
{"url": "https://www.actualno.com/asia/sirijskata-armija-stigna-do-granicata-s-turcija-news_1388986.html", "text": "      Сирийската армия е стигнала до границата с Турция на североизток от град Рас ел Айн, съобщава държавната телевизия на Сирия. Това е станало след оттеглянето на арабско-кюрдските отряди на Сирийските демократични сили в съответствие с постигнатите споразумения, отбелязва още БГНЕС.      По-рано от Сирийските демократични сили заявиха, че техните бойци са се изтеглили окончателно от сирийско-турската граница. Те ще бъдат заменени от сирийски гранични полицаи.   Бойците на Сирийските демократични сили ще се разположат в други райони, далече от границата с Турция, за да се избегнат кръвопролитията.\r\nСирийската телевизия потвърди оттеглянето на бойците и тежкото въоръжение на 32 км от границата между Сирия и Турция.   ", "date": "2019.10.27", "title": "Сирийската армия стигна до границата с Турция "}
{"url": "https://www.actualno.com/politics/mestni-izbori-2019-vijte-pyrvite-rezultati-news_1389027.html", "text": "      Първият тур на местните избори в България приключи, а както изглежда към момента, на много места ще има и втори тур – за избор на кмет.       печели ГЕРБ, което беше очаквано, но ще има балотаж. Засега Йорданка Фандъкова води с около 35-38% според екзитполовете, а Мая Манолова се движи в рамките на около 25-28%. Трети остава кандидатът на \"Демократична България\" Борислав Игнатов , с около 12 – 15%, а лицето на \"Спаси София\" Борис Бонев е четвърти, с около 9-11% подкрепа. Ангел Джамбазки е пети, с почти два пъти по-малко подкрепа от Бонев. Изключително интересно е дали общо гласовете на Игнатов и Бонев ще са повече от тези на Манолова, като вероятността за това е много голяма и със сигурност ще предизвика много коментари как двете страни – \"Демократична България\" и \"Спаси София\", не намериха път за общ кандидат, който да има реален шанс да отиде на балотаж.\r\nЩо се отнася до листата на общинските съветници, ГЕРБ получава подкрепа горе-долу колкото има и Фандъкова, дори с тенденция да е малко по-ниска – около 30-33%. Интересен факт е, че листата на БСП може да победи тази на „Демократична България” (ДБ), т.е. традиционната градска десница да остане трета. Засега разликата в тази битка е около 1%, като червените водят със 17-18%, а ДБ е с 16-17%.\r\nТова е резултат от много работа, от много хъс – доволни сме, коментира пред БНТ Борис Бонев, който не даде коментар по същество за никакви политически противоречия, макар че каза следното: Не приемаме късното обявяване на кандидати, ние бяхме три месеца преди изборите на терен, обещаваме за следващите избори да започнем още по-рано. Той обаче наблегна на това, че вероятно влиза в общинския съвет, а колегата му Гергин Борисов също има шанс.    Иван Портних печели, но не е ясно дали той няма да успее да спечели още сега. Различните екзитполове дават победа на Портних от между 47 – 52%. На второ място, приблизително наравно с около 14-16% са Костадин Костадинов от \"Възраждане\" и Анелия Клисарова от БСП - бивш министър на образованието при Пламен Орешарски.\r\nПодобна е ситуацията в , където досегашният кмет Хасан Азис е съвсем близо до границата от 50% и може и да няма балотаж там. изглежда борбата е кой да отиде на балотаж, макар че тя няма да е крайно ожесточена, както беше в един момент през деня. И тук ГЕРБ печели, с около 30-33% води кандидатът им Здравко Димитров , който досега беше областен управител. Според различни данни втора е Дани Каназирева с 20-тина процента, а Славчо Атанасов е с 14-16%.    При общинските листи ГЕРБ печели – с около 26-29%, Съюз за Пловдив, който издигна Каназирева, е с 9-10% по-малко.\r\nВ е една от най-жестоките битки. Кандидатът на БСП Пенчо Милков засега е първи, с 31-33%, а втора е Диана Иванова от ГЕРБ, с около 26%. В Общинския съвет обаче подкрепата за ГЕРБ е малко по-голяма - около 29%, а БСП е с малко над 25%. победата засега е за досегашния градоначалник Георг Спартански , с между 38 и 43% подкрепа. И тук обаче нещата отиват на балотаж – вероятно с кандидата на ГЕРБ Мирослав Петров , който изостава с над 10%. В Общинския съвет победата отново е за ГЕРБ - с около 25%, БСП е втора с малко под 20%. Повече подробности вижте в ! битката за победата е сериозна. Досегашният кмет Атанас Камбитов води, с малко над 30%, а зад него, с около 23% е Румен Томов . При Общинслкия съвет отново ГЕРБ печели, с около 28%, а БСП остава на второ място, с под 13% подкрепа. Убедителните големи победи на ГЕРБ    Очаквано, победата на Димитър Николов е безепелационно, въпросът е само с колко. Всъщност и тук има големи разлики, но най-ниският му резултат е около 65%, а има данни за почти 75%. С едноцифрена подкрепа са Николай Тишев от БСП и Бойко Миразчийски от НФСБ, а повече подробности можете да видите в ! За Общинския съвет ГЕРБ изглежда ще има пълно мнозинство – с над 50% подкрепа, а другите по-големи сили ще са БСП и Движение \"България на гражданите\", като там разликата се движи в рамките на около 1% и е възможен обрат. отново победата е за ГЕРБ, като досегашният градоначалник и председател на Организацията на общините в България Даниел Панов печели на първи тур, с малко над 56% подкрепа, а кандидатът на БСП Весела Лечева остава с двойно по-малко подкрепа. Партията на Бойко Борисов е първа в старопрестоплния град и за Общинския съвет, с около 42-44% за листата с общински съветници, а БСП остава с двойно по-малко подкрепа. ВМРО е на трето място, с малко под 9%.\r\nВ Стара Загора първите резултати излязоха най-късно - там също картината е категорично в полза на ГЕРБ, вижте подробности в ! Изборна активност Като цяло в страната избирателната активност не е впечатляваща, като засега се очертава общо да е подобна на много други вотове в страната – за около 45%, но може да е и по-голяма, като към 17:30 часа беше малко над 42%. Впечатление прави Област Смолян, където е възможно активността да е над 60%. Балотажът За да спечели на първи тур, кандидат за кмет трябва да получи повече от половината от действителните гласове. В сметката на действителните гласове влиза и гласуването с \"Не подкрепям никого\". ", "date": "2019.10.27", "title": "Местни избори 2019: Вижте първите резултати"}
{"url": "https://www.actualno.com/burgas/mladej-s-ambicii-za-bydesht-politik-glasuva-za-pyrvi-pyt-na-izbori-news_1388931.html", "text": "      Виктор Апостолов е на 18 години и гласува за първи път на избори. Сега той е в 12 глас на Гимназията за чужди езици \"Васил Левски\". Според неговите преподаватели е изключително интелигентен и буден ученик, който се интересува от политика.      Репортер на се среща с Виктор при първия му вот, за да разбере какви са чувствата които вълнуват един млад човек: „Изпитвам различни емоции, защото това ми се случва за първи път. Развълнуван съм да разбера как става, въпреки че има доста информация и знам за какво и за кого искам да гласувам. Предизборните кампании на кандидатите за кметове и общински съветници са добра отправна точка и информират хората за своите бъдещи планове. Това, което искам да се промени, е на първо място в училищата. Но не като база, а като устройство имат нужда от промяна. Също има нужда от нова спортна база. Тук има много талантливи спортисти, но съществува дефицит на бази. Затова много хора напускат града и да се развиват на друго място\", споделя гимназистът.\r\nВъпреки това Виктор не е от хората, които заявяват твърдо желание да се развиват извън Бургас: “Това е моят роден град и аз го обичам. Ако нещата се подобрят и ако Бургас продължи да се развива, защото градът се развива в добра посока, мисля че има вариант да остана тук“.   Той се е насочил в бъдеще да се развива в областта на политическите науки, участва в дебати в които се обсъждат важни обществени теми. Това е инициатива, в които участват не само негови връстници, но и хора от различни поколения и с различен житейски опит от които младият мъж се учи. Смята да кандидатства международни отношения, или подобна специалност, свързана с дипломацията.\r\nНа въпрос на как вижда политическия живот в страната, Виктор отговаря така: „Има доста кандидати за местна власт и се надявам техните интереси да са насочени в полза на града, а не за лични цели. Много са и младите хора, които тази година са в листите за общински съветници. Това може да се види и в социалните мрежи и ми направи голямо впечатление. Обяснявам си го с това, че като мен имат интереси в областта на политиката, имат симпатизанти, реализирани са в кариерен план и това за тях е следващата крача. Да се надяваме, че са искрени! Борбата е голяма и всеки има планове за бъдещето, който могат да бъдат обсъдени“.     Виктор Апостолов даде своя глас, но е от хората, които не дават лесно своето доверие. Той продължава да наблюдава и анализира политическата ситуация и да се учи от нея като бъдещ политик. ", "date": "2019.10.27", "title": "Младеж с амбиции за бъдещ политик гласува за първи път на избори"}
{"url": "https://www.actualno.com/society/maja-manolova-glasuvah-za-promjana-na-modela-na-upravlenie-v-sofija-news_1388909.html", "text": "      Гласувах за промяната, това е основната ми кауза в тази кампания. Промяна в модела на управление на София. Както искаме чист и прозрачен въздух, така искаме и чисто и прозрачно управление, затова гласувах за промяна в модела на управление, съобщи кандидатът за кмет Мая Манолова, след като гласува в столицата, предаде БГНЕС.      „Гласувах за София с грижа за хората, за младите, за децата, за възрастните; за по-добър живот на всички, а не само на малка група приближени. Гласувах за това София да бъде подредена и модерна европейска столица“, допълни Манолова. \"Виждам, че пред секциите има опашки, има много хора – и възрастни, и млади – със сигурност сега ще има висока активност. Призовавам хората да гласуват – всеки един столичанин да даде своя глас, защото имаме нужда от активност и промяна, а промяната може да дойде само с висока активност\", смята Манолова.    ", "date": "2019.10.27", "title": "Мая Манолова: Гласувах за промяна на модела на управление в София"}
{"url": "https://www.actualno.com/europe/moskva-izgrajdaneto-na-turski-potok-shte-prikluchi-v-srok-news_1388942.html", "text": "      Строителството на газопровода „Турски поток” ще приключи в срок. Това заяви министърът на енергетиката на Русия Александр Новак за телевизия „Россия-1”, предаде БГНЕС.      Припомняме, че проектът „Турски поток” предвижда изграждането на газопровод, съставен от две трасета с мощност по 15,75 милиарда кубически метра всяко. Първото трасе е предназначено за доставката на руски газ за турските потребители, а второто – за доставка на газ в държавите от Южна и Югоизточна Европа. Пускането на газопровода в експлоатация е планирано за 2019 г.   В петък изпълнителният директор на „Нафтогаз Украйна” Юрий Витренко съобщи, че окръжният съд на Амстердам е иззел 100% от акциите на компания South Stream Transport B.V., която изгражда морската част от газопровода „Турски поток”. Това е направено във връзка с разследването на делото за мошеничество от страна на „Газпром”, обвинена, че е предала акциите на компания „Трансгаз Краснодар” един ден преди съдебните изпълнители да замразят активите на „Газпром” в Холандия по искане на „Нафтогаз”, пише още икономическият портал „Прайм”.\r\nПо-късно през деня компания South Stream Transport потвърди за запорирането на акциите си в Холандия, но подчерта, че това обстоятелство няма да се отрази на осъществяването на проекта. Съобщено беше също, че „тече подготовка за първите доставки на газ през „Турски поток”, планирани за края на 2019 г.  В рамките на спора си с „Газпром” по отношение на договора за доставка и транзит на газ украинската компания „Нафтогаз” се опитва да получи предварително средствата в размер на 2, 56 милиарда долара, които съдът в Стокхолм е определил да й бъдат изплатени. Подобни опити бяха предприети в Швейцария, Великобритания, Холандия и Люксембург. ", "date": "2019.10.27", "title": "Москва: Изграждането на \"Турски поток\" ще приключи в срок "}
{"url": "https://www.actualno.com/balkani/shte-ostane-li-novoto-pravitelstvo-na-kosovo-bez-srybski-predstaviteli-news_1388979.html", "text": "      Лидерът на победилото в парламентарните избори в Косово \"Движение Самоопределение\" Албин Курти заяви, че няма пречка, която да не може да се преодолее посредством преговори. Коментарът му е по повод преговорите с втората политическа сила Демократичен съюз за Косово, с която преговаря за съставяне на бъдещото правителство, предаде БГНЕС.      С свое интервю за агенция \"Косова прес\", Курти заяви, че в близките дни ще се срещне с лидера на Демократичния съюз за Косово Иса Мустава. Утре предстои среща между експертните групи на двете партии, на която ще бъдат обсъдени икономическите приоритети на новото правителство.   Спряганият за бъдещ премиер на страната повтори, че в ръководеното от него правителство няма да има представител на Сръбска листа, независимо, че тя е най-голямата партия на косовските сърби. По време на последните избори спечели убедителна победа сред голяма част от сръбското население.\r\nПо-рано пред обществената телевизия РТК Курти заяви, че новото правителство ще изпълни конституционните изисквания в него да има министър от сръбската общност, но няма законово задължение това да бъде представител на Сръбска листа.  По отношение на другите малцинствени общности Курти заяви, че те също ще имат министър в неговия кабинет. Партиите на тези общности, които са спечелили места в парламента, са проявили интерес да станат част от управляващата коалиция.\r\nСпоред предварително обявената от \"Самоопределение\" и Демократичния съюз на Косово информация, кабинетът ще има 12 министри, един от които ще бъде сърбин и един представител на другите малцинствени общности. Всеки ресор ще има по двама заместник-министри. Правителството в оставка на Рамуш Харадинай имаше 21 министри и около 100 заместник-министри.    ", "date": "2019.10.27", "title": "Ще остане ли новото правителство на Косово без сръбски представители?"}
{"url": "https://www.actualno.com/haskovo/milko-kalajdjiev-v-trojkata-sym-news_1389058.html", "text": "       Не мога да кажа на кое място съм. Нямаме никакви данни, но вярвам, че съм сред първите трима. Избирателната активност е много висока.      Това заяви кандидатът на ДПС за кмет на Свиленград Милко Калайджиев\r\n\"Днес гласувах за едно много добро бъдеще за Свиленград и свиленградчани. Навремето имах магазини и хората викаха \"няма да купя от него, няма да го правя богат\". Сега сигурно си казват същото, защото съм певец\", сподели още Калайджиев.\r\nПопфолк изпълнителят заяви преди време, че всичко с неговата кандидатура е започнало на шега. „Бяхме седнали на кафе, говорихме си с едни приятели от София. Мина лидерът на ДПС в Свиленград. И един от хората му каза „Няма ли да го приемем Милко за кмет?”. Той ме попита дали искам и аз казах, че искам”, сподели изпълнителят.    ", "date": "2019.10.27", "title": "Милко Калайджиев: В тройката съм!"}
{"url": "https://www.actualno.com/europe/osvobodeni-sa-trima-ot-zadyrjanite-vyv-vryzka-s-kamiona-ot-eseks-news_1388966.html", "text": "      Британската полиция освободи трима от задържаните по случая с камиона-ковчег от Есекс, в който бяха намерени 39 мъртви. Двама мъже и една жена бяха разпитани за съпричастност към случая, но не са им повдигнати обвинения, предаде БГНЕС.      В ареста остава 25-годишният шофьор на камиона с българска регистрация - Морис Робинсън. Срещу него са повдигнати 39 обвинения за убийство, както и за трафик на хора и пране на пари.   Появи се информация, че е камионът е пътувал в група с още два, но засега това не е потвърдено. Продължава идентифицирането на загиналите. Те са 8 жени и 31 мъже, за които се предполага, че са или китайски, или виетнамски граждани, или и от двете националности.\r\nПрипомнете си в как беше намерен камионът!   ", "date": "2019.10.27", "title": "Освободени са трима от задържаните във връзка с камиона от Есекс "}
{"url": "https://www.actualno.com/velikotarnovo/vesela-lecheva-syobshti-za-mnojestvo-jalbi-po-vreme-na-kampanijata-vyv-veliko-tyrnovo-news_1389063.html", "text": "      Ожесточена се оказа предизборната борба във Велико Търново. По първоначални прогнозни резултати победител е досегашният кмет, издигнат от ГЕРБ Даниел Панов, предаде bTV.      Весела Лечева, издигната от местна коалиция на БСП, поздрави съгражданите си, които са упражнили правото си на вот.   По думите ѝ тази кампания е показала, че сред гражданите има огромна натрупана апатия, понякога и до безразличие. „Защото сме в дълг към това общество. Фактът, че те не виждат възможност да се справят с проблемите, които всеки ден ги обсаждат, показва, че не сме на тяхната висота”.\r\nЛечева допълни, че по време на кампанията е била сигнализирана с много бройни жалби от всички квартали.  Лечева посочи като успех за себе си, че е вдигнала „високо летвата на дебата за Търново – да спрем да говорим за метрите, паветата, плочките и тротоарите, защото през всички тези разговори и рязане на лентички и този ПР който ни обгражда по време на кампания, други държави ни задминаха с много години напред”.\r\nРезултатите от екзитполовете за местните избори вижте в ! ", "date": "2019.10.27", "title": "Весела Лечева съобщи за множество жалби по време на кампанията във Велико Търново"}
{"url": "https://www.actualno.com/crime/pojaryt-v-rila-gori-na-okolo-300-dekara-plosht-news_1388971.html", "text": "      Продължава да гори пожарът в Рила планина между хижа \"Чакалица\" и връх Капатник. Горят няколко огнища, пожарът вече е почти на билото на 2 000 м. надморска височина, гаси се само ръчно, теренът е силно пресечен, няма път, предаде БГНЕС      Гасят 55 служители на териториалните поделения на ЮЗДП, както и от парк \"Рила\" и огнеборци, съобщиха от пресцентъра на горското предприятие.   Според информацията на горските, пожарът е обхванал 300 дка сухи треви и хвойнови храсти, засегната е и смесена смърчово-борова гора, в гасенето се е включил и хеликоптер.\r\nСигналът за пожара между х. \"Чакалица\" и връх Капатник бе подаден малко след 9:00 часа тази сутрин.   ", "date": "2019.10.27", "title": "Пожарът в Рила гори на около 300 декара площ"}
{"url": "https://www.actualno.com/europe/silna-burja-v-estonija-ostavi-nad-60-hil-domakinstva-bez-tok-news_1389020.html", "text": "      Силна буря остави без електричество 61 хиляди домакинства в Естония, съобщава Риа Новости.      По информация на електрическата компания „Електрилеви” (Elektrilevi), бурята е започнала сутринта и постепенно се е разпространила на територията на цялата страна. Вятърът чупи дърветата, които падат върху електропроводите и ги късат.   Служителите на електрическата компания работят усилено за отстраняване на повредите, но това вероятно ще продължи и в понеделник.\r\nДепартаментът по спасяване се обърнал към шофьорите с молба, по възможност, да се откажат от пътуването в такова време, тъй като движението в много участъци е затворено или затруднено заради падналите дървета.   ", "date": "2019.10.27", "title": "Силна буря в Естония остави над 60 хил. домакинства без ток "}
{"url": "https://www.actualno.com/politics/bsp-vidja-sigurna-volja-za-promjana-politolog-kontrira-ne-si-govorim-za-of-sreshtu-gerb-news_1389055.html", "text": "      Изказвам дълбока благодарност към всички, които се включиха в кампанията на БСП. Това заяви дясната ръка на Корнелия Нинова и лице на предизборната огранизация на Българската социалистическа партия и народен представител Кирил Добрев.      Мога да кажа само няколко неща – първо, БСП се завръща в местната власт. Имаме почти двойно по-голяма подкрепа от 2015 година. Второ, от временните резултати БСП е на балотаж в 15 града. Знакови крепости на ГЕРБ се пропукаха – гражданите на България искат промяна. Призивът ми е всички да са изключително активни на балотажите, добави Добрев.\r\nСпоред дясната ръка на Корнелия Нинова, специално в София общият брой на гласовете, които са изправени срещу Йорданка Фандъкова, показва настроението за промяна – затова и призивът на червения депутат е за балотажа всеки да помисли и да вземе правилното решение.   Добрев обърна внимание и на \"корпоративния вот\", като видя лекарството във високата активност.  \"Искам да почерпя колегите от МВР-Видин с баницата, която конфискуваха като веществено доказателство\", иронично каза Добрев, след като обяви, че точно кандидатите на социалистите били най-проверявани в сегашната местна предизборна кампания.  \"Когато си говорим за промяна, не си говорим за ОФ срещу ГЕРБ\", заяви политологът Антоний Гълъбов. Г-жа Манолова няма никакъв шанс да генерира подкрепата на десните избиратели като фигура за промяна, защото тя се възползва от институциите, когато ѝ е удобно, добави политологът пред БНТ.\r\nТова беше най-скромната, най-пестеливата, но най-направената от сърце и душа кампания, която БСП е правила от години, посочи още Добрев и в заключение призова гражданите да гласуват на балотаж, там където ще има. Конкретно за София, Добрев заяви, че столичани са показали, че искат промяна и ги призова следващата неделя да гласуват именно за тази променя.\r\nРезултатите от екзитполовете за местните избори вижте в !     ", "date": "2019.10.27", "title": "БСП видя сигурна воля за промяна, политолог контрира: Не си говорим за ОФ срещу ГЕРБ"}
{"url": "https://www.actualno.com/sofia/borislav-ignatov-naj-dobroto-predstoi-news_1389067.html", "text": "      \"Най-доброто предстои\". Това написа в личния си профил във Facebook в края на изборния ден кандидатът за кмет на София от „Демократична България” арх. Борислав Игнатов.      Според данните от езитпол на социологическите агенции „Тренд”, „Галъп” и „Алфа Рисърч” Игнатов се нарежда на трето място в столицата по брой гласове.   Според данните на „Тренд” за кандидата на \"Демократична България\" са гласували 13.6% от столичани.\r\nПо данни на агенция \"Галъп\" Игнатов има 14,9%. По данни на \"Алфа Рисърч\" Игнатов е с 15.8%.  Изявление с коментар за вота от „Демократична България” ще дадат в понеделник, когато ще има по-голяма яснота в числата. ", "date": "2019.10.27", "title": "Борислав Игнатов: Най-доброто предстои "}
{"url": "https://www.actualno.com/burgas/dimityr-nikolov-otnovo-otvja-konkurencijata-v-burgas-news_1389011.html", "text": "      Според прогнозните резултати, Бургас ще има нов-стар кмет. Димитър Николов има сериозната подкрепа на 62.8% от жителите на града. Очаква се той да спечели своя четвърти мандат , а кариерата му на кмет започва през 2007 година. Далеч след него се сочат кандидатът на БСП Николай Тишев с 12.8% и Бойко Миразчийски от НФСБ с 3,5%.      Самият Николов коментира минути след първите резултати, че данните сочат много ниска активност в ромските махали в Бурас.\r\nПо данни на РИК избирателната активност в Бургас към 17 часа е била 34,08% . От възможността да упражнят правото си на вот са се възползвали 61800 души. Право да го направят са имали 181321. припомня, че десет души се бориха за длъжността кмет на Бургас. Те бяха издигнати от партии, коалиции и инициативни комитети.  Повечето от имена на кандидатите не бяха изненада за жителите на града. В най-голяма степен това важи за досегашния градоначалник Димитър Николов от ГЕРБ. Кандидат на БСП беше Николай Тишев, Константин Бачийски на Средна европейска класа, Живко Табаков от ДБГ, Бойко Миразчийски от НФСБ, Георги Сталев от АБВ, Владимир Павлов от ПП „Възраждане”, Ивайло Дражев от политическа партия „Свобода”, брат му Георги Дражев от Българските социалдемократи, Иво Баев от„Демократична България“.\r\nПо време на изборния ден от ГЕРБ подадоха няколко сигнала за нарушения в РИК . Поводът за единият от тях е от секция в училище \"Проф.Панчо Владигеров\" в Бургас. В жалбата се казва:„Председателят на секционна избирателна комисия №269 от ДПС е наредил на членовете на комисията да дават само бюлетина за избор на кмет, без да дават и втората задължителна бюлетина за избор на общински съветници. Това противоречи на изискването в т.9.1.от Методическите указания на ЦИК\".\r\nОт ГЕРБ смятат, че избирателите, които са гласували в тази секция, са били подведени получавайки само една бюлетина. Другите две нарушение подадени от ГЕРБ касаят Айтос и Сунгурларе.    В Айтос сигналът е, че съпругата на кандидат е включена като член на секционна избирателна комисия в града. Това според Избирателния кодекс е нарушение. Жалбата е внесена в Общинска избирателна комисия.\r\nВ Сунгурларе, кандидат кмет извозвал с личен транспорт гласуващи , според ръководството на ГЕРБ в града. Доведените до секцията хора са били с готово попълнени образци на бюлетини.\r\nЗа нарушението е потвърдил и председателят на избирателната комисия в секция № 22, който е осуетил гласуването.\r\nЖалбата е подадена до ОИК-Сунгурларе и до полицията.\r\nНай-вероятно в Бургас няма да се провежда втори тур на изботите, а изборният ден ще приключи в 20 часа.   Резултатите от екзитполовете за местните избори вижте в ! ", "date": "2019.10.27", "title": "Димитър Николов отново отвя конкуренцията в Бургас"}
{"url": "https://www.actualno.com/pleven/v-pleven-dosegashnijat-kmet-georg-spartanski-vodi-ubeditelno-news_1389031.html", "text": "      Данните от езкит пола на различните агенции показват, че досегашният градоначалник на Плевен Георг Спартански печели убедително първия тур от състезанието за кметския стол с 39 процента от гласовете. Той ще е единият участник в евентуалния балотаж.      До ранния следобед спорът за второто място беше между кандидата на ГЕРБ – Мирослав Петров, и кандидата на БСП – Илиян Йончев. Часове преди края на изборния ден обаче везните наклониха към Мирослав Петров. Прогнозите са, че той ще спечели около 20 на сто от вота на избирателите, а Йончев – около 16 на сто.\r\nПроцентите на останалите 7 кандидати за кметския пост в Плевен са значително по-малки.\r\nИзбирателната активност в общината към 17:30 часа е била 39,85 на сто. До урните са отишли 45 959 души.  Резултатите от екзитполовете за местните избори вижте в ! ", "date": "2019.10.27", "title": "В Плевен досегашният кмет Георг Спартански води убедително"}
{"url": "https://www.actualno.com/politics/gerb-vodi-v-asenovgrad-shte-ima-balotaj-news_1389070.html", "text": "       на община тази година, по непотвърдена информация. Според първоначалните данни, веднага след него се нареждат представителите на партиите „БСП за България“, ДПС и Коалиция НФСБ (ВМРО-БНД).      Все още не може да се каже с точност кой отива на балотаж през следващата неделя - 03.11.19 г., тъй като трите партии са с близки резултати. Общата избирателна активност към 20:00 ч. в Асеновград е 51,02% или правото си на глас са упражнили малко над 27 400 асеновградчани. Окончателните данни ще излязат най-рано утре, след като бъдат обработени протоколите и тогава ще може да се оповести със сигурност.   За сравнение, избирателната активност на местния вот през 2015 г. е бил 55%. ", "date": "2019.10.27", "title": "ГЕРБ води в Асеновград, ще има балотаж"}
{"url": "https://www.actualno.com/ruse/balotaj-v-ruse-bsp-vodi-news_1389059.html", "text": "      Интрига край Дунава – следващата неделя ще има балотаж в Русе. На изборите в града води Пенчо Милков от БСП, той води с 6% пред кандидатката на ГЕРБ Диана Иванова.      От управляващата партия отказаха да коментират резултатите пред bTV заради материалите, които телевизията ни излъчи по-рано днес.   „Резултатът ни се дължи на предизборната кампания, която проведохме. Тя беше светла и усмихната, срещнахме се с много хора. Показахме, че избори могат да се правят и по този начин – показвайки идеи, без да се занимаваме с опонентите”, бяха първите думи на Милков.\r\nПо думите му гласовете на отпадналите от балотажа кандидати не трябва да се разглеждат механично.  Резултатите от екзитполовете за местните избори вижте в ! ", "date": "2019.10.27", "title": "Балотаж в Русе, БСП води"}
{"url": "https://www.actualno.com/sofia/volen-iskal-da-predotvrati-izmama-no-stanal-jertva-na-policejski-tormoz-snimki-news_1389107.html", "text": "      Волен Сидеров с мисията да предотврати фалшификация на местния вот в София, но станал жертва на полицейски тормоз и произвол. Това заяви самият той пред журналисти малко след като беше блокиран от кордон полицаи, които му препречиха пътя към залата, където ще се броят изборните бюлетини.      Сидеров, който е и кандидат за кмет на столицата, се усъмни в тежки нарушения при броенето на гласовете и искаше лично да присъства, за да контролира процеса.\r\n\"Полицията ни прегражда възможността да влезем, да проверим и да предотвратим фалшификация. Аз вече имам данни, че ще има такава. Искам да предотвратя фалшификация, която ще се случи, ако няма контролен обективен поглед\", посочи политикът.    \"Искаме да влезем и да присъстваме на преброяването, защото сме били свидетели на много грозни сцени – разсипани чували, разпилени бюлетини, припадащи хора, които бяха изнасяни с линейки. Тази зала беше като стадион \"Сантяго де Чили\" през 1973-74 г.\", заяви Сидеров.\r\nСлужителите на реда многократно повториха на лидера на \"Атака\", че не може да влезе в залата, тъй като право на това имали само застъпниците и представителите на партиите, но не и кандидатите за кметове. \"Не допускаме в залата лица, които нямат работа вътре\", категорични бяха полицейските служители.    Политикът им отговори, че като депутат има право да присъства навсякъде. \"Аз съм кандидат за кмет и имам право да присъствам във всяка секционна комисия и в \"Арена Армеец\". Какво ще стане, ако влезем в залата?\", попита риторично той. Сидеров се оплака, че не е допуснат дори на пресконференцията в журналистическата шатра пред залата. \"Вие нямате право да бъдете тук\", категорични бяха полицаите. В отговор политикът се оплака от полицейски тормоз и произвол.\r\nНационалистът се оплака, че е блокиран от полицаите, които не му позволявали да се приближи до залата. \"Намираме се в полицейска държава, в която спират кандидат за кмет да отиде да види как се броят бюлетините. Явно съм много страшен, за да ме охраняват 15-20 полицаи. Три реда полицаи ме пазят. Питайте полицията за кого съм опасен\", оплака се политикът.\r\nНареждането да не бъдат допускани външни хора в залата било на ОИК-София. Сидеров се усъмни защо полицаите, охраняващи залата, получават нареждания от общинската избирателна комисия в столицата. \"Те могат да получават заповеди от своя шеф, от министъра и т.н. Те служители на МВР ли са или на ОИК-София? Това не е добре за демокрацията\", заключи председателят на \"Атака\".      Впоследствие Сидеров напусна зоната за сигурност около залата, но скандалът продължи на паркинга. \"Какви сте вие, без шапки, без униформи, държите се като охранители на дискотека. Нарушавате правата ми, нарушавате и закона\", нападна полицаите той.\r\n\"Кой ви даде заповед, кой ви изпрати тук\", попита журналист от партийната ТВ \"Алфа\". Лидерът на \"Атака\" и колегите му се бутаха и караха с полицаите, но без да се стигне до физически сблъсъци.\r\nТе дори звъняха на министъра на вътрешните работи Младен Маринов, както и на министъра на отбраната Красимир Каракачанов, но никой от двамата не им вдигна.  ", "date": "2019.10.27", "title": "Волен искал да предотврати измама, но станал жертва на полицейски тормоз (СНИМКИ)"}
{"url": "https://www.actualno.com/plovdiv/slavcho-atanasov-si-spomnja-i-predi-na-ekzitpol-gubeh-s-mnogo-posle-zagubih-edva-edva-news_1389066.html", "text": "      Г-н Тотев ме победи с 0,1%, след като на екзитполовете водеше с 12%. Нека видим реалните резултати – някак като правят социолозите екзитполове, не се получава. Това заяви кандидатът на ВМРО и НФСБ Славчо Атанасов.      Припомняме, че за момента по екзитполове Атанасов изостава от Дани Каназирева с около 5% разлика. Грешките при екзитполове обаче понякога достигат до 5%.   Пред БНТ Атанасов се видя с \"доказано мажоритарен вот\". Той не видя в резултата си проблем заради това, че смени подкрепата с \"патриотичните формации\".\r\nКакво каза основният противник за балотажа на Атанасов - Дани Каназирева, научете в !  Резултатите от екзитполовете за местните избори вижте в ! ", "date": "2019.10.27", "title": "Славчо Атанасов си спомня: И преди на екзитпол губех с много, после загубих едва-едва"}
{"url": "https://www.actualno.com/sofia/boris-bonev-spasi-sofija-se-gordee-s-rezultata-si-predvid-malkite-resursi-news_1389064.html", "text": "      В първата реакция след изборите независимият кандидат за кмет на София Борис Бонев изрази удовлетворение от резултата от първото участие на гражданската организация \"Спаси София\". \"Щастлив съм, че толкова много софиянци припознаха реалната алтернатива на партийния модел. Радвам се, че идеите, за които се борим от 10 години, имат все по-голяма подкрепа сред съгражданите ни. Това не е случайно – ние сме последователни в отстояването на идеите и решенията, които предлагаме за София\", заяви Бонев.      От щаба на Бонев припомнят, че за първи път в България, гражданска доброволческа организация постига толкова силен резултат на избори. \"Изключително съм горд с екипа си за това, че реализирахме тази успешна и иновативна кампания, постигнахме сериозен пробив. Въпреки липсата на финансиране, медийна подкрепа и възможност за листа! Това е крачка в правилната посока и за демокрацията в България\", каза Бонев. Той благодари на софиянци и допълни, че работата за по-добра София продължава с пълна сила.   \"Доказахме, че е възможно независим кандидат да мотивира хората да  излязат и да гласуват. Избиратели, които не са гласували от години или  не желаят да гласуват за “по-малкото зло. Създадохме прецедент в София -  ето, че мотивиран и експертен екип, с ограничен финансов ресурс и  подценяван от медии и социологическите агенции,успя\", гордо заявяват от  \"Спаси София\" и завършват, че пълната прозрачност ще е сред основните им  мотиви и приоритети при работата в Столичната община.\r\n\"Променихме начина, по който се води кампания. Дебатът за София бе фокусиран върху решенията, а не празните приказки, които чуваме от партиите.  Като общински съветник аз поемам ангажимент да работя за реализацията на и няма да ви разочаровам\", каза още Борис Бонев.  \"Уверявам ви, че аз и колегата ми Гергин Борисов, като общински съветници, ще преследваме управляващите неуморно, докато не изпълнят предизборните си обещания, голяма част от които бяха взаимствани от План за София. Ако се отметнат от обещаното, ще бъдем камъчето в обувката, от което няма да могат да се отърват\", обеща пред софиянци Борис Бонев.\r\nРезултатите от екзитполовете за местните избори вижте в ! ", "date": "2019.10.27", "title": "Борис Бонев, \"Спаси София\", се гордее с резултата си предвид малките ресурси"}
{"url": "https://www.actualno.com/europe/desetki-hiljadi-demonstriraha-v-podkrepa-na-edinstvoto-na-ispanija-news_1389068.html", "text": "      Няколко десетки хиляди демонстрираха в подкрепа на единството на Испания в рамките на ден, след като 350 000 каталунски сепаратисти протестираха срещу осъдителните присъди на девет регионални лидери, съобщи AFP, цитирана от БГНЕС.      Според оценката на полицията, около 80 000 души са преминали по главните улици на Барселона, развявайки испански и каталунски знамена и скандирайки \"Достатъчно\" и \"Улиците принадлежат на всички\", за да се противопоставят на твърденията на сепаратистите, че    Каталуния, богат североизточен регион, в който живеят около 7,5 милиона души, е тежко разделен, заради призивите за независимост и отделяне от централното правителство в Мадрид, които нараснаха през последните няколко години.\r\nРегионът беше обхванат от размирици, след като Върховният съд на Испания на 14 октомври потвърди дългите осъдителни присъди на регионалните лидери, организирали забранен референдум през 2017 г. и след това обявили независимост.  Присъдите предизвикаха гневни протести, а на Испания й се наложи да се бори с най-тежката политическа криза от десетилетия. Над 600 души бяха ранени при протестите, 367 от тях цивилни и 289 полицаи, показват официални данни.\r\nВ края на днешния митинг в Барселона, протестиращите приеха манифест, в който се казва: „Настояваме за прекратяване на тази абсурдна хазартна игра, в която бяхме ввлечени“.   Само две седмици преди четвъртите парламентарни избори, членовете на социалистическото правителство и лидерите на консервативните партии в страната се присъединиха към митинга в неделя, нещо, което не бяха правили от доста години.     ", "date": "2019.10.27", "title": "Десетки хиляди демонстрираха в подкрепа на единството на Испания "}
{"url": "https://www.actualno.com/politics/njakoi-medii-nastypiha-pak-motikata-na-mestnite-izbori-news_1389074.html", "text": "      Във връзка с нарушенията на определени преди края на изборния ден, говорителят на ЦИК Александър Андреев каза пред БНР:      „Тези публикации не са свалени от тези сайтове. Дори в определени случаи отново са били качени, актуализирани, с оглед на което имаме отново нарушение на Изборния кодекс. Въз основа на постъпилите сигнали бяха установени по отношение на определени доставчици на онлайн новинарски услуги повторно нарушение на забраната. В един от случаите три пъти е извършено това нарушение“.   По-рано днес ЦИК наложи наказания на някои медии за незаконно отразяване на процеса. Очевидно някои от тях би трябвало да отнесат втора и трета глоба. Отбелязахме по-рано днес, че една от големите телевизии се размина с наказание още преди почивните дни. Изданията \"24 часа\" и агенция ПИК, собственост на Недялко Недялков, бяха наказани, защото публикуват данни от екзитполове преди края на изборния ден (20:00 часа). И двете издания играеха „на едро” – директно с имена, без прикривания зад класации на песни, автомобили и какво ли още не. \r\nСпоред Изборния кодекс, глобата е между 2000 и 5000 лева при първо нарушение и 5000 до 10 000 лева при повторно (чл. 475). А \"отличниците\" \"24 часа\" и ПИК вече имат наказания от ЦИК не само за повторни и трети публикации, но и за публикации във Facebook. Агенция БЛИЦ се присъедини към компанията, с две нарушения. Също за Facebook санкция има и за \"Стандарт\".  Интересен факт е, че на 25 октомври, т.е. петък, ЦИК е заседавала дали да накаже Нова телевизия. Причината е, че на 22 октомври, в сутрешния блок на телевизията \"Здравей, България\", са представени социологически проучвания на агенциите \"Маркет Линкс\", \"Сова Харис\" и \"Медиана\" по повод изборите, в които липсва информация за възложителите на проучванията и за източниците на финансирането им. Глобата е същата, каквато сега е наложена на \"24 часа\" и агенция ПИК. Само че при гласуването дали да бъде наложена въпросната санкция, гласовете се делят 8:7 в полза на това да има глоба, а са необходими поне две трети одобрение – затова Нова телевизия не е глобена!\r\nБез глоба минава и bTV, но по малко по-различен казус. Кандидатът за кмет на Варна Цветан Атанасов подава жалба срещу цитирано в телевизията и направено по поръчка на bTV проучване на \"Маркет Линкс\", според което от 11 кандидати за кметове в морската ни столица в проучването са представени поименно само четирима, а другите са обединени в едно. Атанасов счита това за манипулативно, но ЦИК казва, че по закон не контролира методиката, по която се правят социологически проучвания.   Според Александър Андреев сигналите за нарушения     Над 230 са жалбите и сигналите за нарушения в изборния процес към 20.00 часа. Андреев обобщи пред БНР : „Днешният ден протече нормално, без съществени нарушения, които по някакъв начин да повлияят на изборите“.\r\nСвалените имунитети са пет, посочи той и обясни: „В рамките на деня пристигнаха пет искания от главния прокурор във връзка с нарушения и искане за повдигане на обвинения. ЦИК даде своето съгласие“.\r\nАндреев обясни процедурата, която следва оттук нататък. По думите му обжалването на резултати може да се прави пред административните съдилища.    ", "date": "2019.10.27", "title": "Някои медии настъпиха пак мотиката на местните избори"}
{"url": "https://www.actualno.com/asenovgrad/nepozvolena-agitacija-prez-socialnite-mreji-v-snimki-news_1389030.html", "text": "      Изобретателни бяха тази година някои от партиите и техните симпатизанти и членове в Асеновград в намеренията си да агитират точно в изборния ден.      За целта се ползваха предимно социалните мрежи. Потребителят Марина Георгиева, например, беше публикувала във Facebook група, членове на която са предимно асеновградчани, бюлетина с отбелязан №66 - на \"Зелено движение за Асеновград\". Като претекст за публикацията се посочва, че в някои от секционните избирателни комисии (СИК) са задавали въпрос на гласоподавателите \"колко бюлетини искате - една или две\" и по този начин се подвеждат гражданите. От БСП-Асеновград също не останаха безучастни, като създадоха събитие във Facebook с име \"Местни избори ГЛАСУВАМЕ ЗА НОМЕР 56\". Така, всеки потребител, тагвайки се, че ще присъства на събитието, го публикува автоматично в социалната мрежа и по този начин реално агитира за конкретната партия.    ", "date": "2019.10.27", "title": "Непозволена агитация през социалните мрежи - в СНИМКИ"}
{"url": "https://www.actualno.com/sofia/ot-shtaba-na-manolova-se-oplakaha-che-ne-gi-dopuskat-do-arena-armeec-news_1389075.html", "text": "      Не допускат наши представители в зала \"Арена Армеец\". Те чакат от повече от час, като отговорът е, че само председателката трябва да разреши да ги пуснат. Казали са, че ще пуснат само застъпника, а не представителя. А по закон имаме право и двамата да бъдат там. Това заяви от Инициативния комитет, издигнал Мая Манолова за кмет на София.      Написахме над 30 жалби днес, имаше много нарушения по секциите, обясни той и добави, че слуховете, че застъпниците на Манолова се държат непристойно са неверни.   Вапцаров обяви, че са много доволни от това, че имат възможност да отидат на балотаж. Битката беше изключително оспорвана. Много качествени кандидати в лицето на Бонев и Игнатов. Конкуренцията за гласа на софиянци беше изключително ожесточена. Програмите са ни изключително близки, каза Вапцаров.\r\nЗа разликата от 10 процента с Йорданка Фандъкова - той заяви, че тази разлика е напълно преодолима. Ще се радваме, ако получим подкрепа на балотажа от Бонев, Игнатов и от левите сили, каза още Вапцаров.  Резултатите от екзитполовете за местните избори вижте в ! ", "date": "2019.10.27", "title": "От щаба на Манолова се оплакаха, че не ги допускат до \"Арена Армеец\""}
{"url": "https://www.actualno.com/sofia/oik-sofija-ima-sgresheni-protokoli-news_1389106.html", "text": "      70 секции от общо 1613 са пристигнали към 23:00 часа в зала \"Арена Армеец\", където се предават изборните книжа от местния вот. Има грешно попълнени протоколи. Това каза на брифинг председателят на Общинската избирателна комисия (ОИК) Полина Витанова, предаде БГНЕС.      Витанова коментира опита на кандидата за кмет на София Волен Сидеров да нахлуе в залата. \"Кандидатите за кмет нямат право да присъстват в изчислителния пункт и при приемането на протоколите\", заяви Витанова и подчерта, че това е уредено в методическите им указания, позовавайки се на чл. 85, ал. 10 на Изборния кодекс, където са посочени лицата, имащи право да присъстват, а именно застъпник, наблюдател и представител.   Тя увери, че застъпникът на Мая Манолова е вътре в залата. По-рано дойдоха представители на Инициативния комитет, издигнал Манолова за кмет на София, които се оплакаха, че застъпникът им не е допуснат. ", "date": "2019.10.27", "title": "ОИК-София: Има сгрешени протоколи"}
