{"url": "https://www.actualno.com/goodnews/ilija-kojto-nameri-ranica-pylna-s-pari-i-gi-vyrna-za-mig-ne-sym-si-pomislil-da-gi-zadyrja-news_1382244.html", "text": "      Малко по-рано днес ви разказахме за . 30-годишният Илия Савов разказа, че открил раницата снощи, след края на първия ден от зрелищното автомобилно шоу \"Smolyan race\", когато прибирали гумите. Тя била в храсти до сградата на „Български пощи“ в областния град.      Днес, в уреченото време и място, пред областната полиция, дойде притежателката на парите Таня Коленарова, а след малко и Илия. Той й подаде раницата и я помоли да провери дали всичко в нея е налично, но тя отказа. Заяви, че е сигурна, че всичко е наред. „Аз съм честно момче. Искам все пак да погледнете дали всичко си в портмонето, защото не знам дали хората знаят, но долу е пълно с народ. Правим благотворително състезание съвместно с община Смолян. Състезанията  вървят супер добре, без произшествия. Мога един лев да намеря, но няма да го задържа за себе си, ще го дам на някой беден. И ще продължавам така докато съм жив“, каза Илия Савов.    „На мен ми помагат хора. Мъча се, имам средства. Най-много ми помага г-н Николай Мелемов, който се надявам да бъде избран за нов мандат. Той най-много ми помага. Помагат ми от общината, от областната управа и други хора.\r\nСавов преди няколко дни се прибрал от работа на морето, а зимата работи като ски патрул на пистите в Пампорово. Попитан от какво има нужда, каза, че банята в общинското му жилище трябва да се оправи. Той сподели, че мечтата му е да има свое жилище, а след това и семейство. „Благодарение на медиите ми подариха пералня и нова печка, но банята има нужда от ремонт“, допълни той. Обясни, че му е дожаляло за тази жена, която е изгубила парите си.   „Даже вътре има и детско портмоне с ученическа карта за училище \"Иван Вазов\". Ако не се беше намерил притежателят, смятах с нея да отида при директора на училището и пак щяхме да намерим жената. Но благодарение на вас, медиите, я открихме“, благодарен е Илия.     „Искрено благодаря на момчето. Не съм вярвала, че ще се намери. Още вчера, в момента, в който установихме, че раницата я няма, започнахме да я търсим. Бяхме я дали на детето. То я е оставило. Но в крайна сметка всичко се намери и приключи благополучно. Надявам се да има много хора като него. Постъпката му е изключително достойна\", подчерта тя. И обясни, че парите са от наскоро продадена кола, които смятали да внесат в банката.    „Чантичката беше до трасето, по което се провежда състезанието. Не знам как точно аз я намерих. Предишния път, като намерих 1 000 лева и ги върнах, ми казваха: \"Абе, Лийка, защо не взе парите и да захвърлиш портмонето!? Много граждани ме питаха така. На екипа казах, че съм намерил сега тази чанта и всички казаха: \"Браво\". Един човек не чух да каже: \"Абе, будала, защо го връщаш?\". Тази оценка ми стига“, коментира Илия и благодари на Господ, че \"съм жив и здрав\". На Таня пожела да е жива и здрава тя и цялото й семейство. Именно заради него се провежда благотворителното състезание \"Smolyan race\" 2019.     В джоба си тогава той имал едва 50 лева. Илия пак издири собственичката и й върна портмонето с парите. От пенсионерката бе приел само един шоколад.  ", "date": "2019.10.06", "title": "Илия, който намери раница пълна с пари и ги върна: За миг не съм си помислил да ги задържа"}
{"url": "https://www.actualno.com/society/novinite-naj-vajnoto-za-denja-6-oktomvri-news_1382227.html", "text": "      Редакционният екип на ви представя най-важните новини за изминалия ден, 6 октомври.       Малките общини в страната ще продължат да се обезлюдяват. Най-вече тези в Северозападна България и близките до границата с Македония и Сърбия. Областните градове като Монтана, Враца и Видин имат своя потенциал, но той изисква рестарт на тези центрове. Това коментира пред Нова тв Петър Ганев от Института за пазарна икономика във връзка с линията на бедността, определена от МС за следващата година.   Близо 40% от българите не могат да си позволят достатъчно топлина в домовете, а близо 50% не могат да си осигурят хлад през лятото. Това сочат данни на Европейския комитет на регионите, цитирани от Нова телевизия. В европейски мащаб, 11% от жителите на Европейския съюз, т.е. около 54 милиона души, се водят енергийно бедни. Джок Полфрийман е отвлечен от държавата. Това заяви в ефира на БТВ адвокат Михаил Екимджиев. По думите му ще има тежки последици за страната ни заради казуса с Джок Полфрийман, който вече е свободен човек, но е задържан неправомерно. Проблемът не е това, че австралиецът ще има всички основания да осъди страната ни, а че ще има дипломатически последици. Главният прокурор съучаства в това, смята Екимджиев.     Системата за ранно оповестяване в случай на бедствия или опасност от война се тества по няколко пъти годишно. В средата на тази седмица столичани отново чуха за няколко минути предупредителния вой на сирената. Това даде повод на БГНЕС да обърне внимание на темата за състоянието на бомбоубежищата у нас, в които населението трябва да се укрие в случай на нападение. Вандали са нарязали шатрата при НДК, в която се помещава предизборния щаб на независимия кандидат за кмет на София Мая Манолова. По думите на охранителите, които са били на смяна около полунощ са чули силен шум. Първоначално си помислили, че са младежи, които всяка вечер се забавляват около палатката, снимат се и се разхождат в близкия парк.    Колективният трудов договор в здравеопазването трябва да бъде разпрострян и да стане задължителен за всички, включително и за частните болници. Това заяви президентът на КНСБ Пламен Димитров. По негови прогнози за 2020 г. са необходими най-малко още до 200 млн. лева. Лидерът на ПП \"Атака\" и кандидатът за кмет на София Волен Сидеров обвини Централната избирателна комисия (ЦИК), че проявява двоен стандарт. \"Веднъж казва, че не може да се намеси спрямо БНТ и да поиска медията да си изпълни задължението\". Сидеров показа споразумение, според което има право на достъп до БНТ и \"не може то да бъде отменено, което е със силата на закона\". 35 руски наемници от армията \"Вагнер\" са убити в Либия. Те защитават бунтовния генерал Халифа Хафтар. А той е противник на международно признатото правителство. Масовата атака, при която са загинали военните, се е случила още през миналия месец. Данни за това обаче са оповестени едва вчера. 35-тимата войници са били убити, когато силите на признатото то ООН правителство в Триполи са предприели въздушна атака срещу позициите на размирниците. 16-годишно момиче е загинало на пешеходна пътека в Сливен, съобщиха от Областната дирекция на МВР в града. Сигналът за инцидента, който е станал на бул. \"Бургаско шосе\", е подаден в 4 часа тази сутрин. Горска площ с размерите на Обединеното кралство се губи всяка година по целия свят, като по-голямата част от тях са тропически гори, и това има силно въздействие върху климатичните промени и дивата природа. Момче, израсло в дом за сираци, намери дамска чанта с 3000 лева, 1450 лева, 9 дебитни карти и лични документи. Чрез медии и Фейсбук обяви място за среща със собственичката пред полицията в Смолян, в 12 часа пред полицията, за да й ги предаде. ", "date": "2019.10.06", "title": "Новините: Най-важното за деня, 6 октомври"}
{"url": "https://www.actualno.com/crime/izdirvat-syuchastnik-na-obirdjija-v-s-radinovo-news_1382266.html", "text": "      Автори на крупна са разкрити от служители на ОДМВР-Пловдив. Разследването стартирало в РУ-Труд по сигнал за откраднати 16 000 алуминиеви матрици от производствена база в село Радиново .      По първоначални данни щетите от посегателството възлизат на над 250 000 лева. При оперативните действия, осъществени съвместно с колегите им от пловдивския отдел \"Криминална полиция\", служителите събрали доказателства, че извършители са 36-годишен столичанин и 48-годишен пазарджиклия .   С прокурорско постановление по-младият мъж е задържан за 72 часа. Съучастникът му е обявен за издирване. Работата по случая продължава. ", "date": "2019.10.06", "title": "Издирват съучастник на обирджия в с. Радиново"}
{"url": "https://www.actualno.com/cosmos/ot-dogodina-pytuvame-do-kosmosa-za-250-000-dolara-news_1382248.html", "text": "      Пътуването с търговска цел в наближава. През следващата година с изстрелването на първата търговска космическа совалка „SpaceShipTwo“, то трябва да стане факт , пише БГНЕС.      Тя е собственост на британския бизнесмен и милиардер Ричард Брансън, чието богатство се оценява на 3,8 милиарда долара. Според Фокс, туристическите пътувания на компанията на Брансън „Върджин Глактик“ в суборбиталната Вселена няма да са евтини. Доколкото е известно, заинтересованите ще трябва да похарчат 250 000 долара за билет.     ", "date": "2019.10.06", "title": "От догодина пътуваме до космоса за 250 000 долара"}
{"url": "https://www.actualno.com/balkani/samo-za-chas-policijata-v-kosovo-e-arestuvala-dvama-za-kupuvane-na-glasove-news_1382264.html", "text": "      Само за час полицията в Косово е арестувала две лица заради съмнение за в община  Призрен, информира БГНЕС. Те са активисти от Движение „Самоопределение“, пише косовска медия, като добавя, че единият от арестуваните е военен.        В прессъобщение Демократическата партия на Косово категорично осъжда поведението на активистите на Ветевендосие (Движение „Самоопределение“), като призовава наблюдатели на други политически партии и неправителствени организации да съобщават за подобни случаи.   \"Гласът на всички е свещен и никой няма право да злоупотребява със законното право на гражданите“, се казва в изявлението. ", "date": "2019.10.06", "title": "Само за час полицията в Косово е арестувала двама за купуване на гласове"}
{"url": "https://www.actualno.com/politics/siderov-njama-da-pozvolja-da-se-gavrjat-s-imeto-mi-zashtoto-az-sym-se-syzdal-sam-news_1382274.html", "text": "       Лидерът на ПП \"Атака\" и кандидатът за кмет на София Волен Сидеров обвини Централната избирателна комисия (ЦИК), че проявява двоен стандарт. \"Веднъж казва, че не може да се намеси спрямо БНТ и да поиска медията да си изпълни задължението\", посочи той пред \"АЛФА ТВ\". Сидеров показа споразумение, според което има право на достъп до БНТ и \"не може то да бъде отменено, което е със силата на закона\".      По думите на ЦИК се крие, за да избегне въпроса му \"защо ЦИК погазва собствените си решения и защо за един и същи случай решава да ме глоби мен за някакво участие в \"Референдум\", при условие, че не могат да посочат какво съм нарушил и въпреки това, ми налагат глоба, и в същото време ми пишат писмо, че не могат да отговорят на нашето искане да се осигури достъп и да задължат БНТ да си изпълнят законовите задължения\".   Кандидатът за кмет на София заяви, че без обяснение защо ЦИК е отменила днешното си заседание, на което трябваше да разгледа негова жалба, относно допускането му в сградата на обществената телевизия. Лидерът на \"Атака\" пристигна пред сградата на ЦИК с юриста Марияна Сарандева-Такова, която посочи, че не се осигурява равнопоставеност при провеждане на диспутите в предаването.\r\n\"С това е погазен и законът, от страна на БНТ. Те не са осигурили достъп до сградата си.\" Сидеров посочи, че никой от обществената телевизия не го е потърсил за разговор и чрез медиите се обърна с въпрос и към председателя на Народното събрание Цвета Караянчева. Той попита \"допустимо ли е парламентът да бъде унижаван по такъв начин. Защото двама народни представители стоят пет часа пред една бариера, завързана с верига и им се подиграват в очите открито и директно. Тя защо не вземе отношение?\", предизвиквайки я в задочен спор Волен Сидеров, визирайки ситуацията от вчера, когато не бе допуснат в сградата на БНТ.   В заключение той посочи категорично, че не е нарушил регламента на предаването \"Референдум\" и изрази възмущението си от това, че бе повикана полиция, за да го изведе. Днес Волен Сидеров се жалва публично, че реално не му е била дадена думата дори и за \"седем секунди\". Той обвини журналистите, които отправяха въпроси към него, че го поставят в състояние на \"обвиняем при неизяснени обстоятелства\". И заяви, че \"тази борба ще продължи до край, няма да позволя да се гаврят с името ми, защото аз съм се създал сам, направил съм партията си сам, кариерата и постиженията съм си ги направил сам, никой не ми е дал нищо на тепсия, не съм продукт на БКП и когато Каракачанов е писал доноси срещу своите състуденти аз съм правел дисидентски организации\".\r\nУтре (07.10.19 г.) в 11:00 ч. Волен Сидеров отново е планирал да бъде пред БНТ с цел протестен митинг, в който изразява протест срещу цензурата на телевизията, като не осигурява достъп на един от кандидатите за кмет на София и \"нарушава принципа за равнопоставеност\".    ", "date": "2019.10.06", "title": "Сидеров: Няма да позволя да се гаврят с името ми, защото аз съм се създал сам"}
{"url": "https://www.actualno.com/society/ot-knsb-iskat-oshte-200-mln-leva-za-medicite-prez-2020-g-news_1382216.html", "text": "      Колективният трудов договор в здравеопазването трябва да бъде разпрострян и да стане задължителен за всички, включително и за частните болници. Това заяви президентът на Пламен Димитров пред БНР.      По негови прогнози за 2020 г. са необходими най-малко още до 200 млн. лева.   Димитров посочи, че целта на колективния трудов договор е да организира и да ориентира всички по места в болниците.\r\n\"Парите сме ги договорили на макрониво. Целият проблем, който всички се опитваме да решим вече 10 месеца, но съвсем неуспешно, е как тези пари да стигнат до хората. От това идва и напрежението в съсловието\", обясни той.  Според него ръстът може да бъде постигнат с отпуснатите до момента 86 млн. лева. плюс още една финансова инжекция в размер на до 200 млн. лв.\r\nДимитров заяви, че единният стандарт в училищното и в детското здравеопазване трябва да се увеличи с около 15%. В здравните заведения, финансирани от Министерството на здравеопазването пък, увеличението трябвало да бъде минимум 10-12% по негови думи.   Той посочи и че трябват още 160-200 млн. лева за голямата група от хора в държавните, общинските и частниците болници, които се финансират през бюджета на НЗОК.    Димитров бе категоричен, че оставка на здравния министър, независимо кой е той, не е решение на проблема. Този министър е поставен в проблем, забъркван през последните 20 години, обясни лидерът на КНСБ.\r\nПрипомняме, на 7 октомври КНСБ организира национален протест на здравните специалисти с апел за достойно заплащане. Преди дни обаче стана ясно, че Българският лекарски съюз няма да се включи в проявата. Пациентски организации \"Заедно с теб\" също се разграничиха от протеста. ", "date": "2019.10.06", "title": "От КНСБ искат още 200 млн. лева за медиците през 2020 г."}
{"url": "https://www.actualno.com/cars/kia-xceed-chetvyrtijat-shte-byde-naj-vajen-test-drajv-news_1382301.html", "text": "      Компанията KIA продължава да развива един от най-важните си европейски модели - Ceed, като включи в семейството четвърти автомобил. Към стандартния хечбек, комбито и версията \"шутинг-брейк\" се присъединява и кросоувър, който носи името XСееd. Той вероятно ще се окаже и най-важният, тъй като този тип автомобили продължават да са най-търсените на пазарите на Стария континент.      В KIA са наясно с тази тенденция и това е накарало компанията да обърне специално внимание на разработката на автомобила. Дизайнът му е дело на европейското студио на марката, базирано във Франкфурт. Той донякъде напомня този на стандартния Ceed, но в същото време е направен от нулата, за да подчертае, че става дума за един напълно различен модел. Който търси и нова аудитория. Всъщност, различни са размерите - все пак XCeed e по-дълъг и по-висок от хечбека, но пък в същото време разстоянието между двете оси е идентично. Задвижване на четирите колела няма, но това не е изненада, тъй като повечето автомобили от този клас, продавани в Европа, са именно с предно предаване.\r\nВ същото време напълно ясно си личи, че пред вас стои кросоувър. Доказателство за това са агресивният външен вид, увеличеният до 174 мм пътен просвет (при поставяне на 18-цолови джанти той достига 184 мм), както и допълнителни предпазни елементи по каросерията. Върху багажника е добавен спойлер, който придава и спортен вид на автомобила.   Промени в интериора също има, въпреки че като той следва стила на последните модели на корейския производител. Материалите може и да не са от най-скъпите, но са качествени, като компанията предлага доста варианти на оборудване. При топ-версиите има дигитално табло и 10,25-инчов екран на мултимедийната система. Тя на свой ред разполага отлични възможности за свързаност, както и гласово управление.\r\nЗа разлика от хечбека Ceed, при който се предлагат и атмосферни двигатели, кросовърът е оборудван само с турбоагрегати - бензинови и дизелови. Ще има и хибридна модификация, което е напълно логично с оглед на все по-ожесточаващите се екологични стандарти. Нашият тест стартира с най-мощната версия на модела, която се задвижва от 1,6-литров бензинов мотор с мощност 204 к.с. Той се съчетава със 7- степенна автоматична скоростна кутия. Подобен вариант ни изглежда доста малко прекален, тъй като този двигател е чудесен за хечбек, където се търси динамика и скорост, но при SUV-моделите самата идея е малко по-различна. В случая, ясно се усеща, че при висока скорост колата е тежка и трудно завива. Съответно се появяват и проблеми при намаляване на скоростта, особено при движение по наклон.    Виж, съвсем друго е положението при двигателя 1.4 T-GDI, който развива 140 к.с.  Той също може да се стикова със 7-степенния автомат с два съединителя, като тази комбинация се усеща много приятно. Тя може да ви вози на дълъг път по магистрала, но същевременно се справя добре и с планинско шосе с много завои. Ако все още не са ви отказали от дизела, имате на разположение дизелов мотор със 115 и 136 к.с. Той със сигурност харчи по-малко от бензиновите предложения, но пък му липсва динамика. Или казано по друг начин - леко скучен е.  Като цяло обаче при всички двигатели прави впечатление поведението на окачването. Автомобилът се движи плавно и комфортно, като това се дължи до голяма степен на факта, че гумените  гумените тампони отпред са заменени с хидравлични амортисьори.\r\nОсвен приятно и лесно управление, KIA XCeed предлага и доста богато оборудване. Срещу доплащане може да се поръчат адаптивен круиз-контрол, функция за поддържане на лентата на движение, както и система UVО-Connect, благодарение на която някои от параметрите на автомобила могат да се контролират от приложение на смартфона. В България цeните на кросоувъра ще стартират от 36 000 лв. Това прави моделът един от най-конкуретно способните в сегмент, в който битката за клиенти е особено оспорвана. Предимството на XCeed e, че дори по-ниските нива на оборудване предлагат доста полезни системи и асистенти на водача, които при други производители обикновено се плащат допълнително.     Дължина, мм: 4395\r\nШирочина, мм: 1826\r\nВисочина, мм: 1495\r\nМеждуосие, мм: 2650\r\nСобствено тегло, кг: 1300\r\nОбем на резервоана, л: 50    Тип: 4-цилиндров редови с турбокомпресор\r\nРаботен обем, куб. см: 1353\r\nМаксимална мощност, к.с. при об/мин: 140 при 6000\r\nМаксимален въртящ момент, Нм при об/мин: 242 при 1500-3200   Скоростна кутия: 7AT (7-степенна автоматична скоростна кутия) Максимална скорост, км/ч: 200\r\nУскорение от 0-100 км/ч, секунди: 9,5 ", "date": "2019.10.06", "title": "KIA XCeed: Четвъртият ще бъде най-важен (тест-драйв)"}
{"url": "https://www.actualno.com/america/severna-koreja-zaplashi-che-moje-da-spre-pregovorite-sys-sasht-zaradi-vrajdebnite-dejstvija-news_1382251.html", "text": "      Северна Корея заяви, че няма \"желание\" да продължи ядрените преговори, освен ако не предприемат стъпки за прекратяване на враждебните действия. Изявлението бе направено ден след преговорите в Швеция, пише БГНЕС. Пхенян няма \"никакво желание да води противни преговори като тези, освен ако САЩ не предприемат практически мерки за прекратяване на враждебните политики\" , заяви говорител на външното министерство на Севера.      \"Съдбата на диалога между САЩ и Северна Корея е в ръцете на Вашингтон и крайният срок е до края на тази година\", се казва в изявление, цитирано от официалната корейска Централна информационна агенция. Делегация на Северна Корея и делегация на САЩ започнаха официални работни преговори в Стокхолм за първи път от срещата на върха в Ханой през февруари. Северна Корея обаче прекрати ядрените преговори със Съединените щати с изявлението: \"Разочаровани сме, че Съединените щати не поставиха нищо на масата за преговори. Сега САЩ имат отговорността за продължаване на преговорите“.    ", "date": "2019.10.06", "title": "Северна Корея заплаши, че може да спре преговорите със САЩ заради враждебните действия"}
{"url": "https://www.actualno.com/curious/sedmichen-horoskop-za-7-13-oktomvri-news_1382313.html", "text": "             През тази седмица съдбата ще изпробва вашата издържливост. В понеделник и вторник ще се наложи да преодолеете някои препятствия. Възможно е към вас да бъдат предявени сериозни претенции. В сряда и четвъртък не се страхувайте от промени. През почивните дни обърнете внимание на вашето саморазвитие. Всички действия, насочени към повишаването на образованието ви ще бъдат успешни. Това  е седмица, в която да наблегнете на професионалната част от вашия живот. През първите дни на периода преговорите с деловите партньори ще бъдат изключително успешни. Сряда и четвъртък са успешни дни за уреждането на личните ви отношения. Ако трябва посветете и почивните дни на отношенията с партньора ви.   През тази седмица е добре да се придържате към златната среда във всичко. Не прибързвайте в нищо и нещата ще се развият  по най-добрия за вас начин. В сряда е добре да завършите нещо старо. Не отлагайте решаването на личните проблеми и скоро ще получите страхотни новини. Ще останете доволни от творческите си идеи, които започват да се реализират.     През тази седмица обърнете внимание на естествените неща. Много е важно сега да сте истински и добри. Във вторник пътуванията може да ви донесат допълнителни доходи. В сряда и четвъртък си позволете повече романтика. Изненадайте партньора си. Не забравяйте, че любовта е най-важна. Помислете как може да повишите имунитета си преди зимата. Това, към което се стремите, може да е обратното на това, от което се нуждаете в действителност. Не се поддавайте на това разрушително желание - подобни дейности не се отразяват по най-добрия начин на характера и благополучието. Повярвайте ми, има много по-рационални и честни начини да решите проблемите си - не за сметка на другите. В събота си струва една добра почивка. Тази седмица бъдете по-умерени на работното място. Оставете емоциите и погледнете фактите, такива каквито са. Нещата са доста благоприятни за вас и не е нужно да се изхвърляте толкова много. Личният ви живот има нужда от внимание. Уговорете си срещи с приятели, от петък вечерта до неделя не оставайте време, в което да сте сами.   През тази седмица поставете себе си и своите интереси на първо място без абсолютно никакви угризения. В средата на периода може да получите обаждане от човек, за когото почти сте забравили. Не е нужно да бъдете отмъстителни, но не оставайте длъжни. В четвъртък ви очакват добри новини, придружени с изненада. В събота и неделя не прибързвайте с решение, свързано с личния ви живот.    Тази седмица спокойно може да действате в посока на обновяване на живота ви. Направете промяна във всяка област, за която се сетите и изпитвате желание. Може смело да сменяте цвета на косата ви, стаята, каквото ви хрумне. Идеи няма да ви липсват и намерете верни приятели, които да ви помогнат в замисленото. Не позволявайте да ви разколебаят, но може да се вслушате в някой добросъвестен съвет. През тази седмица ще се наложи да се постараете. Имате много дела, които чакат да бъдат довършени. Не си и помисляйте да отложите нещо, започнато за следващата седмица. Рискувате да попаднете в омагьосан кръг. Не губете и време да мислите начини как да се измъкнете от някое задължение. Просто няма да се получи. Шансът ви за успех е сериозен, но няма да падне от небето. Във вторник нервите ви може да не издържат, но не се подавайте на тази слабост. През почивните дни обърнете внимание на вашите по-възрастни роднини.    Това е седмица, в която да не дърпате дявола за опашката. Сега не е добро време за инициативи и напразни опити. Работете върху това да  запазите статуквото си. Стабилността е целта, която да преследвате неуморно. В личен план внимавайте с думите. Нанесена обида може да се помни дълго и да остави дълбоки рани. В здравословно отношение не игнорирайте малки болежки, особено ако сте пропуснали годишния си профилактичен преглед. Тази седмица е добре да си направите някои изводи. В работата, за личния живот, приятелствата. Теглете смело чертата и не оставяйте това, което вече не работи, тегли ви назад или ви потиска по един или друг начин. Не се подавайте на съжалението – то никога не е било добър съветник. Сега ще може да бъдете себе си и ще имате много повече време за истински важните неща в живота ви. Благоприятният ефект от всичко това ще усетите още в петък. През почивните дни заминете извън града с любимия ви човек. Това е седмица, в която не бива да пропускате благоприятните възможности за развитието ви. Изберете дейности, които са на сърцето ви. Не изневерявайте на принципите си и на желанието за това как да прекарвате времето си. В личен план не се страхувайте да дадете повече, отколкото ви искат. През почивните дни посетете непознато място, което да ви отмори с красотата си. ", "date": "2019.10.06", "title": "Седмичен хороскоп за 7-13 октомври"}
{"url": "https://www.actualno.com/business/arh-lubomir-stanislavov-kazusyt-s-volkswagen-ne-e-prikluchil-news_1382312.html", "text": "       \"Преговорите с за изграждане на автомобилен завод у нас са все още не са приключили\" , каза в студиото на „120 минути” по БТВ арх. Любомир Станиславов. Той също е част от организацията по договарянето от българска страна. Станиславов заяви, че България няма официално потвърждение или отказ от компанията и \"все още има шанс\".      \"Да, има определени стъпки, които се случват в Турция в тази посока. Но Надзорният съвет на автомобилния гигант не одобрява тази сделка, в Турция. Това означава, че има нещо, което ги спира”, коментира Любомир Станиславов. Той припомни, че българската държава е участвала в конкурс за завод за изграждане на малки SUV във фаза 1 и големи SUV модели във фаза 2, който трябваше да бъде разположен в Източна Европа.   Във финалната фаза от състезанието останаха три варианта за терен, на който да бъде изграден заводът: Кремиковци до София и две зони в Турция, \"при това в азиатската част”, обясни арх. Станиславов. По думите му, е възможно в хода на преговорите заданието на конкурса да се е променило . Архитектът заяви, че според турската преса в страната им ще се правят големи седани, а не SUV модели, както е било по условие.\r\nСпоред преговарящия в сделката, теренът у нас е бил най-добър откъм инфраструктура в Източна Европа. Станиславов допълни, че една от причините за първоначалния отказможе да е липсата на достатъчно добре подготвените кадри . „За да правите автомобилна индустрия се нуждаете от големи терени, инфраструктура и много хора, които да са добре квалифицирани. Автомобилната индустрия може да случва само със съдействието на държавата”, посочи той.   ", "date": "2019.10.06", "title": "Арх. Любомир Станиславов: Казусът с \"Volkswagen\" не е приключил"}
{"url": "https://www.actualno.com/politics/borisov-v-oae-otlichna-vyzmojnost-za-prodyljavane-na-dobrite-kontakti-bi-bilo-provejdane-na-sesija-na-smesena-ikonomicheska-komisija-news_1382280.html", "text": "      Министър-председателят се срещна с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства (ОАЕ) шейх Мохамед бин Зайед Ал-Нахаян.       „Нашите две страни играят важна роля в своите региони. Имаме сходни виждания и позиции по множество международни въпроси. Заинтересовани сме да развиваме сътрудничество в областите от взаимен интерес поради геополитическата важност и взаимосвързаност на нашите региони“, отбеляза премиерът Борисов.    Според българския министър-председател има голям потенциал за емиратски инвестиции у нас в сектори, които биха предизвикали интереса на фирми от ОАЕ, например високи технологии, транспорт, земеделие, хранително-вкусова промишленост, енергетика, туризъм. „Очакваме конкретни стъпки от емиратска страна в сферата на икономическото сътрудничество и увеличаването на стокообмена“, заяви премиерът Борисов. Премиерът Борисов потвърди също така участието на България в Световното универсално изложение EXPO 2020 в Дубай. Българският министър-председател акцентира върху значението на секторното сътрудничество в сферата на вътрешните работи, борбата срещу организираната престъпност и тероризма. Според премиера, двете страни могат да обменят ценен опит, относно стабилността и сигурността. „След последните ни разговори през октомври 2018 г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии“, изтъкна българският премиер.  В рамките на разговора министър-председателят Бойко Борисов поднови поканата към шейх Мохамед бин Зайед Ал-Нахаян да посети в България, като подчерта, че \"визитата ще издигне отношенията на нашите две страни на още по-високо ниво\". ", "date": "2019.10.06", "title": "Борисов в ОАЕ: Отлична възможност за продължаване на добрите контакти би било провеждане на сесия на Смесена икономическа комисия"}
{"url": "https://www.actualno.com/africa/nad-30-ruski-naemnici-sa-zaginali-pri-ataka-v-libija-news_1382297.html", "text": "       35 руски наемници от армията \"Вагнер\" са убити в , съобщава \"БЛИЦ\", позовавайки се на \"The Times\". Те защитават бунтовния генерал Халифа Хафтар. А той е противник на международно признатото правителство. Масовата атака, при която са загинали военните, се е случила още през миналия месец. Данни за това обаче са оповестени едва вчера. 35-тимата войници са били убити, когато силите на признатото то ООН правителство в Триполи са предприели въздушна атака срещу позициите на размирниците. Хафтар бе и сред висшите военни на режима на Моамар Кадафи. Войниците от армията \"Вагнер\", които воюват на негова страна, се контролира от бизнесмена Евгений Пригожин, приближен до руския президент Владимир Путин.       Известно за \"помощника\" на руския държавен глава е, че го наричат \"готвачът на Путин\". Прякорът му е създаден заради договорите с Кремъл за доставка на храна. Пред британското издание източник от правителството във Великобритания е обявил, че в Либия има стотици руски наемници, които осигуряват артилерия на Хафтар. Освен това, предоставят и безпилотни летателни апарати и организират логистиката. Според \"The Times\" причината, поради която руските наемници воюват на страната на Хафтар, е обещание на Кремъл, че ще бъде извършен контрол върху либийския петрол и върху други природни ресурси, но цената на \"услугата\" е военна подкрепа.   Изданието твърди, че Кремъл прибягва до ползване на войници от частната армия с цел да може официално да отрича участието си в тези военни конфликти и за да \"намали\" броя на официалните жертви. \"The Times\" припомня, че руските наемници от армията \"Вагнер\" участват във военни действия също и в Източна Украйна и Сирия. Междувременно, руската държава е категорична, че не се намесва по никакъв начин с военна сила в събитията в Либия. От своя страна, либийски военнослужещи са разпространили видео, в което се показват разбити позиции с разпилени лични вещи на руски наемници. На видеото е заснета и банкова карта на името на Вадим Бекшенев, който е бил командир на един от отрядите от \"Вагнер\". А руснаците, които са били ранени при въздушната атака, са транспортирани за лечение в Русия. Твърди се, че сред тях е и Александър Кузнецов. През 2016 г. той получи награда лично от Путин. ", "date": "2019.10.06", "title": "Над 30 руски наемници са загинали при атака в Либия"}
{"url": "https://www.actualno.com/mestniizbori2019/pencho-milkov-shte-syzdam-sreda-za-izkustvoto-v-ruse-news_1382298.html", "text": "      \"В културно и духовно отношение Русе е емблема. И тя се руши. Като кмет ще създам среда за изкуството в Русе\". Това заяви Пенчо Милков - кандидат за кмет на Русе, издигнат от Местна коалиция \"БСП за България\" - с представители на културната общност в града. На срещата присъстваха художници, поети, актьори, писатели, музиканти, интелектуалци.          Той подчерта, че Русе е носител на тази енергия, но въпреки че градът много пъти е преживявал трудни времена, не е имало толкова голямо сътресение в духовния му живот, както сега. \"Днес повече от всякога имаме нужда от духовна храна. Давам си сметка, че като кмет трябва да бъда продължител на нещо, което ще оставя след себе си. И не мога да допусна то да линее\", каза кандидатът за кмет.   Това, което ще направи той, коментира така: \"Общината има средства, с които могат да бъдат подкрепени дейците на културата - като поддържа сградния фонд, като използва произведения на изкуството от русенски автори за официални подаръци от името на общината, като възпитава в отношение към изкуството широката непрофесионална публика, като насочва децата и учениците към изложбените и концертни зали в града\". Той обясни, че ще има непрекъснат диалог с дейците на културата. А когато става въпрос за техните интереси и следва да бъдат решавани въпроси от културен характер, това ще бъде приоритет в дейността на администрацията.\r\n\"Смятам да направим неща, които са за микроградската среда и ще бъдат за възраждане на духовния живот, на спорта и други дейности, които ще дадат причина на хората да останат в Русе\", заяви социалистът. Пенчо Милков бе категоричен , че има изключителна мотивация да доведе до успешен финал участието си в битката за града. Защото изборът му да се кандидатира за кмет на Русе не е моментно решение и ако бъде избран, ще направи всичко по силите си гражданите да не усетят сътресения в работата на общината.    ", "date": "2019.10.06", "title": "Пенчо Милков: Ще създам среда за изкуството в Русе"}
{"url": "https://www.actualno.com/curious/3-te-zodii-s-neponosimi-harakteri-news_1381709.html", "text": "             Тази забавна, лъчезарна и бъбрива персона, заема 3-то място в класацията на най-трудните характери. И причините не са малко! Неудържимият им характер постоянно ги води „някъде“. Да се задържи интереса им е доста трудна работа, особено в интимен план. Защитната им реакция е повече от ужасна – те слагат маска на безразличие, дори жестокост. На думи може и да проявят внимание към мнението ви, но то никога няма да стане важно за тях. Близнаците са коварна зодия – създават впечатление за разбран човек, но всъщност винаги искат да става на тяхното. Независимо на каква цена!    Конфликтна, импулсивна и безпардонна личност. Не мисли за последиците, може да изстреля 10 обидни думи в секунда и да те срине психически само за ден. Изобщо не му пука за мнението на хората, той винаги е прав, а те грешат. И като лютива подправка, има огромни изисквания към всичко и всеки. Проявите му на егоизъм са доста чести, но той в никакъв случай няма да го признае. Не признава и грешките си, а търси друг начин (например подарък) да си „откупи“ вината. При това няма да прояви желание да поговорите за проблема. Да се разбереш с Овен е много трудна задача. А дори и да успееш, мирът ще продължи максимум 2-3 дни.   Кралят на трудните характери! Представителите на тази зодия взимат каквото си искат и когато си искат, без да се съобразяват с никого. Жесток език, отмъстителна същност, свръх его и нито грам желание да отстъпват. Но най-страшни са към половинките си – злобно ревниви, обсебващи, безпощадни. Измислят си несъществуващи провинения и с огромно удоволствие наказват партньора с за тях. Често се отнасят към хората като към свои вещи. За да оцелееш до тях, необходимо е задължително да преглъщаш и да се съгласяваш с всяко тяхно решение. Едно приятелство или връзка със Скорпион може да ви нанесе емоционални щети за цял живот!    ", "date": "2019.10.06", "title": "3-те зодии с непоносими ХАРАКТЕРИ  "}
{"url": "https://www.actualno.com/balkani/kym-1500-ch-v-kosovo-sa-glasuvali-okolo-30-ot-izbiratelite-news_1382293.html", "text": "      Централната избирателна комисия в Косово обяви, че до 15:00 ч. днес са гласували близо 30% от около 1 940 000 избиратели , информира БГНЕС. Председателят на ЦИК Валдете Дака заяви, че досега процесът на гласуване преминава добре с някои нередности, с които се справят отговорни органи като полицията в Косово и Държавната прокуратура.      „ Процесът на гласуване продължава без проблеми, които биха могли да навредят на изборния процес. Също така, въз основа на данните, предоставени от близо 2 500 избирателни секции или около 98% от тях, броят на гласоподавателите до 15:00 ч. е над 550 000 души, което се равнява на 29,28% от 1 937 868 избиратели.    В същото време на предсрочните избори на през 2017 г. са гласували 497 120 избиратели или 27,75% от избирателите“ , каза Дака. Следващата пресконференция на ЦИК е запланувана за 19:30 ч., съобщава Косова прес. ", "date": "2019.10.06", "title": "Към 15:00 ч. в Косово са гласували около 30% от избирателите"}
{"url": "https://www.actualno.com/society/zaradi-opasni-bitovi-otpadyci-jiteli-na-tri-sozopolski-selishta-izlizat-na-protest-news_1382147.html", "text": "      Жители на три населени места от община Созопол излизат на протест в 10 часа. Те ще изразят недоволството си от  площадките за временно съхранение на опасни битови отпадъци в село Атия.      Хората ще поискат решаване на проблема с имотите им в Черноморец и ще настояват за мерки срещу безводието в село Присад, предаде БНР.   Жителите на Атия са категорични, че избраният терен за пилотен център за разделно събиране на опасни видове отпадъци по българо-швейцарска програма е неподходящ. От Присад поставят проблема за водоснабдяването, пояснява Ванча Байлова.\r\n\"Това е административна единица, а не вилна зона. Не бива така да неглижират проблема и да казват оправяйте се сами, защото сме малко и защото не сме им рентабилни. Поради това ще се присъединим към протеста на Атия и Черноморец, за да ги подкрепим и в тяхната кауза, както и да изразим своето недоволство“, каза тя.  Министерството на регионалното развитие се е обръщало многократно към община Созопол тя да се заеме с разрешаването на проблема им, но без резултат.\r\n\"Абсолютно всички министерства и институции са сезирани, водим комуникация и с Еврокомисията и с министерството на здравеопазването и с министерството на регионалното, които непрестанно се обръщат към община Созопол, но оттам получаваме откази“, каза още Ванча Байлова. ", "date": "2019.10.06", "title": "Заради опасни битови отпадъци жители на три созополски селища излизат на протест "}
{"url": "https://www.actualno.com/europe/avtobus-katastrofira-vyv-francija-ima-edin-zaginal-i-okolo-20-raneni-news_1382295.html", "text": "       от компанията „Фликсбас“ с 30 пътуващи, движещ се по линията Нарбон - Тулуза, е катастрофирал днес малко преди 13:00 ч. българско време (11:00 ч. централно гринуичко време). Причината за преобръщането на превозното средство все още не е известна, съобщават медиите, цитирайки местната префектура, пише БГНЕС.      По първоначални данни един човек е загинал, а 17 са ранен. Инцидентът е станал в департамент Од в Южна Франция по информация от местните власти. Според непотвърдени данни, френска медия съобщава, че ранените всъщност са 26 .   На мястото на местопроизшествието са пристигнали над 10 линейки и още толкова полицейски автомобила, 60 спасители и два медицински хеликоптера. За да бъдат извозени пострадалите, полицията е трябвало частично да блокира пътя, което е довело до натрупване на автомобили и дълги задръствания. ", "date": "2019.10.06", "title": "Автобус катастрофира във Франция, има един загинал и около 20 ранени"}
{"url": "https://www.actualno.com/cite/izvynzemnite-sa-kacnali-v-bylgarija-i-sa-syzdali-institut-za-pazarna-ikonomika-news_1382305.html", "text": "      \" Вече съм убеден, че извънземните отдавна са кацнали в България, но вместо да се покажат открито, са създали Институт за пазарна икономика. До този извод стигнах след като се сблъсках като летяща чиния с метеор с една статия на Лъчезар Богданов със заглавие \"Работа има, но работниците рекордно недостигат. Къде е изходът?\". Това написа на стената в профила си във Фейсбук депутатът от ПП \"БСП за България\" Александър Симов.      Той продължи с мнението си, че \"има нормална логика, има и извънземна такава\". Според него, нормалната е, че когато не можеш да си намериш работници, ще се лишиш от нов \"Мерцедес\" и ще увеличиш възнагражденията. \"Ще инвестираш в обучения, ще дадеш повече пари, ще създадеш нормални условия на труд и гледай само как магията ще стане\", пише Симов.   \" Извънземните обаче не разсъждават така. При тях въпросът за по-високи заплати дори не стои. Богданов намира изхода другаде - в наемането на по-възрастни работници. Така де - човекът е станал на 60 г. и няма да ми се залежава и да мързелува с тлъстата си пенсия. В него има поне още 30 години труд. Обратно на тръстиката! Майките с деца също трябвало да бъдат обхванати, хората с увреждания също. Далеч съм от мисълта да лишаваме от труд тези групи от хора. Смазващото е, че \"икономистът\" прибягва до тях, за да може работодателите да не се бъркат за по-високи заплати. От тези наистина щеше да излезе идеални коменданти на концлагери\", казва в заключение Александър Симов. ", "date": "2019.10.06", "title": "Извънземните са кацнали в България и са създали Институт за пазарна икономика"}
{"url": "https://www.actualno.com/sliven/pijan-shofior-pregazi-16-godishno-momiche-na-peshehodna-pyteka-news_1382209.html", "text": "      16-годишно момиче е загинало на пешеходна пътека в Сливен, съобщиха от Областната дирекция на МВР в града.      Сигналът за инцидента, който е станал на бул. \"Бургаско шосе\", е подаден в 4 часа тази сутрин.   Лек автомобил „Алфа Ромео”, управляван от 28-годишен водач от село Тополчане е блъснал 16-годишното момиче, пресичащо на пешеходна пътека. Ученичката е загинала на място.\r\nВодачът е задържан за 24 часа в РУ-Сливен. Пробата за употреба на алкохол на 28-годишния мъж е положителна. По случая е образувано досъдебно производство.  През изминалото денонощие на територията на страната са станали девет тежки катастрофи. Дванадесет души са ранени, информира МВР.\r\nВ София са станали 19 леки катастрофи. ", "date": "2019.10.06", "title": "Пиян шофьор прегази 16-годишно момиче на пешеходна пътека"}
{"url": "https://www.actualno.com/society/blizo-40-ot-bylgarite-ne-mogat-da-si-pozvoljat-toplina-v-domovete-si-news_1382178.html", "text": "      Близо 40% от българите не могат да си позволят достатъчно топлина в домовете, а близо 50% не могат да си осигурят хлад през лятото. Това сочат данни на Европейския комитет на регионите, цитирани от Нова телевизия.      В европейски мащаб, 11% от жителите на Европейския съюз, т.е. около 54 милиона души, се водят енергийно бедни.   За баба Снежана от село Покровник и баба Мария от Русе е трудно през зимата да отопляват целите жилища, в които живеят.\r\n„Да е стоплено, но това иска пари, а няма откъде – пенсията е нищожна. Отоплявам само една стая, другите няма защо. Купувам си дърва”, казва Снежана.  „Топло е, защото, помещението, което отоплявам се топли бързо и лесно”, коментира Мария.\r\nПо-хубаво от топлината на дървата – нямало. Сгрявали хем стаичката, хем душата. Миналата година баба Мария купиха 4 тона дърва, а тази година - 3 тона. „Скъпо е, но в сравнение с другите видове отопление е най-евтино”, казва Снежана.\r\nПо данни на неправителствената организация „ЕнЕфект” близо половината българи трудно отопляват домовете си.       „Ние се опитваме да изчислим до каква степен разходите за енергиен комфорт в домовете си са съизмерими с доходите на домакинствата. Близо половината от нашите сънародници не могат да отопляват домовете си до комфортни равнища”, посочва Драгомир Цанев от „ЕнЕфект”.\r\nМесечната целева помощ за отопление за този сезон е 93,18 лева на месец. До края на септември подалите документи за повече топло вкъщи са 258 212, одобрените са 196 980, а тези, на които е отказана помощ са 30 279. Най-много от нуждаещите се са поискали да им се помогне за твърдо гориво, а най-малко - за топлоенергия и природен газ.\r\n„Не е тайна, че най-големият замърсител през зимния сезон са жилищата, които са обитавани предимно от хора с ниски доходи, които горят дърва и всякакви неща. Това има много сериозен ефект върху чистотата на въздуха и върху здравето на всички нас. Получава се така, че от една страна ние подпомагаме горенето на замърсяващи източници на отопление и на замърсяващи горива, а от друга, подпомагаме с националните политики борбата с мръсния въздух в градовете”, казва още Цанев.\r\nСпоред „ЕнЕфект” най-добрата мярка срещу енергийната бедност е санирането.\r\n„Ако намалим нуждата от потребление и разходите за отопление ще паднат със сравнима стойност. Емисиите и от парникови газове също ще бъдат намалени значително”, посочи Цанев.      По данни на регионалното ни министерство санираните многофамилни жилища са 1764 за 1 769 838 510, 41 лв. Най-много са се възползвали в Бургас, Пловдив и Благоевград, а най- малко - в Монтана, Видин и Разград. По същата програма предстои да бъдат санирани последните 258 блока в страната. ", "date": "2019.10.06", "title": "Близо 40% от българите не могат да си позволят топлина в домовете си"}
{"url": "https://www.actualno.com/tennis/djokovich-grabna-titlata-v-tokio-s-chist-uspeh-nad-milman-news_1382194.html", "text": "      Световният номер 1 Новак Джокович спечели титлата от турнира от сериите АТР 500 в Токио още при дебютното си участие в надпреварата, след като победи австралиеца Джон Милман с 6-3, 6-2 в днешния финал.      Сръският тенисист триумфира със 76-та титла в кариерата си и за десети път стана шампион при първото си участие в даден турнир, след като имаше нужда само от час и 9 минути, за да преодолее съпротивата на Милман.   Австралиецът имаше страхотна седмица в японската столица, след като отрази три мачбола в квалификациите, след което записа последователни победи над Адриан Манарино, Лойд Харис, Таро Даниел и Райли Опелка, за да достигне първия си финал на ниво АТР 500.\r\nМилман обаче нямаше сили да се противопостави на Джокович във финала, като сърбинът не загуби сет през цялата седмица и даде на съперниците си едва 15 гейма в последните си три мача. Водачът в световната ранглиста сервира много силно, като загуби едва четири точки на първи сервис в целия мач (26/30) и не даде нито една възможност за пробив на съперника си.  С този успех Джокович си осигури над 390 хиляди долара от наградния фонд и се доближи на 1460 точки от Рафаел Надал в надпреварата за Лондон, която показва кой има най-големи шансове да завърши годината на първо място в света. Сърбинът също така вече е трети по спечелени мачове от началото на сезона с 46 успеха, изоставайки само от Данийл Медведев (54) и Рафаел Надал (48). ", "date": "2019.10.06", "title": "Джокович грабна титлата в Токио с чист успех над Милман "}
{"url": "https://www.actualno.com/europe/niderlandija-se-otkazva-ot-imeto-holandija-news_1382196.html", "text": "      Правителството на Нидерландия реши да се откаже от името Холандия, съобщи порталът Adformatie.      Властите на страната смятат, че имиджът на страната трябва да се обнови, тъй като Холандия се асоциира от туристите основно с наркотици и амстердамския \"квартал на червените фенери\".\r\nНовият образ ще се изгражда около името Нидерландия, пише РИА Новости. Той ще бъде активно популяризиран на международни събития, като например конкурса за песен на Евровизия 2020.\r\nФутболният отбор на страната също ще изостави познатото на феновете име във всички мачове. Ребрандирането ще засегне и спортистите, които ще представляват Нидерландия на Олимпиадата-2020 в Токио.   ", "date": "2019.10.06", "title": "Нидерландия се отказва от името Холандия "}
{"url": "https://www.actualno.com/analysis/naj-bezopasnite-strani-v-sluchaj-na-apokalipsis-news_1382173.html", "text": "      Учени разказаха къде можете да оцелеете от апокалипсис, причинен от глобална епидемия. Това се съобщава от портала ScienceAlert.      Според Ник Уилсън, професор от Университета в Отаго, откритията в областта на биотехнологиите биха могли да доведат до появата на генетично проектирана пандемия, опасна за цялото човечество.   Уилсън отбеляза, че в случай на апокалиптично огнище шансовете за спасение могат да бъдат сведени до нула. Но ако човек е на правилното място в момента на бедствието, той може значително да увеличи шансовете си за оцеляване.\r\nКато пример професорът посочи островите, които са естествено изолирани от разпространението на инфекцията.  Учените съставиха списък от 20 държави, които биха могли да станат сигурно убежище в случай на апокалипсис. Според изследователите, най-безопасни са Австралия, Нова Зеландия и Исландия. ", "date": "2019.10.06", "title": "Най-безопасните страни в случай на апокалипсис "}
{"url": "https://www.actualno.com/politics/kornelija-ninova-obeshta-bezplatni-detski-gradini-i-pomosht-s-obshtinski-jilishta-na-shumenci-news_1382197.html", "text": "      “Имаме огромен шанс за победа в Шумен и тя не е за кандидата за кмет Венцислав Венков, нито за общинските съветници – тя е за вас“.      С тези думи лидерът на БСП Корнелия Нинова се обърна към стотиците граждани в залата на Младежкия дом в града. ”\r\nВярвам в нашия кандидат Венцислав Венков, в неговата почтеност и отдаденост на интересите на Шумен”, продължи тя и изрази подкрепа и за листата с кандидати за общински съветници, водена от председателя на партията Веселин Пенчев.   Нинова представи акценти от платформата на левицата. “Кметовете на БСП поемат ангажимент да не се увеличават местните данъци и такси”, подчерта тя.\r\nПо думите й за младите хора ще бъдат осигурени безплатни детски градини, помощ с общински жилища за млади семейства, помощ за програмите ин витро. “Искаме да се спрат продажбите на общинските терени, а вместо това те да се предоставят за инвестиция и икономическа изгода за района”, каза още Нинова.\r\n“Горд съм и за мен е чест да съм кандидат за кмет, издигнат и подкрепен от БСП. Много е важно хората, които искат властта, да си затворят устата и да си отворят ушите за проблемите и вижданията на хората”, заяви от своя страна кандидатът за кмет на левицата Венцислав Венков.        Той представи конкретни решения за проблема с чистотата - на водата, въздуха и околната среда в района. “Това са най-неотложните проблеми на шуменци, които трябва да се решат в следващия мандат.\r\nОт 40 години близо 200 000 души пият вода от язовир, строен за напояване, а плащат най-скъпата вода”, каза още той. Кандидатът за кмет на БСП се ангажира да работи приоритетно и за образованието, за въвеждане на иновативни образователни модели, обвързаност между образованието и икономиката.\r\n/Публикацията е във връзка с Договор за информационно обслужване/ ", "date": "2019.10.06", "title": "Корнелия Нинова обеща безплатни детски градини и помощ с общински жилища на шуменци"}
{"url": "https://www.actualno.com/curious/4-te-zodii-za-koito-lubovta-e-miraj-news_1381710.html", "text": "              Телец    Вечната драма в живота на Телците е несподелената любов, с която са свикнали да живеят. Представителите на тази зодия наистина живеят, за да обичат и да бъдат обичани. Те вярват, че животът има смисъл, само когато е споделен с правилния човек. Причината за тяхната вечна несподелена любов не е в самите тях, а в това че се влюбват в най-неподходящите за тях хора. Импулсивни са, не мислят и това им докарва много проблеми. Телците трябва да разберат, че интуицията им е крайно грешна и хората, които си подбират не са за тях. Време е да се насочат към скромните, добри и честни партньори, които единствено могат да им донесат щастие. Рак   Голямата драма в живота на Раците най-често се върти около един единствен човек. Те нямат много несподелени любови, но имат една, която стига за цял живот. Най-много боли,  когато си имал някой и си го изгубил, а чувствата ти към него не намаляват с годините. Раците са готови да се откажат от всичко  и всички, само и само пак да бъдат с човека, който на много са обичали на света. Грешка, която е допусната и от двете страни, е сложила край на този любовен рай. Раците трябва да се научат да гледат напред и да продължат с живота си. В противен случай никога няма да са щастливо влюбени. Везни    Няма човек на Земята, който толкова пъти да се е влюбвал безуспешно. Везните имат много точен радар за хора, които ИЗОБЩО не са за тях. В този ред на мисли винаги остават сами, объркани и с много недоизказани емоции и чувства. Представителите на тази зодия не могат да са сами. Те винаги намират партньор, с който да запълват времето си, но любовта им никога не е истинска и такава, каквато биха искали да бъде. Винаги изпускат хората, които обичат най-силно, а не разбират, че нямат бъдеще с тях. Везните трябва да се научат да обичат и оценяват това, което имат до себе си. Защото понякога то може да се окаже всичко, от което наистина имат нужда.     Водолей Имало ли е случай, в който Водолей да обича и да бъде обичан в замяна? И това да продължи с години? Почти не... Водолеите изключително бързо „изхабяват“ връзките си. С капризи, с налагане и неправилно отношения към партньора си. Мислят си, че той вечно ще е до тях и не осъзнават, че с поведението си го отблъскват. Чак  когато го загубят, Водолеите си дават сметка, че обичат този човек повече от живота си. Но тогава вече е късно... несподелената им любов ги тормози с години. Истината е, че само малка промяна в отношението на Водолеите към партньорите им биха ги спасили от самотата, в която вечно се намират. ", "date": "2019.10.06", "title": "4-те зодии, за които любовта е мираж "}
{"url": "https://www.actualno.com/society/bomboubejishtata-v-bylgarija-nedostatychni-i-v-ujasno-systojanie-snimki-news_1382190.html", "text": "      Системата за ранно оповестяване в случай на бедствия или опасност от война се тества по няколко пъти годишно. В средата на тази седмица столичани отново чуха за няколко минути предупредителния вой на сирената. Това даде повод на БГНЕС да обърне внимание на темата за състоянието на бомбоубежищата у нас, в които населението трябва да се укрие в случай на нападение.       4 души в София се грижат за бомбоубежищата Бройката на скривалищата в София е около 500. За съжаление от години те тънат в разруха и забрава, а някои са превърнати в сметища. През годините институциите си ги прехвърлят и никой не желае да се ангажира с поддръжката им. Преди години за тях се грижеше Министерството на отбраната, след това бяха прехвърлени към структурите на Министерството на вътрешните работи.   Миналата година, по настояване на премиера Бойко Борисов, те бяха проверени. Тогава се установи, че голяма част от тези обекти нямат ясна собственост. Други нямат Акт 16 и са в плачевно състояние.\r\nРешението на тези проблеми е в ръцете на областната управа, главния архитект и кмет. Тогава беше създадена и междуведомствена комисия, която трябваше да реши кои скривалища могат да се реновират, кои трябва да се поддържат и кои трябва да бъдат напълно запечатани. До днес обаче не е ясен резултатът от работата на тази комисия.     На този фон се оказва, че е под въпрос дали ще има място къде да се укрият всички при военни действия или атака, въпреки че такова помещение би следвало да има във всеки район. Скривалища има и в част от училищата в града, но не е ясно в какво състояние са.\r\nСпоред специалисти, в случай на опасност, най-сигурното място в града е метрото и неговите тунели, гаражът на НДК, скривалището под трезора на БНБ, както и мазетата на жилищните блокове, строени преди 90-те години, защото в сградите, строени след 1991 г. не е предвидено скривалище. Необходимо е обаче тези помещения да не се преустройват, защото има и такива случаи.  Има бомбоубежища, които са отдадени под наем, но с уговорката, че при заплаха ще осигурят достъп. Стана ясно още, че едва четирима души се занимават с поддръжката на бомбоубежищата в София като тяхната задача е да проверяват осветлението, системите за вентилация, входовете и други детайли, за която държавата дава стотици хиляди от бюджета. Две бомбоубежища в Благоевград, едното-кръчма, второто-зазидано    Тестването на сирените на 1 октомври ни подсети да питаме къде трябва да се скрием при заплаха, къде са е секретна информация, иначе в Благоевград бомбоубежищата са две, строени са преди седем десетилетия, едното е заведение, предаде кореспондентът на БГНЕС в града. Възрастните благоевградчани помнят тунела под парк „Ловен дом“, той е във формата на латинската буква „V“ тъй като е с два входа. Този между Младежкия дом и Регионалния исторически музей – вляво от стълбите за „Братската могила“, от началото на демокрацията е кафе-аперитив под името „Тихият кът“. След него вече е тунелът с дължина 800 метра. Навремето тук можеха да се укрият 1500-2 000 човека, покрай стените имаше пейки за сядане, както и шахти за вентилация. Днес входът на тунела е заведение, вторият вход, заграден с решетки, е при бившия Летен театър зад Регионалния исторически музей.\r\nТова укритие, пробито под хълма е при евентуални бомбардировки по време на Студената война, и е било предназначено за населението на Горна Джумая, днес Благоевград. Второто укритие, предназначено за членовете на БКП и стопанските ръководители на града е по-малко, намира се на края на града в „Сапунджи дере“. Неговият вход обаче е бетониран, тъй като пред него в момента се намира Граничното полицейско управление, което пред това бе административната сграда на „Гражданска защита“.   Според градските легенди първото укритие излизало чак при днешния квартал „Изгрев“, а това на БКП – при село Бистрица, намиращо се на 9 км. над Благоевград. Легендите обаче са едно, а истината съвсем друга.\r\nОще по царско време Горна Джумая е имал „План за евакуация на околийския център“, какъвто е била, преди да стане след победата на 9-септемврийската революция окръжен център. Днешният план за укриване на населението на областния център обаче е секретен. Със строителството на първите жилищни кооперация „умира“ нуждата от масови укрития, такива стават мазетата, по простата причина, че населението на Благоевград през 80-те години на миналия век достигна 75 000 жители, а в тунела под Ловния дом могат да се поберат най-много 2 000 души. Укрития се строят и в административните сгради, като за целта бетонът не се пести. Примери затова са строителството сградата на Окръжния народен съвет, в която днес се помещава Община Благоевград и сградата на ОК на БКП по времена корпуса, днес администрация на Американския университет и Правно-историческия факултет на ЮЗУ, зала „Яворов“ и др.    „Общият брой на бомбоубежищата на територията на страната е 711. От тях 370 броя са в добро или задоволително състояние (може да бъдат приведени в готовност за укриване веднага или до една седмица), а останалите 341 броя са в лошо състояние или са неизползваеми по предназначение“.\r\nТова заяви през май 2018 г., бившия вече вътрешният министър Валентин Радев в отговор на депутатски въпрос за състоянието и собствеността на бомбоубежищата на територията на България. Според него само 152 противорадиационни укрития са в добро или задоволително състояние. Съгласно чл. 12, ал. 3 от Закона за защита при бедствия, колективните средства за защита са имоти – публична държавна, публична общинска или частна собственост, и се поддържат и управляват от ведомствата, на които са предоставени, от кметовете на общини или от собствениците им.\r\nВ Министерство на вътрешните работи няма данни за извършени разпоредителни сделки с колективни средства за защита – публична държавна и публична общинска собственост.   „Частна собственост са 229 броя скривалища“, се казва още в писмения отговор на министъра, цитиран от БГНЕС.\r\nТунелът зад „Тихия кът“ се е срутил, твърдят влизалите в него, преди да стане заведение. Състоянието на укритието зад сградата на ГПУ е неизвестно, по простата причина, че входът му е бетониран. Стара Загора е добре защитена Системата за ранно предупреждение и оповестяване в Стара Загора и  Гълъбово отговаря на нужните изисквания. Това показа проверката, извършена от Областна администрация – Стара Загора. Тестът се извършва два пъти в годината – в първия работен ден на месеците април и октомври, предаде кореспондентът на БГНЕС от региона.\r\nПри функционалните тестове, проведени на 30 май тази година, непосредствено след изграждането на 51 акустични сирени в Стара Загора и Гълъбово е било установено наслагване на речевата информация. Слабостта е отстранена и тренировката е преминала без проблеми, съобщават от ведомството. Основните видове опасности, за които се извършва оповестяването са наводнения пожар, химически, биологични и радиоактивни замърсявания, урагани, снежни бури и обледенявания. На територията на града има нужните условия за безопасност на гражданите при евентуални бедствия, потвърдиха от РД ПБЗН. Очаква се подобен тип система да бъде изградена и в другите общини на територията на областта. ", "date": "2019.10.06", "title": "Бомбоубежищата в България - недостатъчни и в ужасно състояние (СНИМКИ)"}
{"url": "https://www.actualno.com/crime/vandali-narjazaha-shatrata-na-maja-manolova-pri-ndk-news_1382203.html", "text": "      Вандали са нарязали шатрата при НДК, в която се помещава предизборния щаб на независимия кандидат за кмет на София Мая Манолова.      По думите на охранителите, които са били на смяна около полунощ са чули силен шум. Първоначално си помислили, че са младежи, които всяка вечер се забавляват около палатката, снимат се и се разхождат в близкия парк.   Когато охраната тръгнала към вандалите, те бързо нарязали стените на шатрата с нож и се разбягали.\r\nОт щаба на Манолова са подали сигнал до полицията за извършения вандалски акт.  Вандалите са хвърляли и бирени бутилки.\r\nТова е трети вандалски акт върху шатрата на Мая Манолова. Предишните два пъти тя беше надраскана с химикал и с маркер, а този път е нарязана.    ", "date": "2019.10.06", "title": "Вандали нарязаха шатрата на Мая Манолова при НДК "}
{"url": "https://www.actualno.com/asia/avstralija-otkaza-ekstadicija-na-iranski-uchen-v-sasht-news_1382140.html", "text": "      Австралия няма да екстрадира ирански учен в Съединените щати, заяви генералният прокурор на Австралия през уикенда след 13-месечно задържане на иранския гражданин за предполагаемо изнасяне на военно оборудване от американски произход в Иран.      Генералният прокурор Кристиан Портър казва в изявление, че „имайки предвид всички обстоятелства по този конкретен случай“ Реза Дехбаши Киви не трябва да бъде екстрадиран.   \"Решението ми беше взето в съответствие с изискванията на австралийските вътрешни правни процеси и е напълно в съответствие с правомощията, предоставени на генералния прокурор на Общността по нашето законодателство\", каза Портър.\r\nИзявлението дойде часове, след като Иран се съгласи да освободи австралийска двойка от затвора в Техеран, задържана по обвинение за шпиониране. По-късно в събота иранските медии съобщиха, че Дехбаши Киви вече се е завърнал в Иран.  Пред Ройтерс Портър не коментира дали двата случая са свързани. ", "date": "2019.10.06", "title": "Австралия отказа екстадиция на ирански учен в САЩ "}
{"url": "https://www.actualno.com/tips/super-nedelja-vyv-visshata-liga-futbolni-prognozi-za-machovete-na-golemite-4-v-anglija-news_1382028.html", "text": "      Своеобразна супер неделя ще затвори кръга в преди паузата за мачове на националните отбори. 4 от 6-те големи отбора на Острова имат мачове в края на уикенда, а нашият типстърски екип ви предлага няколко интересни за срещите им.      За съботния ден  Арсенал – Борнемут, Висша лига, 16,00 часа Арсенал посреща Борнемут в мач от осмия кръг на Висшата лига. Гостите пътуват за столицата с редица контузени играчи, като петима основни играчи няма да играят за тима на Еди Хау. Арсенал пък ще продължи да бъде без Александър Лаказет, но не смятам, че „топчиите” ще пропуснат възможността леко да вземат трите точки.  Домакините имат само един хикс в последните си пет мача, а две от победите са във Висшата лига. Борнемут пък записа колебания в последните си мачове, губейки от Бъртън за Купата, а също така направи хикс с Уест Хем. Ако погледнем мачовете между двата тима на „Емирейтс”, то Арсенал винаги е безкомпромисен в побеждаването над опонента, а в неделя не виждам как е възможно да бъде различно с оглед обстоятелствата при гостите с травмите. Прогноза : Победа за Арсенал – 1,44 коефициент. Манчестър Сити – Уулвърхемптън, Висша лига, 16,00 часа     Манчестър Сити продължава да държи под голямо напрежение лидера Ливърпул, макар да е на пет точки за европейския шампион. Сити играе много солидно след загубата от Норич (2:3) в Англия, а също така и в ШЛ. Уулвърхемтпън пък трудно успява да се справи с мачовете в Лига Европа и в шампионата и това се отразява върху играта на тима, воден от Нуно Ешпирито Санто.\r\nГостуване на „Етихад”, когато Сити е догонващ е повече от неприятно място за визита и не смятам, че „гражданите” ще имат проблеми в тази среща за успеха. Въпреки това считам, че е възможно Уулвс да вкара гол при визитата си Манчестър. Сити има големи грижи в отбранителната част на терена, след като основни играчи са аут заради травми, докато гостите умеят да бележат голове. 7777.bg ни дава прекрасен коефициент от 2,10 да се изиграе. От началото на сезона Уулвс не успя да се разпише само при загубата си от Спортинг Брага в Лига Европа, докато в Англия такъв случай няма. Прогноза : Отбор домакин да спечели и двата отбора да отбележат гол (2.10)    Саутхемптън – Челси, Висша лига, 16,00 часа    Саутхемптън посреща лондонския Челси в трети мач от следобеда на Англия в неделя. Домакините играят много добър футбол, който обаче не им носи никакви позитиви, що се отнася до резултата. Челси пък не успява да се укрепи в защитата, като често допуска голове от нищото, макар да побеждава по-леките си съперници.\r\nЧелси „обича” да гостува на южния бряг, като е в серия от четири поредни победи на „Сейнт Мерис”. Саутхемптън пък не може да запише победа като домакин през новия сезон и най-логичният знак тук за мен е победа за госта.\r\nТвърде вероятно е да се комбинира и с гол/гол или над 2,5 попадения, тъй като в мачовете на Челси като гост има средно по 4 гола в последните им шест мача. Прогноза : Над 2.5 гола; И двата отбора да отбележат гол Нюкасъл – Манчестър Юнайтед, Висша лига, 18,30 часа    В последния мач от кръга Нюкасъл Юнайтед посреща Манчестър Юнайтед на „Сейнт Джеймсис Парк”. Резултатите и играта на гостите са абсурдни, а „червените дяволи” заемат 10-ото място след седем изиграни кръга. Още по-тежка е ситуацията при „свраките”, които са предпоследни с девет точки и без изглед за спасението си в елита.\r\nОбичайно Юнайтед взима победите на Север, но това се случва, когато е силен, а този случай далеч не е такъв. Смятам, че бившият играч на гостите – Стив Брус, съвсем добре знае как може да спре Ман Юнайтед и ще даде всичко от себе си, за да го стори и да прибави още точки в актива си. „Подхлъзване” за Юнайтед в Нюкасъл не е нещо толкова необичайно в изминалите срещи, като в два от последните шест мача „джордитата” или бият, или правят равен.\r\nСмятам, че тук може да се потърси изненадата с оглед формата на „червените дяволи”, които нямат победа като гост в 10 поредни мача. Прогноза : Нюкасъл или равенство (коефициент 1.95)  ", "date": "2019.10.06", "title": "Супер неделя във Висшата лига: Футболни прогнози за мачовете на големите 4 в Англия"}
{"url": "https://www.actualno.com/america/ucheni-ot-harvard-surovite-zelenchuci-sa-vredni-news_1382133.html", "text": "      Група изследователи от Харвардския университет в САЩ откриха как суровите зеленчуци влияят на чревната функция. Откритията на учените могат да бъдат намерени в статия, публикувана в списанието Nature Microbiology.      Авторите на изследването са установили, че използването на зеленчуци, които не са били подложени на термична обработка, води до редица отрицателни последици за храносмилането. Такива продукти унищожават полезните бактерии, които подпомагат храносмилането и укрепват имунитета.   Учените проведоха изследвания на лабораторни гризачи и хора. По време на експеримента са разработени различни видове диети за четири групи мишки. Гризачите от първа и втора група са консумирали сурово месо и сладки картофи, а представители на трета и четвърта група са яли същите храни във варена, пържена или задушена форма.\r\nСпоред резултатите от експеримента учените обърнаха внимание на факта, че гризачите, които ядат различни видове месо, нямат разлика в микрофлората. Но при животните, хранени със зеленчуци, положението е много различно.  След анализиране на разликите изследователите стигнаха до извода, че суровите зеленчуци унищожават полезните бактерии в червата, а топлинно обработените зеленчуци, напротив, оказват положителен ефект върху микрофлората на храносмилателните органи.\r\nПо-рано стана известно, че човешкото тяло най-трудно усвоява гъшето и патешко месо, както и агнешкото и свинско месо, но учените припомнят, че много зависи от метода на приготвяне и честотата на прием на такава храна. И така, задушеното месо със зеленчуци се усвоява много по-добре, а приготвеното на барбекю съдържа частици въглен и канцерогени.    ", "date": "2019.10.06", "title": "Учени от Харвард: Суровите зеленчуци са вредни "}
{"url": "https://www.actualno.com/goodnews/momche-izraslo-v-dom-nameri-chanta-s-3000-evro-i-1450-leva-i-gi-vyrna-na-sobstvenichkata-news_1382183.html", "text": "      Момче, израсло в дом за сираци, , 1450 лева, 9 дебитни карти и лични документи. Чрез медии и Фейсбук обяви място за среща със собственичката пред полицията в Смолян, в 12 часа пред полицията, за да й ги предаде.      30-годишния Илия Савов намерил чантата до сградата на „Български пощи“ в областния град по време на зрелищното автомобилно шоу Smolyan race.    През декември месец миналата година младият мъж намери портмоне на възрастна жена до кино „Дружба“ в Смолян с 1000 лева в него и евро. В джоба си имал едва 50 лева. Тогава Илия пак издири собственичката и й върна портмонето с парите. Пенсионерката опитала да го възнагради финансово, но той приел само шоколад.  Илия е израснал в дом за сираци в Широка лъка. Откак е пълнолетен не спира да работи - зимата като ски-патрул на Пампорово, лятото на морето, И вярва, че трябва да си добър човек, за да успееш.\r\nИ тогава, и сега казва, че нито за миг не си е помислил да прибере за себе си парите, макар да има нужда от тях.   Той мечтае един ден да има собствено семейство и да даде на него тази грижа, която той не е получавал никога.     ", "date": "2019.10.06", "title": "Момче, израсло в дом, намери чанта с 3000 евро и 1450 лева и ги върна на собственичката  "}
{"url": "https://www.actualno.com/chronicles/v-sasht-oficialno-e-objaven-za-nezakonen-sintetichnija-narkotik-lsd-news_1381840.html", "text": "      Диетиламид на лизергиновата киселина (по-известна като LSD – от немското Lysergsäure-diethylamid, също ЛСД) е мощно психоактивно вещество, което спада към групите на халюциногените и ентеогените. LSD е изолиран за първи път в 1938 г. в лабораториите „Sandoz“, (Швейцария) по полусинтетичен път от алкалоиди на моравото рогче (вид паразитна гъба) от швейцарския химик Алберт Хофман, наречен по-късно „бащата на LSD“.      Дозите се измерват в микрограмове (μg, една милионна от грама) и дозата може да варира между 100 и 500 μg (силна доза). Доказано е, че LSD няма токсичен ефект върху организма и с него не може да се „предозира“, защото смъртоносната доза е над 12 000 μg, а това е 30 пъти повече от „силната“ единична доза. Приемане на такива дози на практика не се среща.\r\nПрез първите години употребата на добилата митични измерения съставка „LSD“, преди нейната инкриминализация, намира своята употреба в психиатричните клиники, където веществото се е смятало за обещаващ терапевтичен инструмент. LSD обаче бързо попада на улицата и започва да се употребява предимно от музиканти, актьори, писатели, артисти, както и от много битници и хипита. Свързването на LSD с групи, несъгласни с господстващата културна и политическа обстановка, води до инкриминализирането на LSD. Регулационните режими обаче са леко разхлабени от 90-те години на 20 век насам, но въпреки това притежанието и употребата остават преследвани.\r\nLSD е синтезиран на 16 ноември 1938 г. от химика Алберт Хофман, работещ за фармакологичните лаборатории Sandoz в Базел, Швейцария. Разработван първоначално за аналептик, който да стимулира метаболизма и дихателната система, LSD отначало не прави никакво впечатление на младия учен. При изпробването му върху животни ученият забелязва само известно безпокойство у животните. За момента изследванията приключват, а психеделичният потенциал на LSD е открит пет години по-късно.  На 16 април 1943 г., когато Алберт Хофман подновява работата си по веществото, в тялото му попада миниатюрна доза от веществото. Химикът изпитва безпокойство и леко зашеметяване, които преминават в приятно, по думите му „съноподобно“, състояние, изпъстрено с мощно разгръщане на въображението. След около два часа усещането губи своята интензивност. Преживяването е описано в дневника на учения.\r\nТри дни по-късно, на 19 април 1943 г., Хофман съзнателно приема 250 μg LSD. За голяма негова изненада, дозата не се оказва минимална, както той смята. Невероятно силно преживяване залива изследователя, който моли своята асистентка да го придружи до дома му на няколко километра от лабораторията. Тъй като военното положение не позволява ползването на автомобил, те тръгват с велосипедите си. Пътешествието, предприето от Хофман, става легендарно и днес е известно сред привържениците на LSD като Деня на колелото. Разпространение     След горните събития LSD бързо навлиза в психиатричните клиники като обещаващо вещество за експерименти свързани с поведението на хора. Съгласно с господстващата тогава догматика на бихевиоризма сред психиатрите, LSD е смятано за психозомиметик, тоест за вещество, имитиращо психоза. Много психиатри опитват сами ефектите на LSD, за да могат да разберат по-добре света на своите пациенти и да опознаят психическата патология. Оттук води началото си предполагаемата връзка между психоза и LSD, която остава недоказана и сериозно оспорвана предимно на основания за „неправилна, не добре информирана и неетична употреба“. До 60-те години на XX век, когато употребата на LSD се разгръща с огромна сила, веществото е познато само в психиатричните клиники, в експериментални (военни) центрове и частни психотерапевтични практики. Психиатрите използват LSD като инструмент за изучаване на психиката и разкриване на несъзнаваното и колективното несъзнавано. Изпробван върху много доброволци и недоброволци, LSD е смятан за субстанция с голям потенциал, която може да ускори разбирането за редица психични проблеми, като шизофренията, както и лечението на психически разстройства и стресови състояния, на алкохолизъм и други пристрастявания. Правителствени експерименти В следвоенната обстановка и в разгара на Студената война, правителства и на западните съюзници, и на страните от тогавашния Варшавски договор финансират множество проекти за приложенията на LSD. ЦРУ стартира проекти, които пораждат голям брой експерименти с цивилни и военни, понякога без тяхното съгласие. Проект с кодовото наименование BLUEBIRD, който използва LSD в програмата си, включва методи на разпитване чрез психоактивни вещества, изолация и хипноза.[5] Проектът съществува през 1949 – 50 година, след което бива преименуван на ARTICHOKE, а след това на МК-УЛТРА (MKULTRA).[6] Документи по случая МК-УЛТРА, който е разкрит през 1975 г., показват често брутални LSD експерименти с душевноболни, военни, проститутки, студенти и други хора.   Идващ от бедно семейство, Кен Киси е студент в Станфордския университет, който, за да може да се издържа, се записва като доброволец по проекта МК-УЛТРА. Разтърсен от въздействието на LSD и проекта, Киси започва работа по един от най-влиятелните романи на XX век – „Полет над кукувиче гнездо“. Киси също така успява да вземе и разпространи огромно количесво LSD и така дава мощен тласък на психеделичната революция и хипи движенията. [7] Така по ирония на съдбата ЦРУ става проводник на разпространението на LSD на Запад. По-късно обаче следва коренна промяна в политиката към веществото. Цензура и легален статут    Лавинообразното нарастване на влиянието на LSD сред радикализиращите се младежи на Запад и тяхната все по-нарастваща политическа активност против установения политически и културен ред води до забраната от 1965 г. в САЩ и 1966 г. във Великобритания. Заради огромното влияние на LSD сред надигащите се студентски среди, които отправят политически искания за спиране на войната във Виетнам и за човешки права и свободи, администрацията на американския президент Линдън Джонсън, а след това и на Ричард Никсън, повежда борба срещу LSD. Не само че веществото е забранено за употреба, но и всякакви научни изследвания са абсолютно криминализирани и преследвани. Въпреки това през 90-те години на XX век, след нестихващия интерес сред много кръгове, регулирането на LSD започва да отслабва и няколко изследователски проекта успяват да вземат разрешение за изследване.\r\nВ началото на XXI век няколко групи водят изследвания върху LSD. „Мултидисциплинарната асоциация за психеделични изследвания“ прави опити в Швейцария, а фондацията „Beckley“ изследва ефектите на LSD върху творчеството и прозренията.\r\nВ България притежанието, производството и търговията с LSD са забранени и се преследват от закона.    Интересни факти През 1953 – 1954 г. учени от британското разузнаване MI-6 дават LSD на сътрудниците на службата без тяхно знание, опитвайки се да създадат съвършения„серум на истината“. След разкриването на скандалните случаи, през 2006 г. на използваните като „опитни зайчета“ агенти са изплатени солидни компенсации.\r\nВ периода 1950 – 1965 г., в рамките на изследванията на LSD и др. халюциногени, са написани повече от хиляда научни труда, проведени са шест международни научни конференции, а наркотикът е предписван като лекарство на над 40 000 пациенти. Една от най-известните личности, преминали курс на лечение с LSD, е звездата на киното Кари Грант, който в края на 50-те години на 20 век постъпва в клиника за справянето с измъчващите го душевни разстройства след множеството му разводи.\r\nПрез 1961 г. Тимъти Лиъри – професор по психология от Харвард, използва академично финансиране за провеждането на експеримент, в рамките на който четиристотин доброволци приемат 3500 дози LSD. При последвалата анкета 90% от участниците в изследването посочили, че отново биха искали да изпитат подобни усещания, а 62% заявили, че изживяното при употребата на LSD е променило живота им към по-добро.\r\nПрез 1966 г. халюциногенът е забранен от закона и във Великобритания, а в края на 60-те години на XX век привържениците на ъндърграунд културата започват масовата му употреба в търсене на духовни и мистически откровения по време на халюцинациите, които обикновено продължават между 8 и 15 часа. Тласък на разпространението на наркотика дава и интервю на Пол Маккартни от 1967 г., в което той открито признава, че употребява LSD. При съчиняването на песента „Tomorrow Never Knows“, в която се усеща интересът на „Бийтълс“ към халюциногените, Джон Ленън черпи идеи от излязлата през 1964 г. книга „Психеделичният опит“ от проф. Тимъти Лиъри .   Роджър „Сид“ Барет от групата „Пинк Флойд“ също е сред почитателите на LSD през 60-те години на XX век. В края на 60-те средната доза LSD е около 100 – 200 μg. Смята се, че преди един от концертите на „Дорс“ през 1966 г. фронтменът ѝ Джим Морисън взел наведнъж 10 000 μg от наркотика.\r\nСпоред Закона за злоупотреба с наркотични вещества (Misuse of Drugs Act), приет през 1971 г. във Великобритания, притежанието на LSD, който спада към наркотиците от група А, се наказва с до 7 години затвор, а разпространението му се наказва още по-тежко – с присъди до доживотен затвор и парична глоба в неограничен размер.\r\nПрез 2007 г. „бащата“ на LSD бе класиран на първо място в списъка на стоте живи гении, съставен от консултантска компания Synectics със седалище във Великобритания. Ефекти Последствията от LSD могат да бъдат непредвидими или да имат дълготрайни психоемоционални ефекти – както положителни, така и отрицателни. Цензурата и гоненията, както и политическата оцветеност на дебата около LSD правят много труден анализа на ефектите на LSD, за които трябват още изследвания. Някои хора, употребяващи LSD, твърдят, че ефектите имат огромно значение за живота им и това им е помогнало да погледнат живота си от друг ъгъл.[9] Други, които са имали лоши преживявания, пробват само един път и след неуспешния експеримент завинаги странят от LSD. ", "date": "2019.10.06", "title": "В САЩ официално е обявен за незаконен синтетичния наркотик LSD"}
{"url": "https://www.actualno.com/bgfootball/bfs-ne-puska-btv-na-macha-s-anglija-news_1382121.html", "text": "      Българския футболен съюз (БФС) отказа достъп на bTV Media Group за предстоящата евроквалификация между националните отбори на България и Англия.      На журналистите от медийната група са отказани акредитации за срещата на 14 октомври на Националния стадион \"Васил Левски\", тъй като според футболната централа bTV е нарушила реда за медийно отразяване на предишното домакинство на националите ни срещу Косово, което се игра на 10 юни.\r\nПри въпросния мач, малко след полунощ, репортерът на bTV Флорина Иванова е заснела президента на БФС Борислав Михайлов да напуска стадиона с джип, паркиран директно на лекоатлетическата писта.\r\nТова се е случило близо час след края на мача, при празен стадион и трибуни, след всички пресконференции и след края на телевизионното студио на медията, носител на правата за излъчване – БНТ.  \"Казусът тогава предизвика широк обществен интерес. Заради това, че е позволил на пистата да влезе частен автомобил, който разрушава покритието ѝ, беше уволнен директорът на стадиона Георги Кузев\", припомнят от медията.\r\nНа 11 юни последва писмо от БФС до Съвета за електронни медии (СЕМ) с твърдението, че този клип нарушава правилата на УЕФА, както и правата на лицензианта за турнира БНТ.\r\nСпоред УЕФА, медия, която не държи правата за излъчване, няма право да снима в чашата на стадиона в деня на мача. Но въпросният видеоклип е заснет 28 минути след полунощ, тоест - на следващия ден, отбелязват от bTV.    Загубата на националите от Косово с 2:3 на 10 юни предизвика силни реакции. Затова и решението на Борислав Михайлов да напусне стадиона с джип през пистата и да избегне чакащите го на входа репортери, бе казус от висок обществен интерес.\r\nВъпреки че видео материали по време на мача с Косово бяха излъчени и от други медии, bTV е единствената със забранен достъп за предстоящата квалификация с Англия. ", "date": "2019.10.06", "title": "БФС не пуска bTV на мача с Англия"}
{"url": "https://www.actualno.com/celebrate/sv-apostol-toma-news_636998.html", "text": "      Св. апостол Тома - от Дванадесетте апостоли, родом от Галатия, не бил с другите апостоли, когато възкръсналият Господ се явил. Поискал и той да се увери лично във възкресението и това станало на осмия ден (Иоан. 20:27-28).      Проповядвал в Парта, Мидия и Индия. В един град обърнал във вярата царица Мигдония и сестра й Терциада.   Хвърлен в тъмница, в огнена пещ - на нажежена желязна скара, останал невредим. Поведен да бъде умъртвен вън от града, след него следвали новоповярвалите Азан и Сафот, висши сановници. Апостолът ги благословил: Сафот поставил за свещеник, Азан - за дякон.\r\nПрободен с копие - починал. Мощите му били пренесени в Месопотамия, на гроба му ставали чудеса.    ", "date": "2019.10.06", "title": "Св. апостол Тома"}
{"url": "https://www.actualno.com/society/prognoza-za-vremeto-6-oktomvri-nedelja-news_1382113.html", "text": "      Днес облачността ще е променлива, често намаляваща до слънчево. Сутринта на места в крайните югоизточни райони все още ще превалява. Ще бъде ветровито с умерен, в Дунавската равнина и западната част на Горнотракийската низина и временно силен запад-северозападен вятър. Максимални температури между 14° и 19°, в крайните югозападни райони до 22-23°.      През нощта на места от запад на изток слабо ще превали. През втората половина на нощта облачността от запад ще се разкъсва и намалява. Минималните температури ще са от 3-4° на места из високите полета на Западна България, до 11-12° в югоизточните райони и по морския бряг.\r\nАтмосферното налягане утре ще се повишава, но ще се задържи по-ниско от средното за месеца. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ).\r\nНад Черноморието облачността ще бъде променлива, по-значителна в сутрешните часове и на места по южното крайбрежие ще превали. След обяд ще се установи предимно слънчево време. Ще духа умерен запад-северозападен вятър. Максимални температури на въздуха - между 16° и 19°. Температурата на морската вода е 20-21°. Вълнението на морето ще бъде 2 бала.  В планините ще бъде ветровито, с умерен и силен запад-северозападен вятър. Облачността ще е променлива, често намаляваща до слънчево. Сутринта в Странджа ще има превалявания в процес на спиране. Максимална температура на височина 1200 метра – около 11°, на 2000 метра – около 3°.\r\nВ началото на следващата седмица облачността отново ще е по-често значителна и ще превалява, в понеделник - главно в Южна България, във вторник - и на изток. Вятърът ще се ориентира от североизток, втория ден в източните райони временно ще се усили. Дневните температури отново ще се понижат, повече в източните райони и максималните ще бъдат предимно между 12° и 17°.\r\nВ средата на седмицата вятърът ще се смени с югозападен, ще се усили и бързо ще се затопли. В сряда облачността ще се разкъса и намалее. Повишена вероятност за слани има в понеделник и в сряда, когато минималните температури ще бъдат предимно между 4° и 9°, през първия ден на места и по-ниски.     ", "date": "2019.10.06", "title": "Прогноза за времето - 6 октомври (неделя)"}
{"url": "https://www.actualno.com/europe/hiljadi-v-edinburg-poiskaha-nezavisimost-na-shotlandija-snimki-i-video-news_1382100.html", "text": "      Хиляди излязоха в Единбург на демонстрация, призовавайки за независимост на Шотландия след евентуално излизане на Великобритания от Европейския съюз.           Протестиращите, мнозина от които носещи шотландски знамена, някои свирещи музикални на традиционни музикални инструменти, тръгнаха от парка Holyrood в сърцето на шотландската столица.    Сред протестиращите беше и адвокат Джоана Чери, която беше един от основните привърженици на закон, приет миналия месец, изискващ Борис Джонсън да поиска от Европейския съюз повече време, за да се избегне крах на излизане от ЕС без сделка.     Групата, организираща съботната демонстрация – „Всички под едно знаме“, заяви, че се надяват да присъстват 100 000 души.      Шотландия гласува против независимостта на референдум през 2014 г. с 55 процента.\r\nНационалистите обаче твърдят, че британският референдум през 2016 г. в полза на Брекзит означава, че е необходим друг референдум за независимост - защото Шотландия гласува с 62 процента за оставане в ЕС. ", "date": "2019.10.06", "title": "Хиляди в Единбург поискаха независимост на Шотландия (СНИМКИ И ВИДЕО)"}
{"url": "https://www.actualno.com/bgfootball/eto-koi-sa-favoritite-za-treniorskija-post-v-cska-news_1382176.html", "text": "      Станаха ясни приоритетните варианти за нов треньор на ЦСКА. Преди двубоя с Витоша (Бистрица) вчера, се е провела среща между главния мениджър на ЦСКА - Стойчо Стоилов и феновете на клуба.      Стоилов е споделил пред привържениците, че целите са две - Любослав Пенев и Стамен Белчев, научи Actualno.com. Очаква се новият треньор на \"червенитр\" да бъде обявен в паузата за националните отбор.   В момента Белчев е начело на Арда. Интресното е, че именно този отбор ще приеме ЦСКА на 1/8-финал за Купата на България. На коя скамейка ще бъде Белчев тогава, ще разберем скоро. С него вече е говорено от страна на шефове на \"армейците\".\r\nЛюбо Пенев бе треньор на ЦСКА тази пролет, но се задържа на \"Армията\" едва три месеца. 52-годишният специалист напусна изненадващо като обяви, че причината за решението му е липсата на подкрепа, коректност и професионализъм от страна на хората в ръководството на клуба.   . ", "date": "2019.10.06", "title": "Ето кои са фаворитите за треньорския пост в ЦСКА"}
{"url": "https://www.actualno.com/crime/pytnik-izgorja-v-plamnal-avtomobil-sled-chelen-udar-shofioryt-izbjaga-news_1382158.html", "text": "      Полицията във Враца работи по изясняването на самоличността на пътник, който снощи изгоря в автомобил, самозапалил се след челен сблъсък с друга кола на пътя за Оряхово, съобщиха от Областната дирекция на МВР.      Издирва се и водачът на изгорелия автомобил, който след катастрофата е избягал, уточняват от полицията. По първоначални данни той вероятно е причинил тежкия пътен инцидент.   Катастрофата е станала вчера около 19,10 часа близо до разклона за село Чирен, където движението по пътя се извършва по две ленти във всяка посока. Автомобил \"Сеат\" с врачанска регистрация по неизвестни причини е навлязъл в насрещното движение и се е ударил в автомобил \"Опел Зафира\", движещ се в посока към Враца. От удара първият автомобил се запалва и изгаря напълно заедно с пътника в него.\r\nВодачът успява да излезе и да се укрие. Полицията е установила, че врачанският автомобил е собственост на 25-годишен жител на Оряхово.  Другият автомобил само е обгорял, а неговият водач - 38-годишен жител на плевенското село Реселец, е ранен и настанен за лечение във врачанската с порезни и контузни рани.\r\nРазследването по случая продължава. ", "date": "2019.10.06", "title": "Пътник изгоря в пламнал автомобил след челен удар, шофьорът избяга"}
{"url": "https://www.actualno.com/analysis/advokat-tvyrdi-djok-polfrijman-e-otvlechen-ot-dyrjavata-a-glavnijat-prokuror-e-syuchastnik-news_1382163.html", "text": "      Джок Полфрийман е отвлечен от държавата. Това заяви в ефира на БТВ адвокат Михаил Екимджиев. По думите му ще има тежки последици за страната ни заради , който вече е свободен човек, но е задържан неправомерно.      Проблемът не е това, че австралиецът ще има всички основания да осъди страната ни, а че ще има дипломатически последици. Главният прокурор съучаства в това, смята Екимджиев.   Той атакува членовете на ВСС, които в болшинството си според него са фигуранти. По мнението му те са хора без чест и достойнство, които са избрани във ВСС да изпълняват партийни поръчения.\r\nВКС няма право да разглежда искането на главния прокурор. Това искане е недопустимо по думите на Екимджиев. Това искане иска да компроментира Калин Калпакчиев и съдийската колегия, която е срещу избора на Иван Гешев за главен прокурор.  Припомняме, на 1 октомври стана ясно, че има заповед за експулсиране на Джок Полфрийман. От ВКС съобщиха, че с оглед изключителния обществен отзвук на делото касационното разглеждане за възобновяването на делото за условно се изтегля по-рано във времето - за 7 октомври. Първоначалното насрочване на делото беше за 23 октомври 2019 година. Разглеждането бе поискано от главния прокурор Сотир Цацаров.\r\nОще на 25 септември говорителят на прокуратурата Румяна Арнаудова съобщи, е към момента Джок Полфрийман е свободен гражданин и може да напусне страната. Адвокатът на австралиеца Калин Ангелов призова пред \"Ей Би Си нюз\" австралийските власти да побързат с процедурата по издаване на документите на Полфрийман и да го изведат бързо от страната, тъй като подзащитният му е застрашен от държавните власти.   Междувременно стана ясно, че на австралиецът е издаден валиден документ за самоличност и му е закупен самолетен билет. Пред австралийски медии самият Полфрийман обаче заяви, че му се пречи да напусне страната.    Преди дни стана ясно и че Джок Полфрийман обжалва първата си забрана за напускане на България, издадена през 2007 г. Тогава целта й е била да осигури неговото присъствие по време на наказателното производство, което приключва с влизането в сила на присъдата. ", "date": "2019.10.06", "title": "Адвокат твърди: Джок Полфрийман е отвлечен от държавата, а главният прокурор е съучастник"}
{"url": "https://www.actualno.com/crime/notarius-e-mozykyt-na-grupata-za-imotni-izmami-news_1382117.html", "text": "      Бивш нотатриус е бил \"мозъкът\" зад групата за имотни измами на самотни възрастни хора, която беше разбита в столичните квартали Малашевци и Орландовци. Това стана ясно след заседанието на спецсъда, продължило повече от 3 часа, съобщи БНТ.      Трима от задържаните остават за постоянно в ареста, тъй като има опасност да извършат нови престъпления. Сред тях е и бивш нотариус. За двама съдът определи домашен арест, тъй като трябва да се грижат за две малки деца. В съдебната зала стана ясно, че групата е действала от март 2017 г., отличавала се е с изключителна бруталност и комбинативност. Също така в залата стана ясно, че се разследват и служители от две общини – \"Красна поляна\" и \"Подуене\".\r\nПрестъпната група е била ръковедена от семейство роми. Според прокуратурата обаче схемите били измислени от бивш нотариус, чиито права били отнети още през 2010 г. В дома му разследващите са открили предварителни договори за покупко-продажби, нотариални актове, както и ксерокопирано досъдебно производство срещу него. Някои документи били скрити в изба.\r\nСпоред разследващите обвиняемият използвал вътрешни хора в общини и данъчни служби. Така намирал закъсали длъжници, на които лично погасявал задълженията. След това жертвите били настанявани в къщата на ромското семейство в Малашевци. Там получавали и дневни - между 3 и 5 лева.  \"Дори ги водели на почивка на море преди да се изповядат сделките. Имало е жена, която е осигурявала специални грижи за възрастните хора, която им правила масажи и им е танцувала\", разкри Сийка Милева, говорител на Специализираната прокуратура.\r\nГрупата набелязвала и самотни възрастни хора и зависими от алкохол, а излизането от къщата след това било почти невъзможно.   \"Бил нанасян побой с пръчки, шамари и юмруци. Всеки ден им давали да пият медицински спирт с цел да предизвикат неадекватното им състояние и опиянение\", посочи Милева.    Парите от продадените имоти се превеждали на личните банкови сметки на жертвите, за да не се буди подозрение. След това под натиск били принуждавани да изтеглят всичко, твърдят от прокуратурата. Адвокатът на бившия нотариус отрече той да е замесен в измамите.\r\n\"Няма писмен или гласен доказателствен източник, от който да се изведе, че Борис Янков е давал съвети някому\", каза адвокат Розалина Апостолова.\r\nОт прокуратурата заявиха, че ще поискат запор на банкови сметки и имущество на задържаните. ", "date": "2019.10.06", "title": "Нотариус е \"мозъкът\" на групата за имотни измами"}
{"url": "https://www.actualno.com/analysis/pregovorite-mejdu-severna-koreja-i-sasht-proval-ili-ne-news_1382156.html", "text": "      Провал за преговорите между Северна Корея и САЩ. За това съобщиха представители на Пхенян.      По-рано беше съобщено, че САЩ и Северна Корея имат намерение да проведат работни разговори на 5 октомври.   Те се проведоха в Стокхолм и продължиха 8 часа и половина. След тях корейски дипломат изрази разочарование от липсата на промяна в американската позиция.\r\nОт американска страна обаче не се съгласиха, че срещата е завършила с провал. Това се казва в лаконично изявление на Държавния департамент.    Припомняме, че по-рано тази седмица, Северна Корея потвърди, че е изстреляла успешно нов тип балистична ракета от подводница.   Тестът бе насочен към ограничаване на външните заплахи и засилване на самозащитата и добави, че той не е имал неблагоприятно въздействие върху сигурността на съседните страни. Това е 11-ият ракетен тест на Севера за тази година.    Това се случи часове, след като Северна Корея заяви, че ядрените преговори със САЩ ще се възобновят.\r\nВашингтон и Токио осъдиха теста. Руският президент Владимир Путин обяви, че американският му колега Доналд Тръмп е направил историческа стъпка, когато премина през демаркационната линия на Корейския полуостров и се срещна с държавния ръководител на Северна Корея Ким Чен-ун. ", "date": "2019.10.06", "title": "Преговорите между Северна Корея и САЩ - провал или не?"}
{"url": "https://www.actualno.com/business/ikonomisti-prez-2020-g-verojatno-ni-ochakva-kriza-obezludavaneto-v-malkite-obshtini-shte-prodylji-news_1382168.html", "text": "       Малките общини в страната ще продължат да се . Най-вече тези в Северозападна България и близките до границата с Македония и Сърбия. Областните градове като Монтана, Враца и Видин имат своя потенциал, но той изисква рестарт на тези центрове.      Това коментира пред Нова тв Петър Ганев от Института за пазарна икономика във връзка с линията на бедността, определена от МС за следващата година.   363 лева ще е линията на бедност догодина. Близо 1,7 милион семейства остават под тази линия . Ганев изрази мнение, че новото увеличение от 15 лева през 2020 г. няма да промени много.\r\nНай-високите заплати са в София, Варна, Средногорието, Пловдив, големите градове. Най-ниски са заплатите в   В южната част на България има центрове, които привличат работна ръка. Половината Северна България губи хора, защото няма център, който да привлича хора за работа. Обезлюдяването ще продължи според Ганев.\r\nНякои населени места ще се превърнат във вилни зони. Ако има индустрия, това може да генерира работни места по думите му. Според него има подем в икономиката, но той все още е малък.   Нужен ни е по-продължителен период на икономически подем. Има индикации за предстояща икономическа криза, стана ясно още от думите на Петър Ганев. Възможно е да навлезем в криза през 2020 г.      ", "date": "2019.10.06", "title": "Икономисти: През 2020 г. вероятно ни очаква криза, обезлюдаването в малките общини ще продължи"}
{"url": "https://www.actualno.com/education/velikobritanija-zapazi-studentskite-zaemi-za-chujdenci-news_1382119.html", "text": "      Въпреки Brexit, Великобритания запазва финансирането на обучението за чуждестранни студенти за следващата година.      Така българите, които искат да учат там, ще имат право на заем, с който да покрият разходите си. Над 70 образователни институции от цял свят презентират програмите си на изложение в София, предава bTV.\r\nНай-предпочитана продължава да е Великобритания заради разнообразните програми на английски език, възможността да се комбинират две специалности и престижа на учебните заведения.\r\nСледва Холандия – там предлагат двойно по-ниски такси за първокурсниците от чужбина.  Популярност набират програмите в училищата, които подготвят младежите от порано за техните университети, както и езиковите ваканции, които се комбинират например със ски или сноуборд.\r\n\"Насочил съм се към финанси, програмиране, мениджмънт. Mисля да уча в Холандия или Англия. Защото там, според мен, се развива най-добре потенциалът, който имаме\", казва пред bTV ученикът Християн Горецов. ", "date": "2019.10.06", "title": "Великобритания запази студентските заеми за чужденци"}
{"url": "https://www.actualno.com/analysis/vsjaka-godina-v-sveta-se-izsichat-gori-ravni-na-ploshtta-na-velikobritanija-news_1382214.html", "text": "      Горска площ с размерите на Обединеното кралство се губи всяка година по целия свят, като по-голямата част от тях са тропически , и това има силно въздействие върху климатичните промени и дивата природа, съобщава Гардиън.      Степента на загуба е достигнала 26 млн. дка годишно, констатира доклад. Тази площ бързо нараства през последните пет години, въпреки обещанията на правителствата през 2014 г. за намаляване на обезлесяването и възстановяване на горите.   Шарлот Стрек, съосновател и директор на мозъчния тръст \"Климатичен Фокус\", авторка на доклада, каза: \"Трябва да пазим дърветата си и трябва да възстановим горите си. Обезлесяването се ускори, въпреки обещанията, които бяха направени. \"\r\nНюйоркската декларация за горите беше подписана в ООН през 2014 г.. Тя изисква държавите да намалят наполовина обезлесяването до 2020 г. и да възстановят 150 млн. хектара вече обезлесени или деградирали горски земи.  Но процентът на загуба на дървесна покривка е нараснал с 43% от приемането на декларацията, докато най-ценните и незаменими тропически естествени гори са отсичани със скорост 4,3 милиона хектара годишно.\r\nКрайната цел на декларацията - спиране на обезлесяването до 2030 г. би довела до потенциално спестяване на толкова въглерод, колкото испирането на всички автомобили по света. Това в момента изгляжда доста по-трудно постижима цел, отколкото когато ангажиментът беше поет преди 5 години.   В Латинска Америка, Югоизточна Азия и Африка - най-големите тропически горски региони - годишната норма на загуба на гори се увеличи значително между 2014 и 2018 г., в сравнение с 2001 до 2013 г.    Докато най-големите загуби по обем бяха в тропическа Латинска Америка, най-големият темп на нарастване е бил в Африка, където процентите на обезлесяване се удвояват от по-малко от 2 милиона хектара годишно на повече от 4 милиона. ", "date": "2019.10.06", "title": "Всяка година в света се изсичат гори, равни на площта на Великобритания"}
{"url": "https://www.actualno.com/curious/dneven-horoskop-7-oktomvri-news_1382318.html", "text": "       Овен       Днес потърсете второ мнение по личен въпрос. Емоциите ви пречат да мислите трезво. Най-добре оставете чувствата да поутихнат преди да действате. Телец Днес не плувайте срещу течението, но изберете по-конструктивни и по-незабележими за околните начини да влияете на ситуацията. Денят е благоприятен за всичко, което ви доближава до собствените ви идеали.   Близнаци Засилва се интуицията ви, заедно с това около вас се концентрират скрити фактори, може да се усеща нечие тайно влияние или интерес. Желателно е да ограничите контактите до минимум. Рак     Този ден може да бъде труден за общуване и преговори. Различни емоции, опасения, недоволство ще пречат на съвместната ви дейност с другите. Лъв През този ден работата в уединение, въвеждането на ред, малко спорт ще ви помогнат да постигнете равновесие. Вечерта направете романтична изненада на половинката. Дева От първия ден на новата седмица навлизате в интензивни промени. Вашите успехи в голяма степен ще се определят от щастливия случай.   Везни Днес е възможно да се разкъсвате между работата и дома си. Поставете служебните задължения на първо място. Няма да съжалявате. Скорпион Този понеделник може да пристъпите към нови дела. Особено актуални са домашните занимания и участието в живота на близките. Животът изисква от вас отговорна позиция. Стрелец Този понеделник информацията и контактите може да ви дойдат в повече. Всичко, за което мислите и мечтаете сега е възможно да се реализира. Козирог    Този понеделник новини от далечно място може да предизвикат силни емоции и да ви накарат да преосмислите някои отношения, особено продължителните. Послушайте интуицията си. Водолей Днес отделете максимално внимание на текущите дела. Колкото и да ви се иска да захвърлите всичко и да се занимавате с нещо по-приятно. Риби През този ден дръжте в центъра на вниманието това, което ви е по силите да промените и да му повлияете. Останалото засега може да почака. Запазете някои идеи и особено критиката за себе си. ", "date": "2019.10.06", "title": "Дневен хороскоп 7 октомври"}
{"url": "https://www.actualno.com/europe/dvuetajen-avtobus-se-preobyrna-v-ujna-anglija-blizo-40-raneni-snimka-news_1382128.html", "text": "      В югозападната част на Англия близо 40 души са ранени при инцидент с автобус, съобщи РИА Новости.      Те са ранени в събота след като двуетажен автобус се преобърна в графство Девън в югозападна Англия, съобщиха от полицейското управление в Девън и Корнуол.\r\nПо-рано полицията съобщи, че в резултат на произшествието един пътник е тежко ранен, около десетина души са с леки наранявания.       \"В резултат на инцидента ... 37 души бяха ранени, от които осем души получиха потенциално сериозни наранявания\", гласи изявление на представител на спасителните служби.\r\nВ прессъобщението на полицията се отбелязва, че лекарите са прегледали още 10 души, но те не се нуждаят от медицинска помощ.\r\nВсе още не са съобщени причините за произшествието. Отбелязва се, че водачът на автобуса не е бил арестуван, той съдейства за разследването на причините за произшествието.     ", "date": "2019.10.06", "title": " Двуетажен автобус се преобърна в Южна Англия, близо 40 ранени (СНИМКА)"}
{"url": "https://www.actualno.com/crime/ima-zadyrjan-za-bankovija-obir-v-sofija-news_1382171.html", "text": "      Задържаха мъж, за който се предполага, че е участвал в , предаде NOVA.      Очаква се по-късно днес полицията да разкрие повече подробности относно случая.   Намерени са около 60 хиляди лева от откраднатите 185 хил. лв., съобщиха пред БНР източници, близки до разследването.\r\nПрипомняме, че в събота почти 200 000 лева изчезнаха от сейфа на банков клон в „Люлин\" в София.  Касиерката за кратко напуснала офиса на банката, без да заключи парите, а когато се върнала, установила обира. Това твърди самата тя пред полицията. ", "date": "2019.10.06", "title": " Има задържан за банковия обир в София"}
{"url": "https://www.actualno.com/dobrotvorci/avtomobilno-shou-za-bolno-momche-v-smoljan-news_1382186.html", "text": "      Под знака на благотворителността преминава вчера и днес зрелищното автомобилно шоу Smolyan Race`2019. Събраните средства от такси за участие и даренията, които се правят през уикенда, ще се предоставят на 24-годишния смолянчанин Алкан Челебиев. Кампанията има за цел младежът да проходи отново.      На 7 май 2015 г. животът на Алкан се преобръща след тежка автомобилна катастрофа. Последиците от инцидента са обездвижване на краката. Лекари в Турция му дават шанс да проходи отново, но за поредицата от операции, които трябва да претърпи, са необходими 50 000 лв. – сума, която е непосилна за семейството му. Организатор на спортното събитие е \"Авто мото клуб Смолян\". Автомобилното шоу се реализира с подкрепата на община Смолян и Държавна агенция „Безопасност на движението по пътищата”, която по време на състезанието обособи зона за пътна безопасност.  Автомобилните дуели са под наслов „Пази семейството си на пътя!“, а в състезанието участват  над сто любители на силните усещания зад волана.   Chefs Club Smolyan също се включи в шоуто.  Близо до пощата те направиха кулинарна демонстрация пред жители и гости на характерни храни от региона и бърза кухня. Прочутият от телевизията Шеф Манчев им дойде на гости, възрастни и деца се снимаха с него за спомен.     За тези, които няма да имат възможност да посетят събитието или искат директно да помогнат, могат да направят това по банковата сметка за набиране на средства за Алкан с IBAN: BG46 STSA 9300 0021 7516 09 (в лева).\r\nШоуто продължава и в момента. ", "date": "2019.10.06", "title": "Автомобилно шоу за болно момче в Смолян"}
{"url": "https://www.actualno.com/crime/vyzrasten-myj-be-udaren-ot-vlak-i-zagina-na-mjasto-news_1382235.html", "text": "       прегази 64-годишен мъж на релсите до спирката в село Пали лула, община Бойчиновци , съобщиха от ОД на МВР в Монтана, пише \"Монитор\". Инцидентът е станал във вчерашния следобед. Мъжът е пресичал железопътните линии, но не преценил, че няма да успее да премине. Той е бил трудноподвижен заради заболяване и не успял да пресече преди преминаването на влака, който не спира на Пали лула.       При приближаването си към мястото на инцидентът машинистът е азбелязал човека и надул клаксона, но това не помогнало човекът да пресече по-бързо. Той е загинал на място, а по случая е образувано досъдебно производство, уточниха от полицейската дирекция в Монтана. Заради инцидента в близките часове влаковете по линията София - Видин са се движели със слабо закъснение.    ", "date": "2019.10.06", "title": "Възрастен мъж бе ударен от влак и загина на място"}
{"url": "https://www.actualno.com/america/za-75-mln-dolara-prodavat-kyshtata-v-kojato-se-samoubi-kyrt-kobejn-news_1382242.html", "text": "      Продават къщата, в която се самоуби , съобщава БГНЕС. Той заедно с Кортни Лав закупили имота в Сиатъл през януари 1994 г. за сумата от 1 000 000 долара. Сега къщата се продава за 7,5 милиона долара. Двамата са живели за кратко в дома си, разположен на брега на река Вашингтон. След няколко неуспешни опита на Кобейн да се отърве от пристрастяването си към хероина и след като социалните служби два пъти са взимали дъщеря им Франсис Бийн, той се самоубива на 05.04.1994 г.      Самоубийството е било планирано и извършено на тавана в къщата. Три дни по-късно тялото му е намерено от електротехник, дошъл да инсталира охранителна система. Фронтменът на „Нирвана“ се е прострелял в главата, а до тялото му е намерено прощално писмо, написано с червено мастило. Кортни Лав продължи да живее там след трагедията и през 1997 г. продаде къщата за 2,9 милиона долара.   Настоящите собственици придобиха имота през 2000 г. Домът обхваща площ от 8 000 квадратни метра и 0,74 хектара земя. Разполага с четири спални и четири бани с отделен гараж и подпорен зид, допълнително построен през 1999 г. ", "date": "2019.10.06", "title": "За 7,5 млн. долара продават къщата, в която се самоуби Кърт Кобейн"}
{"url": "https://www.actualno.com/crime/specakcija-v-pyrvomaj-spipani-sa-50-shofiori-bez-kolan-i-edin-pijan-news_1382250.html", "text": "      Множество нарушения на Закона за движение по пътищата са констатирани при осъществен пътен контрол на територията на РУ- , съобщиха от пресцентъра на ОД на МВР в Пловдив. Акцията по безопасност на движението е проведена в вчера за времето от 08:00 ч. до 20:00 ч. от екипи на сектор Специализирани полицейски сили.      Проверени са общо 141 души и 127 моторни превозни срества. Установени са 123 нарушения на Закона за движение по пътищата. Съставени са 56 акта и са издадени 41 глоби с фиш. Преобладават случаите на неизползвани обезопасителни колани - 50. Един шофьор е бил под въздействие на алкохол - с над 1,2 промила. Други 18 са били заловени с неизправни пътни документи, а четирима са спипани да шофират докато говорят по мобилен телефон, без да имат необходимото устройство за \"свободни ръце\".   От автомобилите, 14 са били без годишен технически преглед и по четири - с технически неизправности и липса на застраховка \"Гражданска отговорност\". Засечени са и пет моторни превозни срества с неправомерно затъмнени стъкла.  ", "date": "2019.10.06", "title": "Спецакция в Първомай: Спипани са 50 шофьори без колан и един пиян"}
{"url": "https://www.actualno.com/asia/blizo-300-bezdomni-kotki-i-kucheta-obgrijvani-ot-edin-myj-v-izmir-news_1382315.html", "text": "      Вярвайки, че животните имат право да бъдат третирани възможно най-хуманно, любител в западната турска провинция Измир се грижи за почти 300 бездомни и кучета през последните 13 години , пише БГНЕС. 45-годишният Мурат Могол скача на мотоциклета си и всеки ден носи храна на бездомните животни, преди да отиде на работа. Той се грижи за животните и ги води на ветеринар за периодични прегледи.      В момента Могол е „осиновил“ 300 бездомни животинки, живеещи на 22 булеварда и улици в квартал Карабаглар в Измир, където живее. \"Когато животните чуят звука на мотора ми, те тичат към мен с щастливи лица. Виждайки тяхното щастие, това ме прави по-щастлив. Опитвам се да им помогна, доколкото мога. Дори да съм болен, с треска, ставам всеки сутрин и им нося храна“ , казва Могол.   Съседите на Могол също оценяват усилията му да спаси бездомните животни. \"Котките и кучетата го чакат, когато дойде време да бъдат нахранени\", казва Мустафа Тунч, притежател на магазин в квартала. И добавя: \"Когато чуят двигателя на мотоциклета му, те скачат върху него. Той преподава урок и на нас. Всички ние също започнахме да се грижим за животните и да ги третираме като законни жители на този квартал.\" ", "date": "2019.10.06", "title": "Близо 300 бездомни котки и кучета обгрижвани от един мъж в Измир"}
{"url": "https://www.actualno.com/politics/partijata-na-slavi-trifonov-moje-da-ne-byde-registrirana-smjata-gerdjikov-news_1382320.html", "text": "       \"Съществува възможност съдът да не регистрира учредената партия на Слави Трифонов, именувана \"Няма такава държава\" , пише 24novini.bg. Изказването е на професор пред БНР. Той допълни, че законът не допуска партия да уронва доброто име и престижа на държавата. А в нарушение на това изискване е самото име на структурата - \"Няма такава държава\".      Каквато и демокрация да имаме, тя действително има множество изкривявания, все пак това е държавата и не е коректно партия, бореща се да влезе в управлението, да се казва по този начин, смята юристът. Той не изключи и изборът на наименование да е целенасочено действие, защото \"няма лоша реклама\" и едно евентуално спиране от съда би могло да консолидира подкрепа.    ", "date": "2019.10.06", "title": "Партията на Слави Трифонов може да не бъде регистрирана, смята Герджиков"}
{"url": "https://www.actualno.com/mestniizbori2019/reshenija-na-osnovni-problemi-predloji-kandidat-kmetyt-na-asenovgrad-milko-milkov-pri-otkrivaneto-na-kampanijata-si-news_1382225.html", "text": "      Предизборната си кампания официално откри днес (06.10.19 г.) кандидатът за кмет на Асеновград Милко Милков, подкрепен и издигнат от ВМРО и НФСБ. Събитието бе избрано да се случи в църквата \"Свети Иван Рилски\" в града. \"Избрахме да открием кампанията си в храм в Асеновград, защото сме вярващи хора. Всички ние сме възпитани от семействата си в християнските ценности. Винаги в живота си, в най-важните моменти, съм се уповавал на Бог! Мисля, че този момент от кампанията е много важен за мен и всички асеновградчани\", каза по време на откриването Милко Милков.          В църквата \"Свети Иван Рилски\" отец Тодор отслужи служба за здраве, успех и благоденствие. В края на богослужението свещеникът им пожела успешна работа в изборите, защото \"Асеновград има нужда от дейни и стабилни хора, които да бъдат в помощ на гаржданите\".   След края на църковната церемония, кандидатът за кмет и екипът му от кандидати за общински съветници заедно тръгнаха към центъра на града, където вече е позиционирана предизборната шатра. Там асеновградчани ще могат да отправят въпроси, да се запознаят с Програмата за управление или просто да поговорят с кандидатите по проблемни за града теми. Шатрата ще бъде отворена всеки ден до края на кампанията от 09:00 ч. сутринта до късния следобед. На центъра в Асеновград днес Милко Милков и кандидатите за общински съветници се срещнаха и разговаряха с граждани. Пред асеновградчани кандидат-кметът на ВМРО и НФСБ подчерта, че основният приоритет в неговото управление, ако спечели доверието на избирателите, ще бъде най-вече да смени модела и хората, които управляват Асеновград. \"Сегашните ни управници вече 20 години са несменяеми. Затова няма как да се промени нещо в Асеновград. Нашата коалиция предлага нови лица, експерти в своите области, които ще доведат до исканата от всички нас промяна\", категоричен е Милко Милков.        В деня на откриването на предизборната си кампания той посочи и кои са основните три проблема в Асеновград, с които ще се заеме първо, ако стане кмет. Милков дори предложи и евентуални решения за справяне с тях. \"Най-важното ще бъде смяната на порочния и дори вреден за хората модел на управление на общината. Не по-маловажно е също да се промени начинът на сметопочистване в Асеновград. Според нас, комуналните услуги – сметосъбиране, снегопочистване и озеленяване - трябва да преминат под ръководството на общината. Така ще се спестят средства от обществени поръчки и комисионни към фирмите изпълнители. Освен това, по този начин качеството на услугата ще се подобри, а цената й ще поевтинее. От друга страна, много важно е да се увеличат и зелените площи в града ни\", подчерта Милков. Той обяви, че на трето, \"но в никакъв случай не и на последно място\" поставя проблемът с бездомните кучета, който трябва трайно да се реши.       \"До това непоносимо положение се стигна, тъй като през последните 15 години проблемната тема беше неглижирана от всички кметове на общината. Ние от коалиция НФСБ (ВМРО-БНД) проучихме възможностите и възнамеряваме да се обърнем към Общинския приют в Пловдив да залови и кастрира най-големите и агресивни безстопанствени кучета в града. Ще потърсим контакт и с неправителствени организации от типа на фондация „Четири лапи“, например, за да ни съдействат да разберем какъв е броят на бездомните кучета в Асеновград, а също и да ни помогнат при търсенето на осиновители за вбъдеще. Ще разчитаме и на съгражданите си да подават сигнали за безстопанствени животни. Най-важното обаче ще бъде да стартираме процедура за изграждане на приют за бездомни животни в Асеновград, като целта ни е този проблем да бъде решен веднъж завинаги\", заяви в заключение Милко Милков. Накрая той и екипът му си направиха обща снимка пред надписа \"АСЕНОВГРАД\", разположена на площад \"Академик Николай Хайтов\". Кандидат-кметът пожела успех и здраве на всички кандидати за съветници от коалицията с думите \"Бог напред и ние след него за Асеновград!\"  ", "date": "2019.10.06", "title": "Решения на основни проблеми предложи кандидат-кметът на Асеновград Милко Милков при откриването на кампанията си"}
