{"url": "https://www.actualno.com/society/78-tv-shto-za-televizija-pravi-trifonov-news_1404387.html", "text": "      Слави Трифонов партията си \"Няма такава държава\". Преди броени дни стартира и телевизията му \"7/8 ТВ\".      Продължавам да съм скептичен по отношение на партията, която създаде Слави Трифонов. Необмисленият референдум вече нанесе сериозна щета на политическата система - той даде повод на премиера Борисов да фалира конкуриращите политически сили, практически ликвидирайки субсидиите.\r\nИмето на партията  - \"Няма такава държава\" - звучи като от жанра на пародийните политически проекти - като започнем от \"Партията за умерен прогрес в рамките на закона\", основана навремето от чешкия писател Ярослав Хашек, минем през кандидатурата на Кулеков и Бойчев на президентските избори през 1996 и стигнем до различните партии на любителите на бира и скорошната сръбска \"Не си опитал сармата\" на Лука Максимович, който през 2017 искаше да стане президент.\r\n\"Няма такава държава\" ще е първата песен, превърната в партия. Дали целта е тотална подигравка с мизерията на българската политика? Или пък следва да очакваме някакъв български Бепе Грило или Володимир Зеленский? Предстои да разберем.   Тръгналата в понеделник телевизия \"7/8 ТВ\" вдъхва надежди, макар че определено не е за хора като мен. Всякаква алтернатива ще е полезна в тотално овладяния ни медиен пейзаж - независимо от лошия понякога вкус, от простите шеги, от липсата на балансирана журналистика. Да, засега това е телевизия на мнението, едностранно, предсказуемо, предубедено. Но пък различно.\r\nНе разбрахме само с какво БТВ е пречело до сега на Слави Трифонов, та тръгва да прави сам нещата \"по своя начин\", както пее Франк Синатра. Вероятно нещо откъм тези пусти баланси, с които големите медии често направляват работата на журналистите. Може пък това с \"моя начин\" просто да си е рекламно мъжкарско пъчене, едва ли ще разберем.    Но г-н Трифонов очевидно е смел човек - не само в политически, но и в икономически смисъл. Защото телевизията е скъпо занимание. В последните години видяхме опити да се направят два опозиционни проекта на едно по-интелектуално ниво - RE: TV и BIT. Едната не издържа финансово, въпреки че зад нея стояха по-богати хора от г-н Трифонов; другата купиха и целенасочено унищожиха вероятно приближени до властовия център \"инвеститори\". Та ако с високата журналистика не потръгна, надеждата е сега покрай чалгата и майтапите да се поддържа и някакъв критичен дух у хората.\r\nКолкото и да се хвали с първоначалния зрителски успех (1 400 000 гледали програмата му първата вечер), г-н Трифонов едва ли ще оцелее само на комерсиален принцип при нивото на българския рекламен пазар и пренаситеността с медии. А ако тръгне да търси политически покровители, просто ще загуби публиката си. По-добрият път вероятно би бил привличането на външен инвеститор, но тогава пак ще възникне опасност да запее Синатра. Говорим за перспективата \"7/8 ТВ\" да стане истинска телевизия, която покрива по-голяма част от деня, излиза извън студиата, прави разследвания, продукции и т.н.\r\nУсещането за телевизията от първите два дни е неравно. Сериозно и критично звучи публицистичното предаване \"Студио Хъ\", което веднага се нареди до най-добрите в жанра си. Започнаха с актуалната Мая Манолова, поискала касиране на изборите. Чухме сериозен анализ на бюджета, дадоха думата на един от най-яростните критици на Борисов - Арман Бабикян. Разбира се, личния живот на известни личности е задължителен елемент от всяка народна телевизия, няма да минем без него.\r\nРазочароващо и объркано беше първото издание на \"Вечерта на Иван Кулеков\". Вероятно е трябвало да бъде смешно, макар че обявяването на предаването будеше други очаквания.\r\nСамият Слави си е същият. Но на феновете явно не им омръзва. Носталгия, подаръци, Мерцедес S класа, спечелен от обикновен зрител в рекламираща телевизията лотария. Изобщо усещане за някаква компания, някакъв Биг Брадър, с който феновете са свикнали вече 19 години. Оттук и една известна клаустрофобия, която навява затворения кръг от водещи, наследени от шоуто. Ако това ще става истинска телевизия, ще трябват още много и различни хора. Но това, както вече стана дума, иска много пари.      Иначе този екран изглежда удивително сексистки - дами се появяват само в ролята на безмълвни дългокраки танцьорки и дори прогнозата за времето се съобщава от Ванката. Мъжкарският брутализъм избликва тук-там в по някоя обидна или умерено расистка реплика, но да не издребняваме - такъв е таргетът. Пък и хумористите тук са къде по-възпитани в сравнение с българския парламент!\r\nКато се надявам \"7/8 ТВ\" да оцелее, ясно съзнавам, че тук се проявява опасната тенденция да гледаме на света все по-иронично. Новините като майтап, сюжетите от деня, разиграни в театрални гегове, абсурдизма на куриозното - това са симптоми за деградирането на публичния човек. Не обвинявам г-н Трифонов. Той просто улавя вятъра на една световна тенденция. Отчуждили сме се от публичните дела дотам, че ги гледаме като сеир - очакваме новия сериал за Брекзит, новото самохвалство на Тръмп, новите безумства на Сидеров. Вероятно това иронично отчуждение ще подхранва новата телевизия, под звуците на иначе страстната ръченица в седем осми и лазерните светлини. На добър час! Но дано възникват и други проекти за алтернативни медии, които ще разчитат по-малко на забава и повече на сериозна журналистика.  ,    ", "date": "2019.11.08", "title": "7/8 ТВ: Що за телевизия прави Трифонов?"}
{"url": "https://www.actualno.com/asia/erdogan-turcija-shte-se-bori-dokraj-s-terorizma-v-severna-sirija-news_1404455.html", "text": "      Турция ще продължи операцията \"Извор на мира\", докато последният терорист, свързан с Работническата партия на Кюрдистан (ПКК) и нейния сирийски клон - Отрядите за народната самоотбрана (ОНС), не напусне Северна Сирия. Това заяви президентът Реджеп Тайип Ердоган, цитиран от турският вестник Daily Sabah.      Ердоган подчерта, че нито САЩ, нито Русия са изпълнили напълно споразуменията, постигнати с Турция миналия месец, които предвиждат изтеглянето на бойците от ОНС близо до турската граница, подчертавайки, че Анкара ще продължи военната си операция, ако обещанията не бъдат спазени.   „Русия, както е добре известно, действа с режима на Башар Асад, който на някои места е свързан с терористичните групировки на ПКК/ОНС. Тази връзка остава непроменена. Например, в Мамбидж - САЩ предварително ни обещаха, че ще прогонят терористичните групировки от този район в рамките на 90 дни, но след една и половина до две години, те все още са там. Благодарение на нашето разузнаване знаем какво се случва там“, каза още Ердоган.\r\nПодчертавайки, че ОНС не са се оттеглили от областите, посочени в споразумението, постигнато между Турция и САЩ миналия месец, Ердоган заяви, че ще обсъди въпроса по време на срещата си с Тръмп на 13 ноември, заедно с други теми, като например законопроект в САЩ Камара на представителите за събития от 1915 г. и заплахите за санкции.  „Разбрах по време на нашия телефонен разговор в сряда, че Тръмп също е наясно с опитите да бъде сплашена Турция. Той (Тръмп) каза, че ще проучи въпроса и ще говори със служители за законопроекта. Той също ми предложи да обясня проблема на членовете на Камарата на представителите и на сенаторите. След това отидох още по-далеч и го помолих да се обърна пред Конгреса. Тогава той ме посъветва да проведа обширна пресконференция“, отбеляза Ердоган.\r\nЗаявявайки, че Турция е отворила вратите си за близо 350 000 кюрди от Айн ал-Араб, който е известен още като Кобани, Ердоган подчерта, че „онези, които се мислят за представители на кюрдския народ, не са помогнали на тези хора“.   „Ние се грижим за 3,6 милиона бежанци, предимно араби. Има също християни, арамейци, халдейци и язиди. От друга страна, Арабската лига провежда сесии и заема враждебна позиция срещу Турция. Някога да са харчили стотинка за тези хора?”    Ердоган също припомни проекта на Турция за настаняване на голям брой сирийски бежанци в планираната зона за сигурност, като добави, че той обяснява подробностите на плана на всички лидери, с които говори по въпроса. ", "date": "2019.11.08", "title": "Ердоган: Турция ще се бори докрай с тероризма в Северна Сирия"}
{"url": "https://www.actualno.com/politics/karakachanov-gotov-da-dade-danni-za-dejnostta-na-chujdi-slujbi-u-nas-samo-na-zakrito-zasedanie-news_1404451.html", "text": "      По време на парламентарния контрол към министъра на отбраната и силов вицепремиер Красимир Каракачанов беше отправен въпрос от БСП за разразилия се шпионски скандал и за политиката, която правителството провежда за противодействие на дейността на чужди разузнавателни централи у нас.      Каракачанов заяви, че е готов да даде повече информация дали разузнавателни централи работят срещу националната сигурност на страната и поясни, че това може да се случи само на закрито заседание.    „Ако наистина целта е да се информирате допълнително за това, което се случва, има начини и този начин е да се поиска тази информация да бъде предоставена в специализираната комисия, при закрито заседание. Или да се иска изслушване на ръководителите на службите, или анализите на ръководителите на службите - също при закрито заседание на Народното събрание. През 2015-а година имаше такова в тази зала,“ заяви вицепремиерът и министър на отбраната.   ", "date": "2019.11.08", "title": "Каракачанов готов да даде данни за дейността на чужди служби у нас  само на закрито заседание"}
{"url": "https://www.actualno.com/business/angelkova-60-ot-turistite-prez-zimnija-sezon-shte-dojdat-ot-sysednite-strani-news_1404462.html", "text": "      Независимо от предизвикателствата през трудната 2019 г., очакваме добри резултати и през зимния сезон благодарение на общите ни усилия. Това заяви министърът на туризма Николина Ангелкова на традиционната работна среща в Банско с представители на контролните органи, туристическия бранш и местната власт за готовността за новия зимен сезон 2019/2020.      Ангелкова припомни, че въпреки негативната кампания в началото на годината, за времето от януари до септември 2019 включително в страната са отчетени над 7,8 млн. посещения на чуждестранни туристи, като спадът спрямо същия период на рекордната 2018 г. е едва 0,8%.   Записванията за зимата сочат, че около 60% от международните туристи ще бъдат от съседните страни, като очакваме ръстове по някои от водещите пазари. Предвиденият ръст в броя на местата за пътници в самолетите, пристигащи на летище София, през предстоящия зимен сезон от Великобритания например засега е 17%. Прогнозира се увеличение и на полетите от Германия със 7 на сто, Унгария 16% и др.\r\nАнгелкова подчерта, че Банско, прочут зад граница като конкурентен ски център и място за големи състезания в снежните спортове, се утвърждава все по-категорично и като целогодишен курорт. Благодарение инициативността на общината и бизнеса през летните месеци на тази година над 77 хил. са пренощувалите в места за настаняване в общината, като ръстът спрямо същия период на 2018 г. е над 8%. Много е важно да разширим кампанията за насърчаване на вътрешния туризъм „Естествено в България“, за да я надградим и да привличаме към региона повече български туристи, каза още тя.  Ведомството ще продължи да работи за намаляване на административната тежест, за да насърчи бизнеса. В тази посока са и промените в Закона за туризма, като сред основните акценти в тях е статутът на националните курорти, както и дейността на ски учителите, за да може да се регулира професията им, стана ясно от думите на министъра.\r\nТя се спря подробно на значението на Единната система за туристическа информация (ЕСТИ) и призова онези, които още не са се регистрирали в нея, да го направят, за да не се стига до санкции и прекратяване дейността на обекта. Министър Ангелкова прогнозира, че Банско може да е сред първенците по тази регистрация.  Над 990 места за настаняване в общината вече са вписани в системата и имат активни профили, като до дни се очаква присъединяването и на още 120. Законът трябва да се спазва от всички и регистрацията е задължителна, категорична бе министърът.   По отношение на новия зимен сезон тя подчерта, че е важно всички контролни органи да са на мястото си. МВР вече е потвърдило, че отново ще има съвместни екипи с румънски и гръцки полицаи, които да следят за спазването на обществения ред и безопасността на туристите. КЗП и РЗИ също са изцяло готови, включително с мобилни екипи. Съвместно с експертите на КЗП до дни започваме проверките в местата за настаняване и ски пистите по специализираната наредба за безопасността и информационната им обезпеченост.    Банско активно участва във всички инициативи на министерството за популяризиране на културно-историческите, балнео- и СПА и винено-кулинарните дестинации. Направихме сериозен пробив в партньорството си с германските здравни каси, каза още министърът. Българският бизнес ще може да посреща в своите обекти германски осигурени лица, включително в 26 частни хотела, които са в списъците и отговарят на изискванията, при това включването им става абсолютно безплатно.\r\nОбщина Банско има и много добра позиция във винено-кулинарните дестинации и получава съдействие от Министерството на туризма за промотирането си. Съвместно със земеделското министерство бяха проведени срещи с изявени шефове и международни експерти, за да се начертаят стъпки и планове за действие, така че още в училище децата да се обучават в тези традиции. Така ще можем още по-успешно да популяризираме качествената българска кухня. Предстои и международна среща следващата година по тази тема с членове на световни професионални кулинарни асоциации, за да получим подкрепа за популяризиране на България на различни изложения, включително на „Зелената седмица“ в Берлин и др., обобщи министър Ангелкова. ", "date": "2019.11.08", "title": "Ангелкова: 60% от туристите през зимния сезон ще дойдат от съседните страни"}
{"url": "https://www.actualno.com/football/kakvo-se-sluchva-s-kristiano-ronaldo-news_1404476.html", "text": "      Португалската звезда Кристиано Роналдо е в средата на втория си сезон с екип на Ювентус. Представянето на 5-кратният носител на Златната топка от началото на кампанията обаче не е нивото, на което сме свикнали да го гледаме през последните няколко години.      Въпреки че „старата госпожа“ се намира на първото място в класирането в Серия А и вече се класира за осминафиналите в Шампионската лига, като че ли не може да се каже, че Кристиано е главният виновник за успехите на тима.   В 13 мача, в които е взел участие до момента през кампанията, Роналдо е отбелязал 6 гола (като 2 от тях от дузпи) и е направил 2 асистенции. Да, представянето му не е никак лошо, но е далеч от цифрите, които сме свикнали да виждаме в неговата визитка.\r\nВ Twitter дори се появи компилация с част от неговите отигравания през последните месеци.    ", "date": "2019.11.08", "title": "Какво се случва с Кристиано Роналдо?"}
{"url": "https://www.actualno.com/society/sedmicata-v-absurdi-4-8-noemvri-news_1403187.html", "text": "              Пред репортера на БНТ Елиана Димитрова Спартански заяви, че държавата трябва да се справи с проблема с купуване на гласове, като даде пример за манипулиран вот в село Буковлък. Коментар на :    \"Това може да се дължи и на техническа грешка. Хубаво е първо да се установи и тогава да има някакъв въпрос, който да бъде коментиран. Но в случая това не влияе на резултата, който е, защото действителните гласове са оформени както като абсолютно число, така и като процент\", заяви говорителят на ЦИК Александър Андреев за скандала с в София между първи и втори тур. Коментар на :      Той беше награден на церемония в Кремъл по случая Деня на народното единство. Лично Путин му връчи орден \"Дружба\" за приноса му в културното сътрудничество, като , че всичко това е станало без да се иска становище от тях. Коментар на :  Напразни обаче излязоха опитите на Actualno.com да получи информация колко акта са съставени от месец март насам.   Коментар на :   Организацията беше, хайде да не казвам отлична, но много добра. Коментар на :  \"Голяма част от младите хора, най-вече десни избиратели, дадоха своя глас за госпожа Манолова, игнорираха коя е тя. Те просто толкова много мразят ГЕРБ, че гласуваха от омраза. За мен това е много важно, защото винаги сме се съсредоточавали върху това да градим - да градим инфраструктура, да градим култура. Явно в този градеж, в изпълнението на приоритетите, които сме набелязали, за които сме получили своя вот, има много пропуски, които дразнят, има явно грешки\", обясни народният представител от ГЕРБ. Коментар на :   По-рано ръководителят на Пентагона Марк Еспер заяви, че САЩ ще защитават нефтените находища в Сирия и ще реагират със сила на опитите за завземането им. Според него американските войници не смятат да допускат до тях нито Русия, нито сирийските военни. Коментар на :  \"За\" правилата гласуваха 150 народни представители, \"против\" - 0 и \"въздържали се\" - 3. Коментар на :  Решението е взето на заседание на Министерски съвет. Коментар на :  Темата за ваксините отново излезе на дневен ред, след като решението на КЗД по жалба на родител, че неговото неваксинирано дете не е допуснато на посещава детска градина. Коментар на :  След като обявената през февруари месец инженерингова поръчка за мащабен ремонт в сградата на Народното събрание се провали, сега е обявен нов, но и доста по-скъп. Поръчката и тогава, и сега е за проектиране, авторски надзор и реконструкция на електрически, отоплителни, вентилационни и климатични инсталации и СМР по фасади и покрив на сградата. Прогнозната ѝ стойност тогава беше малко над 14,6 млн. лв. без ДДС (съответно с ДДС над 17,5 млн.). Сега обаче прогнозната й цена е почти 18,9 млн. лв. без ДДС (съответно над 22,6 млн. лв. с ДДС). Коментар на :   Повечето собственици не са изпълнили задължението си да съставят досие с проектна и техническа документация, което трябва да се съхранява на обекта. Коментар на :  Дани Каназирева беше назначена за областен управител на Пловдив от правителството на Бойко Борисов. Коментар на :   Това се разбра от думи на шефа на „Метрополитен“ инж. Стоян Братоев. Според Братоев към момента никой не може да каже кога точно ще бъдат пуснати първите осем нови станции от третия диаметър и дали това ще стане през първата половина на 2020 г. или „месец-два по-късно“. Коментар на :  Горанов не пропусна да каже отново, след вчера, че местните данъци са изключително ниски и е редно кметовете да се замислят за вдигането им, а не да искат например приходи от тол такси, за да поддържат инфраструктура. Коментар на :  Подадени са 3 оферти, като най-евтината е малко над 504 млн. лева, а най-скъпата - малко над 635 млн. лева. Коментар на :  ", "date": "2019.11.08", "title": "Седмицата в абсурди (4 - 8 ноември)"}
{"url": "https://www.actualno.com/showbusiness/slavi-trifonov-v-momenta-bnt-nito-e-kachestvena-nito-e-gledaema-news_1404487.html", "text": "      \"Вчера телевизията майка БНТ навърши 60 години. Мога да говоря за националната телевизия от две гледни точки – от гледната точка на човек, който е стартирал телевизионната си кариера в студентското предаване „Ку-Ку“ на БНТ или от гледната точка на обикновен зрител\". Това пише Слави Трифонов в своята Facebook страница по повод годишнината на Националната телевизия.      \"Сигурен съм, че всеки, който е започнал телевизионния си път в БНТ, изпитва благодарност към националната телевизия. И изпитва най-различни емоции, най-вече носталгия. Но емоциите не са добър съветник, затова бих предпочел да гледам на БНТ от гледната точка на зрител.\r\nКато зрител мога да кажа, че днес БНТ се намира в един от най-лошите си периоди. До края на годината телевизията вероятно ще е с над 40 млн. лв. дефицит и е „в практически фалит“ (по думите на сегашния генерален директор Кошлуков). Някои ще попитат: Какво ме интересува това като зрител? Интересува ме. Всъщност, интересува всички нас. Защото БНТ се финансира с нашите пари, с парите на всички данъкоплатци.\r\nИнтересува ме и че при този „практически фалит“, формулата за финансиране на БНТ не се променя. Нещо повече – държавата ще налее още пари в БНТ.     За 2019 г. държавата отпусна на БНТ 67,7 млн.лв. от нашите пари. Бюджетът за 2020 г. предвижда БНТ да получи още повече пари – 70,9 млн.лв. Явно новият програмен директор Емил Кошлуков е изпълнил обещанието си да работи в тясно сътрудничество с Финансовото министерство, за да бъдат отпуснати повече средства. Сигурно по време на тясното сътрудничество г-н Кошлуков е обещал още повече да обича управляващите. Да ги обича с 3 милиона лева повече.\r\nВсъщност, с над 71 млн. лв. бюджет може да се направи изключително качествена и гледаема телевизия. Казвам го като човек, който прави телевизия.\r\nВ момента БНТ нито е качествена, нито е гледаема.    Най-гледаното предаване на БНТ от 4 ноември е „Още от деня“. Tо е достигало до аудитория от 340 хиляди зрители.\r\nЗа сравнение – на същата дата най-гледаното предаване в далеч по-малката и млада телевизия от БНТ - „7/8 ТВ“ е с аудитория от над 1 милион зрители.   А да се сравняват бюджетите на двете телевизии е като да се сравнява бюджета на „Реал“ Мадрид с този на „Дунав“ Русе.\r\nНапример, „7/8 ТВ“ не може да си позволи кулинарното предаване „Бързо, лесно, вкусно“, на което БНТ доскоро плащаше, забележете - по 8256 лева на предаване (по информация на в-к „Сега“). Отбелязвам, че това предаване има стотици издания.\r\nНякои ще кажат, че БНТ не е нужно да има висок рейтинг, защото е натоварена с обществени функции. За съжаление, няма как една телевизия да изпълнява обществени функции, ако тя е несвободна. А БНТ е несвободна. Тя е в услуга на властта. Както е била в услуга на властта и при първия си сигнал през 1959 г., когато излъчва пряко седмоноемврийската комунистическа манифестация на площад „9 септември“.   Ще припомня само уволнението на Валя Ахчиева и свалянето на единственото разследващо предаване по БНТ, както и уволнението на безспорния професионалист в спортната журналистика Камен Алипиев. Същият Камен Алипиев, който протестираше срещу Емил Кошлуков...\r\nПо всичко изглежда, че държавната хранилка в БНТ ще продължи за мнозина. А за зрителите? За зрителите остава средният пръст на генералния директор\", завършва коментарът на Слави Трифонов. ", "date": "2019.11.08", "title": "Слави Трифонов: В момента БНТ нито е качествена, нито е гледаема"}
{"url": "https://www.actualno.com/america/trymp-ne-e-syglasen-da-se-otmenjat-mitata-sreshtu-kitaj-news_1404480.html", "text": "      Президентът на САЩ Доналд Тръмп заяви пред журналисти, че не се е съгласил да се отменят митата срещу Китай, информира \"Ройтерс\".      Официални представители от двете държави обявиха вчера, че Китай и САЩ са постигнали съгласие да отменят митата при търговско споразумение \"Фаза 1\".   Министерството на търговията на Китай съобщи, че двете страни са постигнали съгласие поетапно да отменят митата. Американски представител потвърди, че отмяната на митата е част от първата фаза на търговско споразумение, което все още е подготвяно и под него трябва да се подпишат Доналд Тръмп и Си Дзинпин. Но по-късно \"Ройтерс\" съобщи, че има вътрешна опозиция в администрацията на САЩ.\r\nПазарите реагираха със спад след коментарите на Тръмп преди да потегли от Белия дом. Щатският долар се обезцени спрямо японската йена.  Тръмп добави, че \"Китай иска да се постигне споразумение\" и че ще бъде подписано в САЩ. Запитан дали ще се срещне с президента Си Дзинпин, той отговори: \"Ще видим\". ", "date": "2019.11.08", "title": "Тръмп не е съгласен да се отменят митата срещу Китай"}
{"url": "https://www.actualno.com/america/donald-trymp-posreshta-bojko-borisov-na-25-noemvri-v-belija-dom-news_1404495.html", "text": "      Президентът Доналд Тръмп ще приеме министър-председателя на Република България Бойко Борисов в Белия дом на 25 ноември, 2019 г., като знак за силните и трайни отношения, които съществуват между нашите два народа. Това се посочва в изявление на говорителя на Белия дом относно посещението на премиера Борисов, цитирано от посолството на САЩ у нас.      \"Съединените щати и България са съюзници в НАТО и Президентът очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България\", подчертават от Белия дом.   \"Президентът Тръмп очаква посещението на министър-председателя Борисов и утвърждаването на връзките, които са в основата на двустранните ни отношения\", завършва изявлението на Вашингтон. ", "date": "2019.11.08", "title": "Доналд Тръмп посреща Бойко Борисов на 25 ноември в Белия дом"}
{"url": "https://www.actualno.com/asia/netanjahu-prizova-evropa-da-se-protivopostavi-na-jadrenata-programa-na-iran-news_1404497.html", "text": "      Премиерът Бенямин Нетаняху заяви, че Иран „продължава да лъже“ относно ядрената си програма и призова Европа да „сложи край на застоя“ и да се противопостави на Ислямската република, докато Международната агенция за атомна енергия (МААЕ) на ООН говори за подземен ядрен обект в Техеран, за който Израел твърди, че е секретен атомен склад. Това пише израелското англоезично издание The Times of Israel, цитирано от агенция \"Фокус\".      Коментарите на Нетаняху дойдоха, след като Иран възобнови обогатяването на уран в съоръжението „Фордо“ в нарушение на международното споразумение от 2015 г., ограничаващо ядрената му дейност.   „Преди година, говорейки пред ООН, разкрих тайния ядрен склад на Иран в Туркузабад. Тази сутрин специално заседание на Борда на МААЕ публикува своите заключения относно дейностите на Иран във вече не секретното съоръжение. МААЕ сега потвърждава, че Иран е излъгал. И че Иран продължава да лъже“, подчерта Нетаняху в изявление на английски език.\r\nПремиерът говори за обект в Иран, за чието съществуване предупреди по време на речта си пред Общото събрание на ООН миналата година.  Според Bloomberg главният инспектор на МААЕ е обвинил Иран в избягване на опитите за събиране на информация за производството на уран в склада, където са открити частици по-рано тази година.\r\n\"МААЕ потвърди, че Иран нарушава Договора за неразпространение\", каза Нетаняху. \"Иран продължава да крие своята тайна програма за ядрени оръжия\". Той апелира към света да заеме по-твърда позиция към Иран.\r\n„Време е нациите по света да се противопоставят на иранската агресия и терор. Време е да наложим отново санкциите. Време е да оказваме натиск върху Иран, докато той промени своите методи“, посочи Нетаняху.       „Иран трябва да спре да атакува нациите в Близкия изток. Иран трябва да спре да заплашва да унищожи Израел. Европа трябва да спре да отлага. Тя трябва да действа срещу иранската агресия\".\r\nНеназован израелски служител на разузнаването беше цитиран в четвъртък от обществения оператор Kan, че Иран може да достигне до ядрено оръжие за по-малко от година.\r\nИран не е дал обяснение пред МААЕ, който разследва съоръжението в иранската столица, защо уранът е намерен в доскоро секретния обект, съобщи Reuters през септември.\r\nПозовавайки се на двама неназовани дипломати, Reuters отбеляза, че веществото, открито на мястото, е определено като уран. Един от дипломатите обаче заяви, че уранът не е достатъчно обогатен, за да бъде използван за ядрена бомба.\r\nВ доклада се казва, че е трудно да се определи произхода на урана, тъй като Иран не е дал отговори. Там се отбеляза, че не е ясно дали следите са дошли от материали, намирали се на мястото преди или след подписването на международната сделка през 2015 г. за ограничаване на ядрената програма на Техеран.    ", "date": "2019.11.08", "title": "Нетаняху призова Европа да се противопостави на ядрената програма на Иран"}
{"url": "https://www.actualno.com/sofia/novijat-koncesioner-na-letishte-sofija-pravi-treti-terminal-do-2030-g-news_1404502.html", "text": "      Терминал 1 и Терминал 2 на Летище София ще бъдат преустроени, а до 2030 г. ще бъде изграден новият Терминал 3. Това обявиха от консорциума „СофКънект”, който беше избран за концесионер, предаде bTV.      На терминалите 1 и 2 ще бъде създадено повече използваемо пространство, а обслужването на пътниците ще бъде подобрено.   През първите две години от концесионния период Терминал 1 ще бъде изцяло реновиран, а Терминал 2 ще бъде модернизиран с увеличен капацитет разширена търговска зона и обособени места за хранене.\r\nТака до 2022 г. ключовите инвестиции, които ще бъдат забелязани от потребителите, са новото конфигуриране на Терминал 1 и Терминал 2 (в т.ч. ръкавите за качване в самолета) и новият паркинг за автомобили.  До 2030 г. ще бъде изграден новият Терминал 3. Това ще е основният фокус за този период и ще се осъществи наред с извеждането от експлоатация на Терминал 1.\r\nНа уебсайта на летището ще се създадат и лансират инструменти и услуги за улеснение преди пътуване, които ще се предлагат от авиокомпании и от партньори доставчици. Тези услуги ще включват полезна информация преди излитането, ориентиране и стимулиране на предварителното поръчване на храна, стоки, услуги и удобства.   Консорциумът „СофКънект”, който е оператор на Летище Мюнхен, спечели 35-годишната концесия на летище София на 17 юли 2019 г. Консорциумът включва френския инвестиционен фонд „Меридиам” (99% дял) и базираната във Виена, Австрия, строителна компания „Щрабаг” (1% дял).    Летище София ще се възползва от целия опит, който мрежата „Меридиам” е натрупала с други обекти като летище „Ла Гуардия” в Ню Йорк, летището в Аман и летища в Мадагаскар, както и множество знакови инфраструктурни проекти като тунела на пристанището на Маями, САЩ, високоскоростната железница Тур-Бордо във Франция, магистрала в американските щати Тексас и Вирджиния и двете магистрали A4 в Германия. ", "date": "2019.11.08", "title": "Новият концесионер на летище София прави трети терминал до 2030 г."}
{"url": "https://www.actualno.com/sliven/v-sliven-otnovo-shte-brojat-vota-za-obshtinski-syvetnici-news_1404505.html", "text": "      Първо съдебно решение за повторно броене на гласове за тези местни избори. Отново ще бъдат прегледани бюлетините за избор на общински съветници в Сливен, предаде bTV.      Решението е на административния съд в Сливен след жалба от партии и коалиции с малък резултат на вота. Те смятат, че са ощетени от преброяването и от грешки в протоколите.   Новоизбраният общински съвет на Сливен се състои от 10 партии и коалиции, като никой няма мнозинство. ГЕРБ са с най-много представители – 17, а БСП – с 10.\r\nЖалбата, по която съдът постанови новото преброяване, е внесена от формациите БАСТА и Християндемократическата партия, които са съответно с по 2 и 1 общински съветник.   ", "date": "2019.11.08", "title": "В Сливен отново ще броят вота за общински съветници"}
{"url": "https://www.actualno.com/society/pochina-pavel-vasev-news_1404491.html", "text": "      На 68-годишна възраст почина дългогодишният директор на Народния театър \"Иван Вазов\" Павел Васев, предаде БГНЕС.      Павел Васев е починал днес след продължително боледуване. Сръбната вест съобщиха от културната институция. \r\nПавел Васев бе директор на Народния театър \"Иван Вазов\" от 2009 до началото на 2015 година.\r\nСлед пенсионирането си, Васев стана изпълнителен директор на Националния филмов център до провеждането на конкурс. Той бе ръководител на Българския културен център в Москва.  Носител е и на национални и международни награди за документално кино, отличия за професионална дейност, както и на орден \"Кирил и Методий\" - първа степен.\r\nПоклон пред паметта му! ", "date": "2019.11.08", "title": "Почина Павел Васев "}
{"url": "https://www.actualno.com/crime/myj-zagina-pri-pojar-v-burgas-news_1404507.html", "text": "      86-годишен мъж загина при пожар в частен дом в Бургас. Това съобщи за радио „Фокус“ Цветелина Рандева от ОДМВР-Бургас.      Сигнал за инцидента е постъпил в 19:39 часа в Първо районно управление – Бургас. Жилището е разположено на четвъртия етаж в кооперация на ул. „Цар Калоян“ 49. Своевременно към мястото на инцидента са се насочили екипи на полицията и пожарната, но след потушаване на огъня е открито тялото на обитавалия жилището 86-годишен мъж от Бургас.   Извършен е оглед на местопроизшествието и по случая е образувано досъдебно производство.    ", "date": "2019.11.08", "title": "Мъж загина при пожар в Бургас"}
{"url": "https://www.actualno.com/curious/ne-pusnaha-chovek-v-samolet-zaradi-debela-kotka-news_1404361.html", "text": "      В Шереметиево мъж не получи право да се качи на самолет от Москва до Владивосток заради „ “. Това разказа самият пътник Михаил Галин във Facebook, предава РИА Новости, цитирана от БГНЕС.      Името на домашния любимец е Виктор, той пътувал със собственика от Рига до Владивосток с прекачване в Москва. На летището в Рига пътника с животното се качили на самолета и безопасно стигнали до руската столица. На ветеринарния контрол в Шереметиево обаче след като в паспорта на животното бил поставен печат, човекът отишъл до бюрото за регистрация. Служителка на летището, според Михаил, няколко пъти премерила и претеглила целия му багаж, след което заявила, че котката също трябва да бъде поставена на кантара. Оказало се, че домашният любимец е отчел до десет килограма, заради което може да се транспортира само в багажното отделение.   Мъжът се опитал да обясни на служителката на летището, че котката няма да оживее до Владивосток, но тя отказала да \"поеме отговорност\" и да наруши инструкциите. Тогава Михаил се отказал от полета.\r\nЗа да бъде пусната в салона 10-килограмовата котка, мъжът решил да намери подобно животно с по-ниско тегло. Миниатюрната Фийби, която отговаря на стандартите на авиокомпанията, станала „котка-дубльор. В резултат на това Михаил и котката му Виктор получили бордна карта и спокойно стигнали до Владивосток.   ", "date": "2019.11.08", "title": "Не пуснаха човек в самолет заради дебела котка "}
{"url": "https://www.actualno.com/europe/human-rights-watch-hyrvatija-njama-mjasto-v-shengen-news_1404349.html", "text": "      Водещата международна организация за правата на човека Human Rights Watch преценява, че Хърватия не трябва да бъде допускана в Шенгенската зона заради третирането на мигранти, идващи от .      В изявление организацията разкритикува Европейската комисия, която миналия месец заяви, че Хърватия е готова да се присъедини към Шенгенската зона.   Human Rights Watch смята, че „незаконното и насилствено връщане на търсещи убежище и мигранти трябва и че Европейската комисия изпраща съобщение, че нарушаването на правата на човека не е пречка за присъединяването към пространството за пътуване без граничен контрол.\r\nОфициален Загреб засега отказва да коментира доклада на организацията. Хърватските власти многократно отричат твърденията за малтретиране, отправяни  от мигранти и групи за правата на човека.  През октомври Европейската комисия оцени, че Хърватия е изпълнила необходимите критерии за влизане в Шенгенската зона и призова Съвета на ЕС да включи Хърватия в зоната без контрол на вътрешните граници. ", "date": "2019.11.08", "title": "Human Rights Watch: Хърватия няма място в Шенген  "}
{"url": "https://www.actualno.com/business/13-kilometra-ot-am-struma-pri-kresneskoto-defile-s-razlika-ot-130-mln-leva-news_1404352.html", "text": "      Три са офертите за изграждане на лот 3.2.1 (от км 375+860 до км 389+100) на АМ \"Струма\", съобщава Агенция \"Пътна инфраструктура\" (АПИ). Става въпрос за 13,2 километра, в участъка Кресна - Крупник, посола Кулата - София, т.е. по новото трасе, което трябва да е извън Кресненското дефиле, източно от него.      1. Първата оферта е за 635 972 625.41 лв. с ДДС и е на \"ГБС-Инфраструктурно строителство\" АД.\r\n2. Втората оферта е доста по-ниска и е най-ниската от трите - 504 037 616.93 лв. с ДДС. Тя е на обединение \"Геопът Струма 3.2.1.\", в което влизат \"Геострой\" АД, \"Пътстрой-92\" АД, \"Биас-М\" ЕООД и \"Илия Бурда\" ЕООД.   3. Последната оферта е за 599 999 903.90 лв. с ДДС и е на ДЗЗД \"АПП Лот 3.2.1\", в което влизат \"Грома Холд\" ЕООД, \"Европейски пътища\" АД, \"Водно строителство - Благоевград\" АД, \"Пътпроект\" ЕООД и \"Вахостав-СК\".  В участъка ще бъдат построени 3 тунела - \"Симитли\" (211 метра), \"Ракитна\" (1 135 метра) и \"Стара Кресна\" (1 052 м). Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възела: а) Пътен възел \"Полето\" при 379-ти км, който ще осигурява достъпа от посока Кулата до селата Брежани и Полето, както и включване в автомагистралата в посока София.       б) Пътен възел \"Мечкул\" при 384-ти км, който ще осигурява достъпа от посока Кулата до селата Мечкул и Брежани, както и включване в автомагистралата в посока София.\r\nв) Пътен възел \"Стара Кресна\" при км 387-ми км, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.\r\nСрокът за изпълнение на обществената поръчка е 1556 дни и включва времето за проектиране и строителство.\r\nИнтересна подробност от съобщението на АПИ е, че проектът за участъка на АМ \"Струма\" през Кресненското дефиле \"се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\". Дали обаче всъщност ще има европари - припомнете си колко неприятно вървят нещата в ! ", "date": "2019.11.08", "title": "13 километра от АМ \"Струма\" при Креснеското дефиле - с разлика от 130 млн. лева"}
{"url": "https://www.actualno.com/plovdiv/sedem-arestuvani-v-akcija-sreshtu-razprostranenie-na-narkotici-v-plovdiv-news_1404356.html", "text": "      Трима мъже и четири жени са арестувани на 6 ноември в Пловдив в момент на сделка с наркотици при специализирана полицейска операция. Те са задържани на Голямоконарско шосе, били с в два автомобила- \"Ауди\" и \"Рейндж Ровър\".      След лични обиски и претърсвания в колите и на два частни адреса, разследващите са иззели над 73.5 грама метамфетамини на кристали, 4 стъклени лули и две електронни везни със следи от наркотичното вещество, сто таблетки лекарство от групата на бензодиазепините, пакетче амфетамин и мобилни телефони.\r\nЗадържаните са на възраст между 21 и 45 години, след първоначалния 24 часов полицейски арест, на двама от тях са повдигнати обвинения и мярката им за неотклонение е удължена до 72 часа. ", "date": "2019.11.08", "title": "Седем арестувани в акция срещу разпространение на наркотици в Пловдив"}
{"url": "https://www.actualno.com/burgas/nahodki-ot-rusokastro-razkrivat-lubopitni-fakti-ot-srednovekovieto-news_1404250.html", "text": "      Новите разкрития на археолозите в крепостта Русокастро, която се намира в Бургаска област показват, че там са отглеждали различни животни, част от които са използвани за храна, а други за различни търговски дейности.      Това е описано в доклад за животинските кости, открити при разкопките през 2019 година. Негов автор е бургаският зоолог д-р Георги Рибаров.\r\nИзследването дава данни за останки от камили и европейски зубър, известен като европейски бизон. Той достигал тегло до над един тон и дължина над три метра.\r\nОстанките, които са намерени са вероятно от едногърба камила. Според д-р Рибаров откритата камилска кост в Русокастро показва значението на средновековния град като търговско средище. През средните векове камилите са били използвали за керванна търговия и много по-рядко в пътуващи циркове.  Намерените останки на диви бозайници са от чакал, благороден елен, лисица, дива свиня, елен-лопатар, дива коза, вълк и заек. Особено ценни са намерените кости от дива коза, която е вид обитавал високите части на планините.\r\nПо отношение на дивите птици костите са от яребица, сив жерав, колхидски фазан, кеклик, лебед, голяма дропла, патица лопатарка, черноврат гмурец, скален гълъб, голяма бяла чапла и обикновен мишелов. Костите от ястреб-мишелов се свързват с отглеждането им за лов на благородниците.\r\nВ изследването домашните животни са представени от кон, домашна свиня, коза, овца, магаре, куче, котка, говедо и бивол. Най-много са костите от домашни прасета, следвани от коза и овца. От птиците доминират костите намерени от кокошка, гъска и патица.    Морските обитатели са представени чрез останки от паламуд с размер до три килограма и есетра. Открити са и черупки от зелен морски рак, паури и морски миди.\r\nОт сладководните са документирани кости на шаран, каракуда, бяла риба, сом, мида. Открити са и останки от два вида сухоземни костенурки, които най-вероятно са били изпечени заедно с черупките.\r\nАнализирането на находките от проучването дава нов поглед върху природната среда в която са живели средновековните хора. През 2019 година 32.2% от откритите кости са на диви животни, което дава възможност на археолозите да констатират, че една трета от начина на хранене на обитателите на замъка е била дивеч.\r\nСпециалисти от Регионален исторически музей Бургас извършват разкопките в Русокастро. Те са подпомогнати финансово от Община Камено и Министерството на културата. ", "date": "2019.11.08", "title": "Находки от Русокастро разкриват любопитни факти от Средновековието"}
{"url": "https://www.actualno.com/plovdiv/mladi-modni-dizajneri-sravnjavat-postijenijata-si-v-plovdiv-news_1404388.html", "text": "      Всички студенти, които изучават моден дизайн у нас, както и ученици от профилирани гимназии в страната, показват тази седмица моделите си в Международен панаир Пловдив на изложението \"Текс Тейлър експо\". В него участват общо 75 фирми, организации, средни и висши учебни заведения от осем държави. Специален гост е дизайнерът Иван донев, който вече има световно признание и споделя опита си на семинар, предаде репортер на .       Над 90 000 души работят в текстилната и модната промишленост у нас, това е един от най-динамично развиващите се отрасли. Производството на облекло формира 7.1% от добавената стойност в българската икономика, а на текстил- още 1.7%. В палата 13, домакин на изложението, могат да се видят и последен клас машини, с които дизайнерските идеи придобиват живот.   По време на \"Текс Тейлър експо\" се провежда конкурс за млади дизайнери, модният подиум става сцена на ревюта, а успоредно споделянето на опит и идеи върви в паралелната програма. За пръв път тази година в изложението присъстват и десет големи китайски фирми. ", "date": "2019.11.08", "title": "Млади модни дизайнери сравняват постиженията си в Пловдив"}
{"url": "https://www.actualno.com/europe/grycki-anarhisti-bojadisaha-v-cherno-ofisa-na-ministyra-na-obrazovanieto-news_1404378.html", "text": "      Гръцки анархисти от групата „Рубикон“ извършиха акт на вандализъм в политическия офис на министърката на образованието и вероизповеданията на Гърция Ники Керамеос. Правителството счита това за фашистка акция, съобщава РИА Новости, цитирани от БГНЕС.      Групата стана известна с извършването на стотици безнаказани атаки срещу посолства, резиденции на посланици, институции, ведомства и фирмени офиси.   Студентската група „Рубикон“ влязла в политическия офис на министъра днес и боядисала в черно стените и вратата.\r\nВъв видеоклип, публикуван в портала на анархистката организация, се казва, че това е направено в знак на протест срещу премахването на правото на университетско убежище, според което полицията нямаше право да влиза на територията на учебните заведения и в резултат на това те се превърнаха в територия на беззаконие. Студентите протестират и срещу плановете за експулсиране на \"вечни\" студенти, които са записани в университети от много години, получавайки обезщетения.  Гръцкото правителство осъди нападението.\r\n\"Страхливите хулигани днес извършиха акт на вандализъм в политическия офис на министъра на образованието и вероизповеданията Ники Керамеос. Правителството не се страхува и продължава да модернизира и затяга държавните университети. И ние, и всички други политически сили, трябва да осъдим този акт на фашизъм\", заяви  говорителят на правителството Стелиос Пецас в изявление. ", "date": "2019.11.08", "title": "Гръцки анархисти боядисаха в черно офиса на министъра на образованието "}
{"url": "https://www.actualno.com/analysis/istorik-nova-studena-vojna-ne-bi-bila-losh-scenarij-news_1404366.html", "text": "      Американският историк и професор в университета \"Джонс Хопкинс\" Мери Сароте обяснява кои са грешките, допуснати от Запада в след обединението на Източна и Западна Германия в интервю за швейцарското издание Tages-Anzeiger.      \"На 9 ноември 1989 година падна Берлинската стена. През 1989 година в Германия, като агент на КГБ е и Владимир Путин. Според историка това е повлияло на днешната му политика. \"Съществува теория на операционалния код, издигната от американския политолог Александър Джордж. Според нея лидерите имат онази вътрешна ориентация или правила, определящи се от опита, получен във възрастта 20-30 години. Когато по-късно идват на власт  те използват тези убеждения. Те са като ментална карта и  действат съгласно нея. Мисля, че опитът за народното въстание в разделена Гермия е поставил отпечатък върху операционалния код на . Тази теория помага да се обясин недостигът му на търпимост към всяка форма на разногласия между народа и властта. След прекараното време в Дрезден Путин знае, че протестите могат да излязат извън контрол\", обяснява Сароте.   Обръщайки внимание на темата за влошаването на отношенията между Русия и Запада след анексирането на Крим историкът отбелязва: \"Путин, очевидно изигра голяма роля в отчуждаването между Русия и Запада, но съществуват и други важни фактори, като дедемократизацията на Русия и корупцията. Така наречените цветни революции (2003 г. - в Грузия, 2004 г. - в Украйна и 2005 в Киргизия) непоправимо разрушиха отношенията. От гледна точка на Путин тези въстания са по инициатива на Запада. Най-много Путин се разсърди от протестите в Киев, тъй като никога не е признавал, че Украйна се е отделила от Русия. Окончателното разрушаване се случи с анексирането на Крим през 2014 година, което аз считам за края на времето след Това беше насилвествена промяна на границите, което беше несъвместимо с консенсуса, съществуващ след Студената война, смята Сароте. Коментирайте грешките от страна на Запада в отношенията с Русия след падането на Берлинската стена историкът отбелязва, че след Студената война главна задача на Европа е била да намери възможност да интегрира Русия като конструктивен компонент, а не в качеството на противостоящ конкурент. Изглеждаше, че такава възможност можеше да даде Partnership for Peace, организация по безопаснотстта, свързана с НАТО. До 1984 година САЩ предпочитаха новите страни-участнички да влизат пробно преди да бъдат приети в НАТО. Победата на републиканците в междинните избори в САЩ лишиха Partnership for Peace от значимост в критичен момент. Договорът на републиканците с американците изискваше пълноценно разширяване на НАТО. Правителството на  Клинтън реализира това. Но за развитието на партньорството трябваше да се отдели повече време. То не трябваше да заменя разширяването на НАТО, но можеше да спомогне за това Русия да възприеме по-добре този процес. Трагедия е, че споразуменията от времето на Студената война за контрола над оръжията вече не съществуват. Използването на ракети със среден обсег отново е възможно и това би било катастрофа, категорична е Сароте. \r\n\"Определено се намираме в ерата на нови конфликти. Русия променя граници, прилагайки сила и осъществява кибератаки срещу Европа и САЩ. Политическият институт във Вашингтон отново вижда в лицето на Москва основен противник. Затова възниква нова форма на Студена война, макар и без идеологическия компонент на предишната версия, което е важен отличителен белег. На пръв поглед, това изглежда трагично, но всъщност една нова Студена война не би била лош сценарий. Той би могъл да е по-благоприятен и приемлив, отколкото други сценарии. Не трябва да недооценяваме постиженията на Студената война. Има нещо много по-лошо от световната Студена война и това е световната гореща война. За съжаление Вашингтон и Москва, заедно или отделно разрушиха бариерите за безопасност на миналото. Но ние отново имаме нужда от такива споразумения.\", заключава Мери Сароте.   ", "date": "2019.11.08", "title": "Историк: Нова Студена война не би била лош сценарий"}
{"url": "https://www.actualno.com/america/trymp-poiska-da-prisystva-na-voennija-parad-za-denja-na-pobedata-v-moskva-news_1404473.html", "text": "      Президентът на САЩ Доналд Тръмп обяви, че иска да отиде на парада за Деня на победата в Москва, съобщават американските и руските медии.      Американският държавен глава потвърди, че е получил покана от страна на Русия за отбелязването на 75-годишнината от победата във Втората световна война, но призна, че няма да може да присъства на парада в Москва заради предизборната кампания за президент в САЩ.   През юни, по време на пресконференция на срещата на Г-20 в Осака, Доналд Тръмп обяви, че сериозно ща обмисли поканата на руския си колега Владимир Путин да присъства на Червения площад на 9 май 2020 г. ", "date": "2019.11.08", "title": "Тръмп поиска да присъства на военния парад за Деня на победата в Москва"}
{"url": "https://www.actualno.com/politics/mnenie-tozi-pyt-radev-pokaza-principnost-news_1404373.html", "text": "             Президентът Радев изпрати на поправителен изпит не само единствения кандидат за главен прокурор, а и ВСС. да не подпише указа за назначаването на г-н Гешев бяха три: липса на състезателност при избора; липса на високо обществено доверие към кандидата, за което говореха критичните становища на представители на гражданското общество; и наличие на „масирана служебно-институционална подкрепа\" за Гешев, макар това да влиза в разрез със Закона за съдебната власт.\r\nТези аргументи са повече от достатъчни. Ако президентът Радев бе посочил други доводи - например поведението на г-н Гешев пред ВСС, фактът, че кандидатът си позволява пристрастно да лепи етикети като „десни екстремисти” и пр., или ако беше изтъкнал съмненията, че претендентът е  „помазан\" от г-н Пеевски и ДПС - държавният глава би се озовал в подвижни пясъци. Не защото споменатите „допълнителни аргументи” са недостоверни или маловажни, а защото употребата им би дала основания президентът да бъде обвинен в лични нападки, а също и заподозрян в изпълнение на политическа поръчка.      Все пак президентът можеше да демонстрира още по-голяма решителност. Например като инициира промени в конституцията. Разбира се, критики към него ще има, каквито и да са мотивите. Но взискателният подбор на аргументите от страна на президента създава стабилна и трудна за атакуване основа за връщането на кандидатурата на Гешев обратно към ВСС.\r\nДали обаче становището на държавния глава променя нещо? Без намесата на Конституционния съд (КС) и негово тълкувателно решение, шансовете за нова процедура с издигането на нови номинации, клонят към нула. Вместо това, се очертава възможността ВСС експедитивно да прегласува избора си. Разбира се, по този начин няма да бъде отговорено на аргумента за липсата на състезателност. Не е изключено да видим и някакво скалъпено театро във ВСС, на което, от кумова срама, преди да се препотвърди г-н Гешев, се дискутират мотивите на държавния глава. Макар че ВСС вече заседава 10 часа по въпроса, а резултатът е известен.\r\nПърво, президентът изпълнява дословно чл. 129, ал. 2 от Конституцията и се съобразява с препотвърденото решение на ВСС без коментар. Това развитие изглежда най-вероятно.    Второ, позовавайки се на това, че ВСС е игнорирал мотивите му и не е стартирал нова процедура по избора на главен прокурор, президентът сезира КС за тълкуване на Конституцията в чл. 129 - и конкретно - какво означава изразът „повторно предложение”.\r\nПрезидентът е длъжен да издаде указ при успешен повторен избор, направен от ВСС, но не е обвързан със срок, а докато КС се произнесе, могат да минат месеци. Накратко, това означава „замразяване” на процедурата. Може да се твърди също така, че тя вече е опорочена и нарушена - още на етапа на ВСС.   Иначе казано, може да „развие” третия си аргумент - тезата, че публикуваната на сайта на ВСС масирана „служебно-институционална подкрепа” и игнорираните протести от страна на гражданското общество противоречат на (духа на) закона. Г-н Радев вече имаше възможност да бави топката и/или сезира КС, но не го направи. Следователно е съмнително, че ще видим този сценарий. Президентът може да бъде критикуван заради липсата на твърдост в отношенията с Русия, заради поведението му пред Руския патриарх при посещението му в България, за позицията му по сделката със самолетите F-16 и т.н. Но в , г-н Радев показа, че не му липсва принципност. Обществото вече видя това в случая с върнатата кандидатура на Георги Чолаков за председател на ВАС. Доказват го и рекордният брой вета, които президентът наложи на актове на парламента.   Независимо че решението на г-н Радев най-вероятно няма да се окаже непреодолима преграда пред г-н Гешев, значимостта на президентското решение не трябва да се подценява. Думата на Радев има обществена тежест и висока легитимност, поради прекия мажоритарен избор, чрез който се определя държавният глава. Винаги е добра новина, когато висша политическа фигура се противопостави на процесите в държава, в която се виждат симптоми на авторитаризъм, а съдебната система е обраснала с клиентелистки мрежи, завършва анализът на Петър Чолаков.    ", "date": "2019.11.08", "title": "Мнение: Този път Радев показа принципност"}
{"url": "https://www.actualno.com/education/nad-500-deca-se-vkluchiha-v-pyrvata-chast-ot-obrazovatelnata-obikolka-na-muzejko-i-lidl-news_1404389.html", "text": "      „Музейко в училище“ с Lidl стартира преди по-малко от месец и вече посети ученици от 3 града - Симитли, Етрополе и Костинброд. До края на месеца в образователната обиколка ще се включат и ученици от Костенец и Пазарджик, за да ги запознае с необятния свят на науката.      Откритите уроци, разработени специално за ученици от 1-ви до 4-ти клас дават възможност на децата да се докоснат до света на науката чрез интерактивни дейности и любопитни факти за космоса, природата и човешкото тяло. Така те имат възможност да създадат макети и да научат повече за устройството на света през лично преживяване.   Целта е в рамките на два месеца Музейко и Lidl да посетят осем училища от областите София, Пазарджик и Благоевград, като до април 2020 г. ще бъдат обхванати 4000 деца. \r\nПри интерес от страна на ученици и техните преподаватели да се включат в образователната обиколка на Музейко и Lidl, те могат да заявят своето желание за участие .  Съвместната инициатива на Музейко и Lidl има за цел да направи необятния свят на науката по-достъпен за децата, живеещи извън столицата, като обхване 6 области в страната - София, Перник, Пазарджик, Благоевград, Кюстендил и Враца. Така след две години активна дейност на територията на детския научен център, чрез инициативата „Lidl неделя в Музейко“, Лидл България продължава своите усилия, насочени в подкрепа на родителите в грижата им за техните деца, в областта на ученето и развиването на техните таланти. ", "date": "2019.11.08", "title": "Над 500 деца се включиха в първата част от образователната обиколка на Музейко и Lidl "}
{"url": "https://www.actualno.com/sciencelogy/a1-se-vkluchi-v-iniciativata-menidjyr-za-edin-den-news_1404394.html", "text": "      За четвърта поредна година се включи в глобалната инициатива „Мениджър за един ден”, която има за цел да запознае ученици в гимназиална възраст и студенти с бизнес процесите във водещи компании от различни сектори. Темата на тазгодишното издание на проекта, който у нас се организира от Джуниър Ачийвмънт България, е „Работа със (с)мисъл”.      А1 отново е сред компаниите, които отвориха врати за младите участници – общо 8. Те бяха селектирани сред над 100 кандидати, които представиха своя образователен опит и професионалните интереси, към които са се насочили в бъдеще.\r\nУчениците и студентите, които влязоха в ролята на „Мениджър за един ден” в офиса на А1, са на възраст между 14 и 20 години. Те идват от профилирани гимназии и от Софийски университет „Св. Климент Охридски”. А1 повери в техни ръце някои от най-важните направления в компанията като „Финанси”, „Корпоративни продажби”, „Мобилни услуги и роуминг”, „Корпоративна поддръжка и сигурност”, „Правна и регулаторна политика” и др.\r\nМладите „мениджъри” се запознаха с новите проекти, които А1 предстои да реализира, научиха как точно се тестват продуктите и услугите преди да стигнат до крайния клиент, надникнаха в работата на експертите по дигитални услуги и продажби, научиха повече за Лидерския екип на А1, запознаха се със системите, които компанията управлява и ползва, информираха се за регулациите в сектора на електронните съобщения, разбраха колко е важна информационната сигурност за всяка голяма компания и видяха каква е взаимовръзката между образованието, бизнеса и успешната реализация.  А1 взе участие и в ежегодния форум „Професии на бъдещето”, с който по традиция Джуниър Ачийвмънт България дава старт на инициативата „Мениджър за един ден”. Миглена Узунова-Цекова, старши директор „Човешки ресурси” в А1, говори пред 350 ученици и студенти за нещата, които дават смисъл на работата. Мениджър за един ден    „Мениджър за един ден” е сред най-популярните инициативи на Джуниър Ачийвмънт България. Тя се провежда ежегодно в над 100 държави по целия свят. В нея винаги се включват както висши държавни управници, така и утвърдени мениджъри от всички сфери на бизнеса и обществения живот. Тези лидери дават начало на професионалната реализация на хиляди ученици и студенти, като в същото време черпят вдъхновение от иновативните и свежи идеи на младите хора.        ", "date": "2019.11.08", "title": "А1 се включи в инициативата „Мениджър за един ден”"}
{"url": "https://www.actualno.com/business/obb-vertical-run-predizvikva-atleti-na-vertikalno-bjagane-v-naj-visokata-sgrada-v-centyra-na-sofija-news_1404399.html", "text": "             24 етажа нагоре, 24 етажа надолу, 1012 стъпала и 190 м денивелация – това е нестандартното трасе, което трябва да преодолеят участниците във второто издание на OББ Vertical Run. ОББ Милениум център с височина от 95 метра, дом на компаниите от КВС Груп в България, ще се превърне в домакин на екстремното бягане. Точно в 17:00 ч. на 12 ноември 300 атлети ще премерят сили по стълбите на емблематичната сграда.\r\nСлед успеха на първото издание на OББ Vertical Run през 2018 г., тази година нетрадиционното състезание отново ще даде възможност за изява на екстремните бегачи, които ще бъдат разпределени в 3 категории. В категория Pro на старта ще застанат професионални състезатели, а непрофесионалистите ще премерят сила в OPEN. TEAM BLUE e запазена за служители на KBC Груп в България (ОББ, ДЗИ, ОББ Интерлийз и дъщерните дружества на ОББ). За призьорите във всяка отделна група са предвидени парични награди, а завършилите в челната десетка ще получат предметни награди.\r\nВсички желаещи могат да се регистрират на следния линк: . Само 2 дни след старта на записванията броят на желаещите надхвърля 100. За участниците няма ограничения, свързани с възраст или опит. Важно е единствено желанието, мотивацията и доброто настроение.   OББ Vertical Run очаква и нетрадиционни бегачи, които ще се включат за забавление. В миналото издание на състезанието силно впечатление направиха най-младата и най-възрастна участничка, Еланда Джоунс (9 год.) и Бойка Арсова (68 год.), които за късмет се оказаха баба и внучка. Един смесен отбор – на баща с едва 9-месечния му син обра овациите на всички присъстващи. Най-младият участник Преслав Кръстев се състезава в ръцете на баща си Александър Кръстев.\r\nOББ Vertical Run е част от дългосрочната политика на KBC Груп за опазване на околната среда, намаляване на негативните въздействия върху климата и насърчаване на здравословен начин на живот. Надпреварата се организира с цел да бъдат мотивирани повече хора да използват алтернативни начини на придвижване.     ", "date": "2019.11.08", "title": "OББ Vertical Run предизвиква атлети на вертикално бягане в най-високата сграда в центъра на София "}
{"url": "https://www.actualno.com/politics/db-otminavame-s-prezrenie-dumite-na-borisov-za-chervenata-nomenklatura-news_1404406.html", "text": "      От политическата формация \"Демократична България\" излязоха с официална позиция по повод и президентът (2012 - 2017 г.) от вчерашната национална работа среща на ПП ГЕРБ.      \"По повод нападките  на премиера Борисов, президента Плевнелиев и други водещи политици от партия ГЕРБ, насочени срещу \"Демократична България\" и избирателите, подкрепили нашите кандидати, заявяваме следното:   Инсинуациите за свързаност на политици от \"Демократична България\" с бившата комунистическа номенклатура, дошли от представители на партия, която за пореден път включи в своите кандидатски листи значителен брой агенти и доносници на комунистическата Държавна сигурност и която има във висшия си ръководен орган членове на бившата БКП, като самия Борисов, Нунев, Стоянова и дори новоизбрания кмет на София, са обикновен и примитивен политически цинизъм. Поради това ги отминаваме с погнусата и пренебрежението, които единствено заслужават.\r\nС недоумение приемаме опитите за внушения, че сме леви и „деца на бивши комунисти” и от президента на ГЕРБ Плевнелиев, чийто баща е бил секретар на ОК на БКП в Благоевград, а самият Плевнелиев е бил щатен комсомолски секретар.  \"Демократична България\" заяви ясно на пресконференция след първия тур, позицията си да не подкрепи на балотажа за избор на кмет на община София никой от достигналите до балотажа кандидати поради това, че те не предлагат онези необходими промени в управлението на общината, от които и тя, и гражданите на София се нуждаят. \r\n\"Демократична България\" не гледа на своите избиратели и привърженици като на хора, на които някой може да нареди как и за кого да гласуват. Техният избор е тяхно суверенно право. Тяхно суверенно право, гарантирано от Конституцията, е и запазването на тайната на вота им. Изказванията на политици от ГЕРБ, в които се твърди, че те са гласували по определен начин, е или груба клевета, ако не се базира на обективни факти, или престъпление, ако тази партия действително разполага с обективни данни за това, как са гласували гражданите на София на балотажа на 3 ноември. Смятаме, че Прокуратурата би трябвало да разследва тези изказвания, за да установи има ли данни за извършено престъпление от страна на политици от управляващата партия, или се касае единствено за клеветническа кампания, насочена срещу \"Демократична България\" и нашите привърженици и избиратели\", завършва позицията на политическото обединение.         ", "date": "2019.11.08", "title": "ДБ: Отминаваме с презрение думите на Борисов за червената номенклатура"}
{"url": "https://www.actualno.com/europe/ruski-chinovnik-vzel-10-mln-evro-podkup-za-naj-golemija-zatvor-v-evropa-news_1404398.html", "text": "      Бивш високопоставен служител на Федералната служба за изтърпяване на наказанията в е заподозрян в получаване на подкуп от близо 10 милиона евро покрай строителството на , представян като „най-големия в Европа“, предаде БНР.      Сергей Моисеенко, оглавявал в миналото петербургското управление на службата, е арестуван по подозрение, че е взел около 710 милиона рубли като рушвет от две строителни компании, работели по изграждането на затвора „Крести-2“, съобщи регионалното следствие и уточни, че скоро срещу задържания ще бъде повдигнато официално обвинение.   Строен близо десет години, затворът, открит през 2017 г., е струвал на държавата 12 милиарда рубли (към 170 милиона евро), отбелязва агенцията.\r\nС обща площ 35 хектара, затворът може да побере 4000 затворници и според  властите е „най-голям в Европа“ и „най-модерен в Русия“. Килиите например са двуместни и четириместни с площ 16 и 30 кв. м съответно.  Комплексът замества някогашния затвор „Крести“, построен във формата на кръст, ако се гледа отгоре, и разположен в центъра на Санкт Петербург, бивша столица на Руската империя и втори по големина град в страната.\r\nДържан вече месеци в следствен изолатор по делото за корупция, Моисеенко може да получи присъда от 8 до 15 години затвор.   Той вече бе изправен на съд като поръчител на убийството на свой подчинен, но магистратите го оправдаха, а после делото бе върнато от Върховния съд на Русия за доразследване. А във връзка с корупцията около строежа на „Крести-2“ присъда от 3,5 години затвор бе произнесена през юли срещу Николай Баринов, бивш заместник-началник на Федералната служба за изтърпяване на наказанията.     ", "date": "2019.11.08", "title": "Руски чиновник взел 10 млн. евро подкуп за най-големия затвор в Европа"}
{"url": "https://www.actualno.com/starazagora/zalesitelna-akcija-shte-ima-utre-v-stara-zagora-news_1404200.html", "text": "      Залесителната акция в Стара Загора, която беше обявена в , ще се проведе утре, 9 ноември. За желаещите да се включат в засаждането и отглеждането на нова гора в района на кв. „Дъбрава“ - , от община Стара Загора е . Първите автобуси ще тръгнат в 9 часа от и ще се движат през половин час до 16 часа.      Целта на инициативата е да се засаждат , за да се допълни горският фонд и да се озеленят пространствата, които пострадаха по време на пожарите през 2007 година.   Идеята за него е на кмета Живко Тодоров, а зад каузата обединяват усилия общинската администрация, Регионалната дирекция на горите, Държавното горско стопанство и Спасителният център за диви животни „Зелени балкани“. Досега участие в засаждането и отглеждането на гора са заявили представители на местни и държавни институции, училища, различни организации от Стара Загора и граждани.  \r\nТехнологията за засаждане на фиданките ще се разяснява на място от специалисти.   ", "date": "2019.11.08", "title": "Залесителна акция ще има утре в Стара Загора "}
{"url": "https://www.actualno.com/dobrich/s-darenie-e-osiguren-transporten-kuvioz-za-bolnicata-v-dobrich-news_1404274.html", "text": "      Шест болници в страната, сред които и лечебното заведение в Добрич, получиха транспортен кувьоз. Медицинската апаратура за недоносени деца е закупена със средства, набрани от дарителска кампания на Асоциацията на банките в България и Фондация „Нашите недоносени деца“.      Кувьозът ще бъде използван като вътреболничен транспорт от родилната зала до отделението по неонатология, а при необходимост и до Университетска болница във Варна.\r\nОт болницата в Добрич заявяват, че съвременната медицина е немислима без необходимата медицинска апаратура и изказват благодарност за дарението. ", "date": "2019.11.08", "title": "С дарение е осигурен транспортен кувьоз за болницата в Добрич"}
{"url": "https://www.actualno.com/balkani/matu-palmyr-sasht-napylno-podkrepjat-malkija-shengen-news_1404401.html", "text": "       е обещаваща инициатива, която  има нашата подкрепа, заяви днес специалният в Женева.      „Европейската перспектива на Западните Балкани, която беше основа за ангажираността на САЩ в региона повече от 20 години, не се е променила и няма да се промени“, каза Палмър.   Ето защо със Северна Македония и Албания беше толкова дълбоко разочароваща. Но с това нещата не свършват. Надяваме се Европейският съвет да успее да преразгледа проблема и да постигне напредък на срещата на лидерите в Загреб, да намери необходимия консенсус, да започне този важен процес и да изпрати важен сигнал до региона“, каза Палмър.\r\n„ Междувременно САЩ поемат по-голяма роля на Западните Балкани и има опасност в ЕС да се създаде усещането, че се оттегля, и самият регион поема инициативата. Ангажиментът на Сърбия, Албания и Северна Македония да подобрят сътрудничеството чрез инициативата „Малък Шенген“ е демонстрация на това как лидерите поемат отговорност за собствената си съдба и контрол върху собственото си бъдеще“, заяви американският представител.  Според него структурата на инициативата е отворена, като има място за Черна гора, БиХ и Косово.\r\n\"Това е инициатива, която обещава, има нашата подкрепа и за която  сме ангажирани да работим в партньорство с лидерите на Западните Балкани, за да постигнем напредък\", каза Палмър.   Сръбският президент Александър Вучич, заедно с премиерите на Северна Македония и Албания, Зоран Заев и Еди Рама подписаха в Нови Сад инициатива за създаване на такава зона миналия месец, а други страни в региона се призовават да се присъединят.     ", "date": "2019.11.08", "title": "Матю Палмър: САЩ напълно подкрепят „Малкия Шенген“ "}
{"url": "https://www.actualno.com/society/reshenieto-na-nikolova-za-bednostta-sred-vyzrastnite-hora-trudova-aktivnost-news_1404281.html", "text": "      Насърчаване на активността на възрастните хора е решението на министър-председателят по икономическата и демографската политика Марияна Николова за бедността сред възрастните хора.      Така тя отговори на въпрос на народният представител от ПГ на „БСП за България“ Георги Гьоков каква е политиката на министерството за решаването на този проблем.   „Според статистиката в България съотношението между работещи и пенсионери към момента е 3:1. Прогнозите са, че  след 10 години хората на възраст над 80 години ще бъдат 7 процента от населението на България. До 2050 – твърди се, че хората над 80 години ще са една десета от всички българи.\r\nОсвен демографската криза, емиграцията, ниската раждаемост, високата смъртност, набира скорост и друг проблем – застаряването. Това променя структурата на обществото и няма как да не буди притеснения, да представя предизвикателства пред икономиката, пенсионната система, здравноосигурителната система и националната ни сигурност“, посочи Гьоков.  По думите му липсват адекватни политики, насочени към възрастните хора и има сериозно забавяне на прилагане на политики за справяне с тенденцията на застаряващото население.\r\n„Какви ще бъдат политиките и мерките, които правителството ще предприеме за създаване на условия за достоен живот на възрастните хора и за активното им участие в икономическия и социален живот“, попита Гьоков.   \"От 1-ви юли догодина минималната пенсия за стаж и възраст ще се увеличи с 6,7 на сто\", обяви Николова. Тя добави, че намалява и безработицата при по-възрастните работещи хора:    \"През 2020 година за изплащане на пенсии са предвидени 10,576 млрд. лева - със 729,1 млн. лева повече в сравнение с очакваните разходи през настоящата година.\r\nПрез 2020 година ще продължи активната работа с безработните хора над 50-годишна възраст -  със специален акцент върху тези без квалификация и ниска степен на образование, които са в пенсионна или предпенсионна възраст, или притежават квалификация, която не се търси от работодателите\", допълни още вицепремиерът Марияна Николова. ", "date": "2019.11.08", "title": "Решението на Николова за бедността сред възрастните хора - трудова активност"}
{"url": "https://www.actualno.com/burgas/mobilno-prilojenie-dava-dostyp-na-roditelite-do-elektronnija-dnevnik-v-uchilishte-news_1404219.html", "text": "      Процесът по въвеждане на електронни дневници в училищата на Бургаска област е към края си. Срокът, даден от Министерството на образованието и науката, е 2020 година. Той не само е спазен, но вече има и натрупан опит от навлизането на дигитализацията в учебния процес.       разговаря с Виолета Илиева – началник на Регионално управление на образованието Бургас: “Тук процесът върви ускорено. В повечето училища отдавна има въведени електронни дневници, електронни учебници, блок за комуникация с родителите, който включва съобщения, известия за извинени и неизвинени отсъствия, оценки.\r\nВсички училища се включват във всяка програма от министерството, която е отворена и за която са осигурени средства, за да използват този финансов ресурс“.   В Община Бургас процесът се финализира и ще се спази срокът, поставен в Закона за предучилищно и училищно образование. Навсякъде се въвеждат електронните дневници.\r\nВ малките населени места, където педагогическият състав е по-малък, преимуществото е по друга национална програма. Обезпечени са всички училища с компютри и безплатен интернет. И там няма препятствия пред учителите да общуват с родителите и по електронен път.\r\nПо отношение въвеждането на електрония бележник за учениците Виолета Илиева пояснява: “Дигиталните технологии толкова бързо са развиват, че кога точно ще бъдат въведени и дали са въведен на различни места зависи от самото училище. Разнообразието в сферата на технологиите е голямо. Всяко училище вече само е автор на такива инструменти за общуване с родителите“.        разговаря и с родители, които са ползвали този вид комуникация с ръководството на училището, където се обучават децата им. Повечето мнения са положителни:\r\n„Доволна съм, защото научавам веднага какво се е случило с оценките и отсъствията на детето“.\r\n„Моето дете е в пети клас в ОУ „Братя Миладинови“, но още от четвърти сме в системата. Много съм доволна. Негова учителка сега е г-жа Марияна Лазарова по математика. Винаги ни информира навреме. Но има и приемственост между началния етап и прогимназиалния, защото още в четвърти клас при г-жа Катя Бочева процесът беше започнал“.\r\nОколо два милиона лева са парите отпуснати от МОН за специализирания софтуер, необходим за функционирането на електронните дневници. Те са по програмата \"Информационни и комуникационни технологии\", която се развива в национален мащаб. Родителите, които по различни причини не желаят или не могат да използват електронните дневници, получават информация на хартиен носител. ", "date": "2019.11.08", "title": "Мобилно приложение дава достъп на родителите до електронния дневник в училище"}
{"url": "https://www.actualno.com/pleven/ekoinspekcijata-v-pleven-zasne-215-vekovni-dyrveta-news_1404297.html", "text": "      Регионалната инспекция по околната среда и водите в Плевен направи геодезическо заснемане на 215 вековни дървета, които са обявени за защитени. Оцелелите повече от век дървета са на територията на две области – Плевенска и Ловешка. Заснемането е направено по проект, който предвижда да се изработи карта и геобаза данни на вековните дървета в цялата страна, съобщиха от екоинспекцията.      В двете области са заснети най-много екземпляри от видовете Летен дъб - 117, Цер - 22, Космат дъб – 27 и Черна топола – 13. Заснети са и 8 екземпляра от вида Източен чинар, по 5 – от Бяла топола и Бяла черница, по 4 – от видовете Полски бряст и Благун, по 2 - Дива круша и Полски клен и по 1 екземпляр от видовете Зимен дъб, Обикновен бук, Гледичия, Орех, Полски ясен и Скоруша.\r\n13 от заснетите дървета са в Ловешко, а останалите 202 – в Плевенско. Най-старото дърво в двете области е летен дъб в село Муселиево, община Никопол. То е на възраст над 500 години. Диаметърът на ствола му е 2,4 метра. Обявено е за защитено от 1950 г.\r\nПоследното обявено за защитено вековно дърво на територията на екоинспекцията е летният дъб на ул. „Бъкстон“ в Плевен. Дървото е на възраст над 100 години и е с диаметър 1,10 метра. Защитено е от 2018 г.   ", "date": "2019.11.08", "title": "Екоинспекцията в Плевен „засне“ 215 вековни дървета"}
{"url": "https://www.actualno.com/pleven/germanska-kompanija-oglejda-tereni-kraj-pleven-za-svoja-investicija-news_1404235.html", "text": "      Представители на немската фирма „MANN+HUMMEL“, която произвежда филтри за автомобилната промишленост, са посетили Плевен с проучвателна мисия. Те са огледали потенциални терени в индустриалните зони на града за изграждане на нов завод на компанията, съобщиха от плевенския Общински съвет.      Инвеститорите са се срещнали с председателя на досегашния местен парламент в Плевен Мартин Митев. Гостите са представили профила на компанията и плановете за разширение на производствената база.   „MANN+HUMMEL“ е водещ партньор в развитието и разпространението на оригинално оборудване в международната автомобилна индустрия. Намеренията на компанията са да инвестира в Централна и Източна Европа. В България тя се е спряла на две възможни локации за евентуален бъдещ строеж на собствена производствена база - Плевен и Видин. Предвижда се новото предприятие да е на площ от около 60 дка и да осигурява работа на 250 души, поясниха от Общинския съвет.   ", "date": "2019.11.08", "title": "Германска компания оглежда терени край Плевен за своя инвестиция"}
{"url": "https://www.actualno.com/asia/zaloviha-51-kg-heroin-v-turcija-news_1404302.html", "text": "      Турските сили за сигурност конфискуваха 51 килограма хероин при в източната част на провинция Ван по протежение на турско-иранската граница, гласи изявление на жандармерийските части в провинцията, предава БГНЕС.      Силите за сигурност проведоха операцията в квартала Асагитулгали в района на Йозаип, след като получили разузнавателни данни за контрабандата.   Наркотикът е намерен в две торби на гърба на кон, оставен край границата.\r\nВ сряда турската полиция конфискува 102 килограма хероин в Истанбул, като задържа двама заподозрени. Разследванията разкриха, че наркотикът също е контрабандиран от Иран и е трябвало да бъде пренесен в Европа за „специални клиенти“.  Турската полиция има опит на наркотици, тъй като страната лежи на транзитен път за контрабанда на наркотици между Европа, Близкия Изток, Азия и Африка. ", "date": "2019.11.08", "title": " Заловиха 51 кг. хероин в Турция"}
{"url": "https://www.actualno.com/curious/zodiite-na-koito-ne-im-puka-za-chujdoto-mnenie-news_1404312.html", "text": "      Има хора, които пет пари не дават за мнението на околните. Те не се интересуват дори какво мислят най-близките им хора. Не искат да изслушват събеседниците си, ако случайно са на различно мнение от тяхното. В такива ситуации дори се ядосват, стават избухливи и започват да се държат обидно. Ето кои са зодиите, които много силно вярват в истинността на собствените си думи и изобщо не се интересуват от чуждото мнение.       1. Овен На тези хора изобщо не им пука какво мислят околните за тях. Много често споделят проблемите си с хората, не с цел да получат съвет, а по-скоро си „чешат езика“. Те не биха послушали никого, освен себе си. Стават агресивни към хората, които се опитват да им внушат, че мнението им не е правилно. Дори да се опитвате да ги предпазите от допускането на грешка, изобщо няма да се вслушат в думите ви и ще направят това, което са си наумили. Овните са доста импулсивни представители на зодиака, които не премислят действията си. 2. Телец   Държат всичко да се случва точно така, както те са решили. Не се вслушват в мнението на абсолютно никого. Телците се доверяват единсвено и само на себе си и интуицията си. Когато си наумят нещо, абсолютно никой няма силата да ги разубеди и да ги накара да помислят трезво. Телците са много упорити и не се предават. Доста често осъзнават, че са сбъркали и че е трябвало да послушат близките си, но никога не биха признали, че са допуснали грешка.  ", "date": "2019.11.08", "title": "Зодиите, на които не им пука за чуждото мнение"}
{"url": "https://www.actualno.com/starazagora/starozagorski-malchugani-pozdraviha-policai-za-praznika-snimki-news_1404290.html", "text": "      Децата от IV а група „Усмивки” в Детска градина N 3 „Ян Бибиян” в Стара Загора посетиха Първо районно управление за Празника на българската полиция - 8 ноември. С песни и стихове те поздравиха служителите в управлението и им пожелаха здраве и благополучие, професионални и лични успехи, вяра в законността, сили и вдъхновение да защитават реда.       В знак на благодарност полицаите подариха на малчуганите разходка в управлението. За ролята на полицията и съвети какво трябва да направят, ако се наложи да помогнат на човек в беда, им разказа Кремена Маринова, инспектор „Детска педагогическа стая“. Гостите разгледаха и стаята, където се приемат сигналите от тел. 112 и научиха, че на него трябва да се обаждат, само когато трябва да се помогне на някого. Наблюдаваха и как се осъществява видеонаблюдението на стаите за арестанти в управлението, а след това разгледаха мястото, където се задържат хората, нарушили законите. Най-голям интерес за палавниците обаче се оказа залата за разпознаване.   Инспектор Маринова им обясни и защо и как се вземат дактилоскопски отпечатъци, а децата се надпреварваха да „дават“ своите. Те разгледаха, а някои от тях и пробваха полицейско снаряжение и се качиха на полицейски мотор, научиха се и как да разпознават различните звукови сигнали на полицейските коли.     Полицаите изпратиха малчуганите с подаръци - индивидуална папка с материали с правила по безопасност. ", "date": "2019.11.08", "title": "Старозагорски малчугани поздравиха полицаи за празника (СНИМКИ) "}
{"url": "https://www.actualno.com/politics/cacarov-prezidentyt-prosto-izpylni-konstitucijata-news_1404293.html", "text": "      Главният прокурор Сотир Цацаров заяви, че , да не подпише указа за избора на Иван Гешев за нов главен прокурор, предава БНР.      \"Президентът просто изпълни Конституцията. Конституцията дава правото както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам , с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", каза Цацаров.   Избраният от ВСС за главен прокурор Иван Гешев от своя страна заяви:\r\n\"Благодаря на президента, защото спази Конституцията и се произнесе в обозрим срок, както казва. Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\".  Според Цацаров ВСС може да се произнесе за избора на нов главен прокурор веднага след публикуването на в Държавен вестник. Заедно с Гешев двамата участваха в парламента в редовна среща с представители на Венецианската комисия.    ", "date": "2019.11.08", "title": "Цацаров: Президентът просто изпълни Конституцията"}
{"url": "https://www.actualno.com/curious/luboven-horoskop-za-9-10-noemvri-news_1404206.html", "text": "       Овен       Не е изключено с половинката да обсъдите възможността за промени относно връзката ви и сексуалния живот. Колкото и да говорите, не забравяйте, че действията са по-силни. Нагласата ви един към друг е положителна. Телец Настроени сте на домашна вълна, но това сякаш ви притеснява. Не забравяйте, че няма нищо лошо, ако понякога искате да прекарате уикенда вкъщи, мързелувайки или гледайки филм, а в края на деня се гушнете в любимия.   Близнаци Винаги сте били харизматични и никога не ви липсвало дар слово, но този уикенд сте в стихията си. Както се казва – бихте могли да продадете лед на ескимоси. Сега е моментът да направите своите искания към половинката. Рак     Уикендът ще е натоварен с извънредни офис задачи или семейни ангажименти, които не търпят отлагане, но пък няма да ви скучно. Дори напротив – колкото повече ангажименти имате, толкова по-мобилизирани и подредени сте.  ", "date": "2019.11.08", "title": "ЛЮБОВЕН хороскоп за 9-10 ноември"}
{"url": "https://www.actualno.com/healthy/ot-faliralata-tykanna-banka-uverjavat-che-stvolovite-kletki-se-namirat-na-sigurno-mjasto-news_1404190.html", "text": "      \" се намират на сигурно място и се съхраняват по възможно най-добрия начин. Не става въпрос за преместване на отделни проби, а за всички над 330 000 биологични материала на 260 000 семейства от целия свят в Полша.\" Това в интервю за bTV директорът на тъканната банка д-р Асен Пачеджиев. Той допълни, че всички родители са били уведомени на 18 юни чрез имейл. По думите му не е било възможно да се свържат с тях по телефона или по друг начин.      \"Много имейли не са достигнали до клиентите по една или друга причина и не всеки ги чете\", допълни Пачеджиев.   Родители от своя страна обясниха, че не са получили въпросното уведомление навреме, а през месец август. То съдържало няколко изречения и имейлът не бил персонализиран. По думите им процедурата по преместването на стволовите клетки е започнала още през февруари и реално те са научили за него пред свършен факт. Родителите попитаха какво ще се случи след пет години, когато изтече споразумението с полската тъканна банка и чии клиенти ще бъдат тогава.\r\n\"Всяка тъканна банка е длъжна да има договор за резервно съхранение с друга такава в случай, че нещо се случи с нея. Именно това е и причината \"Крио Сейв\" да сключи договор с полската банка и да прехвърли материалите там, виждайки, че изпада във финансова криза\", поясни д-р Пачеджиев.  Той допълни, че твърдението, че повечето проби са под карантина, защото не са извършени необходимите изследвания, ще бъде оспорено в съда.\r\n\"Ние извършваме дейността съвместно с партньорска тъканна банка в Швейцария и изследването на пробите е ангажимент на тази банка. Ние нямаме разрешение в България да вършим тази дейност\", обясни директорът на тъканната банка.    ", "date": "2019.11.08", "title": "От фалиралата тъканна банка уверяват, че стволовите клетки се намират на сигурно място"}
{"url": "https://www.actualno.com/politics/rumen-radev-veche-vss-reshava-za-geshev-news_1404313.html", "text": "      В България всеки трябва да започне да носи своята отговорност. Това каза държавният глава Румен Радев пред журналисти в село Славяново в отговор на въпрос за /ВСС/ решение за избор на Иван Гешев за главен прокурор. Президентът заяви, че действията и мотивите му са изцяло в правомощията на институцията.      \"Оценката за професионалните и етични качества на кандидатите и техния избор са изцяло правомощие на ВСС. Негова е и отговорността пред обществото\", подчерта Румен Радев, събщават от пресцентъра на президентството.   Държавният глава посочи, че не иска да влияе с прогнози какво ще се случи от тук нататък с избора на нов главен прокурор. По думите му отговорността е на ВСС, а след това и обществото ще даде своята оценка. \"България, според мен ще просперира, когато започнем да уважаваме и спазваме законите\", подчерта президентът Румен Радев.\r\nКак главният прокурор Сотир Цацаров можете да прочетете .  Президентът коментира и последните местни избори. Той отбеляза, че големия брой недействителни бюлетини , множеството сгрешени протоколи от СИК, множеството сигнали за корпоративен и купен вот, изчезналите преференции не могат да бъдат оценка за нормално провеждане на изборния процес. По думите му всичко това ерозира доверието в изборите и отблъсква гражданите от урните. От това страдаме всички, страда най-вече демокрацията, подчерта Румен Радев.\r\nТой уточни, че след анализ на изборните процеси ще свика среща с представителите на парламентарно представените партии, ръководството на ЦИК и органите на реда, за да се намери решение на проблема. Очевидно така не трябва да се правят избори, в 21-ви век сме все пак, допълни президентът.   По отношение на технологичния процес на изборите държавният глава отбеляза, че при машинното гласуване има защитни механизми – докато избирателят не попълни всички необходими полета, машината няма да допусне да приключи гласуването. \"Защо не го правим това е друг въпрос\", коментира президентът. По думите му българският избирател ще се справи с машинното гласуване, така както се справя с работата с мобилните телефони и банкоматите. \"Разбира се, че ще се справят, това са спекулации. Това е просто липса на воля да имаме прозрачни избори \", коментира държавният глава.    Президентът е в с. Славяново по повод честването на празника на храм \"Св. Архангел Михаил\". ", "date": "2019.11.08", "title": "Румен Радев: Вече ВСС решава за Гешев "}
{"url": "https://www.actualno.com/pernik/zaradi-vodnija-rejim-pernik-shte-ostane-i-bez-parno-ot-18-noemvri-news_1404191.html", "text": "      От 18 ноември в Перник и околните села въвеждат режим на водата. Вода ще има само в часовете от 16 до 22 часа. В най-лошия случай това ще продължи до април следващата година. Такъв режим на водата не е бил налаган от 1993 година. Това обясни за БНТ инж. Иван Витанов, управител на ВИК Перник.  Причината е ниското ниво на язовир Студена, който единствен захранва с питейна вода региона. Това е предложението на ВИК Перник, което общината трябва да гласува и да реши дали да спазва. Предложението е базирано на реакциите през 1993 година.      С Топлофикация Перник вървят разговори, те се подготвят за спиране на топлоподаването, защото ВИК Перник не може да им осигури вода. За мен приоритет е питейната вода и покриването на битовите нужди, обясни инж. Витанов.   Селата, които ще бъдат засегнати от режима, освен Перник, това са Голямо Бучино, Люлин, Дивотино, Мещица, Витановци,  Ярджиловци, Богданов дол, Черна гора и Лесковец, както и град  Батановци, уточни той.\r\nСпоред инж. Витанов е трудно да се каже колко домакинства ще бъдат  засегнати от режима на водата в Перник, но отбеляза, че са под 60 000  човека.  По думите му детските градини и училищата трябва да се запасят със  съдове с вода, защото ВиК дружествата не разполагат с такъв брой  водоноски. Имахме само 2 водоноски, купихме още 3. До момента 4 от тях водоностки обикаляха цяло лято селата, заради голямата суша, обясни инж. Витанов.\r\nНа практика живеещите в Перник и в момента през по-голямата част от денонощието са без вода заради многото аварии. 70% от водата в града и околността се губи по улиците от авариите. \"За месец август, септември и октомври, сравнено с миналата година сме имали 70% повече аварии. Това което зависи от нас, правим - по най-бързия начин оправяме ававриите. Те са за сметка на ВИК дружеството. Мрежата е неверояно амортизирана.\", обясни той.   Режимът обаче може да доведе до още повече аварии, предупреди инж. Витанов.    Защо се стигна до тук? \"Поради това, че нищо добро не се е случвало във ВИК дружеството в града десетки години назад\", обясни Витанов, който управлява дружеството от 2014 година.\r\nПредстои общината да вземе решение как точно ще протече самият воден режим, кой какво ще осигурява, дали ще се приемат предложенията на ВИК Перник. Има още неясноти, които в скоро време трябва да бъдат решени, обясни той. ", "date": "2019.11.08", "title": "Заради водния режим Перник ще остане и без парно от 18 ноември"}
{"url": "https://www.actualno.com/society/i-dnes-njama-poleti-ot-i-do-sofija-na-lufthansa-zaradi-stachka-news_1404193.html", "text": "      И днес всички полети до и от София към и от Мюнхен и Франкфурт на германската авиокомпания Lufthansa са отменени заради , съобщава БНР. Lufthansa не изпълнява 1300 полета от вчера. Засегнати са близо 180 000 пътници.      За днес са отменени общо 600 от планираните полета, вчера не излетяха 700 самолета.   Припомняме, че стачката е организирана от синдиката на кабинния персонал и е част от .\r\nLufthansa изготви алтернативно разписание и пътниците ще могат да намерят информация за полета си Предлагат се и опции за безплатно резервиране за друг полет.  Преди два дни франкфурктският съд отхвърли опита на компанията да блокира стачката. Lufthansa обяви, че ще обжалва. Повечето от полетите на Lufthansa, потеглящи от Германия, са анулирани, включително много междуконтинентални връзки от Франкфурт и Мюнхен.\r\nКомпаниите \"Суис\", \"Остриън\", \"Бръселс\", \"Ероен\" и \"Еделвайс\" няма да бъдат засегнати, въпреки че са притежавани от Lufthansa.   Може да бъде засегнат нискотарифният превозвач \"Юру уинг\", който е филиал на компанията.     ", "date": "2019.11.08", "title": "И днес няма полети от и до София на Lufthansa заради стачка"}
{"url": "https://www.actualno.com/curious/deca-s-vyobrajenie-i-televizori-s-moshtno-izobrajenie-news_1390812.html", "text": "      Коя е най-ценната възраст? Онази, в която според всички големи учени са ни присъщи двете най-важни качества - любопитство и въображение. Тъкмо заради това от години наред вече обучават деца и младежи между 7 и 16 години, опитвайки се да ги въдворят в сложния, но и много интересен свят на роботиката, програмирането, възобновяването на енергийните източници. А самите те винаги са търсили най-подходящите телевизори, на които да предават своето ноу-хау и в случая се спряха на новите модели на LG.    Иво Бонев, който е от водещите фигури в \"Технократи\", и негови приятели, решиха да ни покажат как се конструира водородно задвижвана кола-макет. Нелека задача, но създаваща онези логически основи на мисленето, които в последствие се превръщат в най-търсените и най-перспективните. За да илюстрират по-добре етапите на конструкцията, \"Технократи\"-те онагледиха ставащото с два супер мощни телевизора на LG - и Когато става дума за толкова ангажиращ процес, с който се захващат ученици, от организацията държат на най-добрия избор: в случая става дума за телевизори с изключителна острота на изображението, ярки и реалистични цветове, подчинени на принципа Който принцип най-общо значи: всяка новост и качество на модерните екрани да бъде доведена до естетическия си край и да бъде разработена максимално. Конструкцията на водородно задвижваната кола бе представена със серия фото кадри на онази идеална картина, необходима, за да се усвоят тънките особености по конструирането и да се приложат в реално време. Качеството на изображението на телевизорите отваря измерения на микро ниво, при които и най-дребният детайл става видим, ясен и въздействащ. Възможностите на контрастта и цветовете пък обхващат цялата палитра от зрители - от съсредоточено следящите любими предавания публики, до разсеяно превключващите различни канали и търсещи ежедневно удоволствие от гледането. Смарт технологията пък прави всичко интуитивно и лесно, на принципа на сливане между технологическа мощ и лесна потребителска операция: тъкмо онова, на което децата се учат и ще пренесат в бъдещето.  ", "date": "2019.11.08", "title": "Деца с въображение и телевизори с мощно изображение"}
{"url": "https://www.actualno.com/europe/ilhan-uchuk-oshte-njama-predlojenija-za-reforma-pri-razshirjavaneto-na-es-news_1404195.html", "text": "      Новоизбраният докладчик за Северна Македония в Европейския парламент изрази в интервю за МИА голямо разочарование от блокадата на преговорите със Северна Македония на Европейския съвет, предават от пресслужбата на евродепутата.      Евродепутатът от ДПС призовава онези, които предлагат реформа в процеса на преговори, да направят ясни и конкретни предложения, тъй като не се виждат  критерии, различни от тези от Копенхаген, по които да бъдат оценявани страните кандидатки.   Кючук твърдо е на мнението, че „Това е позицията на нашата политическа група. Възстановяването на Европа, ние оставаме на тази политическа позиция и вотът за Северна Македония и Албания показа, че ние сме политическа група, която подкрепя разширяването на ЕС. Наясно сме, че ЕС има своите проблеми, но задълбочаването на ЕС не може да бъде за сметка на разширяването, двете трябва да вървят заедно. И да извършват  реформи в ЕС и реформите в региона, за да стане част от ЕС един ден. Да, решението на Европейския съвет за нас е разочароващо. Лично за мен е разочароващо, защото тези държави заслужават по-добро бъдеще, а това бъдеще е в ЕС.“\r\nНай-вероятно първият доклад за Северна Македония на Еврокомисията ще излезе през март, след което ще започне конкретната работа  в Европарламента. „Моята идея като докладчик е да обединим всички политически групи, за да изготвим политически доклад, който да изрази амбицията на Северна Македония да стане част от ЕС“, каза Кючук.  Той също така изрази надежда Европейският съвет да има конкретна позиция по въпроса преди срещата на върха в Загреб. „Софийската среща на върха, а преди това позицията на ЕС в Солун беше категорична, че трябва да има европейска перспектива за държавите. Трябва да направим всичко възможно да имаме силна, консолидирана европейска позиция преди срещата на върха в Загреб, която ще даде ясна насока на Северна Македония и останалата част от региона.“\r\nПо отношение на това, че “, в която е и партията на Еманюел Макрон, който спря разширяването към Северна Македония и Албания, българският евродепутат коментира така позицията на Париж:“ . Но те също искат реформа на критериите, по които страните кандидатки стават членове. Досега имаше ясни критерии, това са критериите от Копенхаген, но на мен все още не ми е ясно какви могат да бъдат другите критерии. И затова настоявам да излязат с конкретни предложения. Нека всички да разберем какво е заложено, когато става въпрос за реформиране на критериите за членство в ЕС. При това тази реформа не може да бъде безкрайна, трябва да има ясни срокове от това откога докога да се води и как трябва да изглеждат. Тук възниква голям въпрос: как ще продължат страните, които вече са започнали процеса на преговори? Въз основа на нови критерии или на съществуващи? Тук Европейската комисия трябва да представи ясно предложение.“   Кючюк допълва по-нататък в интервюто:“Всички говорят за тази реформа, но никой не е видял или анализирал каква ще бъде тази реформа.“    Евродепутатът от ДПС посочи и причините за различията в позициите на евроинституциите:“ Европейската комисия беше категорична по отношение на даването на зелена светлина за Северна Македония и Албания, а Съветът не се съгласи. Комисията има много по-обективен поглед върху напредъка на страните кандидатки, а Съветът взема политически решения. Има и европейски проблем между трите институции. Парламентът и Комисията са от една страна, но от другата Съветът няма политическа воля да изпълни ясните обещания и оценки на компетентните институции.“ ,МИА ", "date": "2019.11.08", "title": "Илхан Ќючюк: Още няма предложения за реформа при разширяването на ЕС "}
{"url": "https://www.actualno.com/europe/devet-dyrjavi-iskat-ot-ek-ekodanyk-vyrhu-aviokompaniite-news_1404210.html", "text": "      Девет страни членки на Европейския съюз призоваха новата Европейска комисия да въведе , за да плащат повече за опазването на околната среда.      В писмо до новия европейски комисар по околната среда Франц Тимерманс, финансовите министри на Германия, Франция, Холандия, Швеция и пет други държави настояват да бъде въведена „някаква форма на данък върху въздушните превозвачи“, без да се посочват подробности.\r\nГермания е един от най-сериозно действащите в тази посока държава, , която вече въведе такъв данък.\r\n\"Германският данък върху авиационната индустрия вече се е доказал като добър и може да бъде модел в ЕС за по-добра защита на климата\", заяви германският финансов министър Олаф Холц.  Новата Европейска комисия цели до 2030 г. да намали емисиите на парникови газове с поне 50 процента. през 2018 г., Холандия планира за 2020 г., а Франция обяви данък през юни. ", "date": "2019.11.08", "title": "Девет държави искат от ЕК екоданък върху авиокомпаниите  "}
{"url": "https://www.actualno.com/europe/makron-zahapa-i-bosna-nareche-ja-bomba-s-djihadisti-news_1404218.html", "text": "      Кабинетът на председателя на председателството на Босна и Херцеговина Желко Комшич заяви, че ще покани френския посланик Джион Русин на разговори. Причината е изказване на френския президент Еманюел Макрон, че \"Босна е бомба със закъснител, която цъка до Хърватия\", съобщава БГНЕС.      Дипломатът ще трябва да изясни възгледите на френския държавен глава.   В интервю за \"Икономист\" Макрон заяви и че по отношение на региона на Западните Балкани нито Македония, нито Албания са изправени пред проблема със завръщането на джихадистите. Босна обаче можела да се сблъска с това според него.\r\n\"Ако сте загрижени за този регион (Западните Балкани), първият въпрос не е нито в Македония, нито в Албания, а в Босна и Херцеговина. Босна и Херцеговина е бомба със закъснител, която цъка до Хърватия и е изправена пред проблема със завръщането на джихадистите\", коментира Макрон.  Припомняме, през последните дни френският президент разбуни и духовете у нас, заявявайки, че предпочита легалните мигранти от Гвинея и Кот д'Ивоар пред нелегалните украински или български банди.\r\nВчера той направи поредното си дръзко изказване с думите, че НАТО е в мозъчна смърт, а Европа \"стои на ръба на пропастта\". С това Макрон си навлече гнева на Ангела Меркел, но беше поздравен от Русия. ", "date": "2019.11.08", "title": "Макрон захапа и Босна - нарече я бомба с джихадисти"}
{"url": "https://www.actualno.com/politics/kornelija-ninova-se-jalva-na-evropejskite-poslanici-za-izborite-news_1404205.html", "text": "      \"Отново бяхме свидетели на кампания и гласуване в разрез с основните стандарти за честни и свободни избори. Отново трябваше да се борим с купен вот, корпоративен натиск и гласуване от страх\".      Това се казва в до посланиците на европейските държави, ОССЕ и Съвета на Европа относно . Председателят на БСП подчертава, че въпреки усилията на  правителството да постави БСП в ъгъла чрез намаляване на държавното финансиране за партиите и упражняване на натиск върху кандидатите, БСП отбеляза значителен ръст в подкрепата за кандидатите си. Нинова отбелязва, че на места резултатите са били откровено фалшифицирани, имало е изкривяване на вота  и посочва за пример София, където по нейните думи манипулациите на гласуването и резултатите са били безпрецедентни.   \"Нещо повече, след като изборите минаха, . Кандидатът за кмет на Ловеч Радина Банкова е със запорирани от НАП сметки. Изпълнителното производство се основава на неправилни данни, подадени от НАП. Един от нашите поддръжници, детска учителка, беше незабавно уволнена дисциплинарно\", продължава Корнелия Нинова. Със запахи от уволнение са се сблъскали и други симпатизанти на партията, заети в общински дружества и администрация.\r\nВ писмото Нинова ясно заявява готовността на партията да защити всеки неин поддръжник с всички политически и законови средства. \"Моля Ви за подкрепа в мисията ни да превърнем България в свободна и демократична държава, където основните принципи като свобода на волята, честните избори и върховенството на закона са норма\", завършва тя.   ", "date": "2019.11.08", "title": "Корнелия Нинова се жалва на европейските посланици за изборите"}
{"url": "https://www.actualno.com/politics/antoaneta-hristova-desnijat-izbiratel-beshe-iznasilen-news_1404211.html", "text": "      Част от проблема между Борисов и десните е . Това е \"сериозна част от емоцията и напрежението\". \"И ако да се базира на морални и други характеристики, то, когато става въпрос за взаимодейтвията между две десни партии, които са от една политическа фамилия, нещата не бива да са поставени нито на личностен, нито на какъвто и да било емоционален план. Те трябва да са поставени при абсолютно ясен ценностен и прагматичен порядък. И когато имаш възможност и имаш власт не си направил сума ти неща, сега си тръгнал да се правиш на тежка опозиция на тези, с които преди си казал, чче са най-добрите, с които ще управляваш. Аз не мога да ги разбера тези взаимоотношения\". Така коментира поведението на \"Демократична България\" в предизборната кампания за местните избори и на Националната среща на ПП ГЕРБ по техен адрес политологът доц. Татяна Буруджиева.      \"Определено десният избирател , този, който гласува в ляво на балотаж, беше много силно изнасилен \", започна коментара си пред БНТ политическият психолог Антоанета Христова. \"Това беше жесток акт, от  моя гледна точка, от страна на ръководителите на тези партии, особено за  \"Демократична България\" говоря, като послание към техните избиратели. Виждаме и по форумите, че в момента тази група от хора изживява тежко травмата, която преживява. Говоря като психолог - това е травма. Кога едно нещо се преживява като много голяма травма, когато то е в резултат на вътрешен конфликт между решение и дълбоко прегърнати ценности. Дълбоко прегърнатата ценност \"антикомунизъм\" на по-възрастните хора от център-десница беше в противоречие с гласуването за ляв кандидат какъвто е и се възприема Мая Манолова. Смятам, че Борисов е доста прав в този смисъл, че те предадоха тези хора и тяхната ценноста ориентация.\", коментира още тя.   По думите им в това положение се е поставила сама, защото те са били много критични към управлението на София. Те търсеха баланс между кмета на столицата и , за да се утвърди убедеността, че наистина има контрол. Това стана за сметка на собственото им усещане за справедливост и честност, обясни процеса и избора пред демократити Христова.\r\nГодини наред и десетилетия отношенията в дясното са травмирани , допълни я Татяна Буруджиева. \"Същите тези хора, които апелираха да се гласува за Манолова, са същите тези хора, които отказват да приемат, че ГЕРБ са дясна партия. Само те са автентичните десни. Десинте са се превърнали в една ИН-група, както казваме в социологията. Те са се затворили навътре, всичко извън тях е абсолюто не заслужава уважение. Само те са умните и красивите, другите са лишени от разум и каквото и да било. Само те, видиш ли, градската десница на жълтите павета са истински.\" Когато сте така затворен, постоянно имате зъл враг отвън, обясни Буруджиева поведението на градската десница в столицата.  Разбира се, че ще продължи да се съсипва дясното дали роейки се, дали опитвайки се по невнятен начин да се комбинира и след това да се карат като личности. Ще продължи всичко това, докато те се държат като ИН-група. Една партия, винаги е отворена към гражданите и към другите, не може да е затворена в себе си и в пъпа си, категорична беше Буруджиева.\r\n\"Да изясним понятията. Те не са десни. И тук трябва да се сложи точка. Те са опозиционна партия, която търси излаз по определени тематики.\", включи се Христова.   \"Те смятат, че властта трябва да е само тяхна, само каквото те решат и кажат е умното. Всички други политики, които се предлагат, не струват. И тук съм съгласна, че Борисов изглежда далеч по-прав, да не кажа прав, докато отсреща е така ненормално.\", коментира Буруджиева и сравни ситуацията \" със същата истерия при Корнелия Нинова , която иска оставката на председателя на БСП София, защото бил казал да се гласува за десните кандидати. При решение да не се гласува за ГЕРБ, а имаш десен и ГЕРБ, за кого да гласуваш? Това са огледални истерии. Това са хора от едно котило - левите и десните.\", завърши тя.    По отношението на вътрешната готовност за промяна. В БСП текат вътрешни процеси, които няма да спрат докато Корнелия Нинова води партията. тези процеси чистят, но и делят партията. Те правят партията много слаба, а не като място на събиране. Не говоря за оставка, партията трябва да реши какво иска и да осъзнае развитието си в перспектива. При ГЕРБ обратното. Те досега се държаха много плътно и единно, разчистването започна след излизането на Цветан Цветанов от партията. Сега се вижда, че част от структурата и нейното единство все още не е напълно ефективна, защото се избират все още удобни, а не най-добрите кандидати за партията.Герб започва такава процедура, която трябва да постави системата за подбор и оценка на кандидатите на правилна основа, коментира партиите след местния вот Антоанета Христова. ", "date": "2019.11.08", "title": "Антоанета Христова: Десният избирател беше изнасилен"}
{"url": "https://www.actualno.com/politics/karakachanov-da-ne-dramatizirame-vss-shte-potvyrdi-reshenieto-za-geshev-news_1404249.html", "text": "      Нека да не драматизираме за нов главен прокурор на България. Това каза вицепремиерът и министър на отбраната Красимир Каракачанов на влизане в Народното събрание за парламентарен контрол, предаде БГНЕС.      \"Ако нещо не се промени и \", заяви Каракачанов.   Според Каракачанов неподписването на указа за Гешев от страна на президента е негово конституционно право.\r\nПопитани дали трябва да бъде издигнат нов кандидат за главен прокурор, Каракачанов коментира, че не е приоритет нито на НС, нито на министъра на отбраната или на Министерския съвет.   ", "date": "2019.11.08", "title": "Каракачанов: Да не драматизираме, ВСС ще потвърди решението за Гешев "}
{"url": "https://www.actualno.com/healthy/bezplatni-izsledvanija-za-hepatit-s-v-aleksandrovska-ot-utre-news_1404245.html", "text": "      От 11 ноември \"Александровска\" болница организира за инфекция с вируса на хепатит С при мъже и жени на възраст 18 – 65г. Скрийнингът ще продължи до изчерпване на лабораторните реактиви. Резултатите се получават на място, в деня на вземането на кръвната проба. Желаещите могат да се изследват всеки делничен ден в Лабораторно-диагностичния блок на УМБАЛ „Александровска“ от 10.30 ч. до 14.00ч., без предварително записване. Тестуването се извършва с капилярна кръв (от пръста на ръката). За провеждането на изследванията не съществуват ограничения относно предходна консумация на храни и напитки.       , ще бъдат консултирани от гастроентеролог (с направление по НЗОК №3) за уточняване на състоянието им и на терапевтичния подход. По време на консултативния преглед, на пациентите ще им бъде правена безплатна еластография (метод за неинвазивна оценка на чернодробна фиброза при пациенти с дифузни чернодробни заболявания).   Според български проучвания над 1.5% от населението на страната е инфектирано с вируса на хепатит С. Въпреки провежданата имунопрофилактика у нас и постигнатото понижаване на заболеваемостта, хроничната инфекция с вируса на хепатит С остава сериозен социален и икономически проблем за обществото. В по-голям процент от случаите, инфекцията с този вирус протича безсимптомно, поради което се установява ", "date": "2019.11.08", "title": "Безплатни изследвания за хепатит С в \"Александровска\" от утре"}
{"url": "https://www.actualno.com/crime/bencho-benchev-nevinen-sym-news_1404255.html", "text": "      \"Не може цял живот да живееш почтено и накрая да те обвинят. Невинен съм\". С тези думи и бизнесмен от Бургас Бенчо Бенчев влезе в Бургаския районен съд, предава Dariknews.       в укриването на . Бизнесменът беше арестуван в Истанбул по искане на българските съдебни власти   за това, че на 2 август 2018 година е транспортирал с лек автомобил от Солун до Истанбул и му е предоставил стая в   хотел, резервирана на името на Бенчев, припомня БГНЕС.   Срещу Бенчев са повдигнати и - за притежание на  боеприпаси без разрешение и за това, че не е съхранявал на безопасно  място ловната си пушка, три пистолета и законните боеприпаси за тях. Те бяха открити при претърсване на дома му в Бургас.\r\nТова е заседание по делото срещу Бенчев. Според прокурора по делото Зорница Щърбева са събрани достатъчно доказателства за виновността на Бенчо Бенчев и по трите престъпления. Адвокатите на бизнесмена обаче нарекоха делото тежко компрометирано и незаконно. Те поискаха то да бъде върнато за доразглеждане. Очаква се днес решение на съда с председател Николай Гемеджиев.   ", "date": "2019.11.08", "title": "Бенчо Бенчев: Невинен съм"}
{"url": "https://www.actualno.com/europe/ukrajna-obvini-polsha-v-ikonomicheski-genocid-news_1404243.html", "text": "      Позицията на Полша относно на товари за Украйна е „икономически геноцид“. Това заяви на пресконференция в Киев заместник-министърът на икономическото развитие на Украйна, търговският представител на страната Тарас Качка, съобщи Укринформ, цитиран от БГНЕС.      \"Смятам, че това (позицията на Полша. - Ред.) всъщност е икономически геноцид и откровено издевателство над украинската икономика. Тя удушава търговията ни с Европейския съюз\", каза Качка.   Той добави, че Киев ще \"повдига този проблем, докато не бъде решен\".\r\n„Вярваме, че това не е двустранен въпрос, а въпрос на съзнателна вреда за нашите икономически отношения с Европейския съюз“, подчерта търговският представител.  За 2020 г. Полша определи за Украйна на 160 хиляди товарни автопревози. В същото време Киев вече беше информирал Варшава, че украински превозвачи се нуждаят от  най-малко 200 хиляди разрешителни годишно.\r\nВъпросът за създаването на квота ще бъде окончателно разгледан на среща на министрите на инфраструктурата на Украйна и Полша, насрочена за края на ноември.    ", "date": "2019.11.08", "title": "Украйна обвини Полша в „икономически геноцид“ "}
{"url": "https://www.actualno.com/europe/orban-erdogan-e-naj-vajnijat-igrach-za-evropa-news_1404262.html", "text": "      Турция има ключова роля при спирането на милиони мигранти по пътя им към за Европа, независимо от факта дали унгарската опозиция може или не иска да разбере това нещо.      Това каза ден след визитата на турския президент . Според него \"всяко отстраняване от власт на Ердоган ще бъде в полза на миграционните сили\". \"С подривната си дейност срещу равновесието, сигурността, доверието и редът в Турция, промиграционните сили искат да реализират тяхната мечта за заливането на Европа с милиони мигранти\", каза още Орбан и отново обвини американският милиардер Джордж Сорос, че е \"изготвил план, който предвижда Европа да бъде залята всяка година с един милион мигранти, защото тя имала нужда от тях\".   \"Докато Ердоган е на власт Европа може да постигне споразумение с него. Той ще отвори портите към Сирия, а не към Европа. Засега сме на сигурно място\", подчерта Виктор Орбан. По време на визитата си в Будапеща Ердоган предупреди, че Турция ще бъде принудена да отвори вратите си за сирийски бежанци към Европа, ако Брюксел не отпусне достатъчно помощ за властите в Анкара. ", "date": "2019.11.08", "title": "Орбан: Ердоган е най-важният играч за Европа  "}
{"url": "https://www.actualno.com/crime/bankov-obir-v-kvsuhata-reka-v-sofija-news_1404260.html", "text": "      Въоръжен обир е станал около 10:40 часа в клон на банка в кв.\"Сухата река\" днес. СДВР издирва извършителя, съобщават от МВР.      Сигналът е подаден малко пред 11 часа в полицията. Информацията е, че въоръжен маскиран мъж е влязъл в банковия клон, заплашил касиерката, отнел неголяма сума пари (около 1000 лв. по първоначални данни) и избягал. Няма пострадали при обира.   Криминалисти на СДВР изясняват обстоятелствата по случая. На място са екипи на СДВР и Пето районно управление, които изясняват обстоятелствата по случая. Извършителят се издирва.   ", "date": "2019.11.08", "title": "Банков обир в кв.\"Сухата река\" в София"}
{"url": "https://www.actualno.com/crime/shte-sydjat-po-sykratenata-procedura-myj-dyrjal-20-dni-v-plen-18-godishno-momiche-news_1404244.html", "text": "      По съкратената процедура ще бъде съден 34-годишният Мирослав Дяков от Добрич, който от 3 до 24 юли 2018 г. държа в плен в апартамента си 18-годишната Виктория. През тези 20 денонощия пленницата му била насилвана, дрогирана и държана без храна и вода, насилникът е гасил цигари по лицето. След като момичето беше обявено за издирване от семейството си, полицията го откри в дома на похитителя в тежко състояние и реална опасност за живота.      Обвинението посочва, че Мирослав причинил на Виктория средна телесна повреда, която се изразява в причиняване на тежък анемичен синдром, криещ риск за живота ѝ.   Пострадалата не е пожелала да предяви граждански иск и да бъде конституирана като частен обвинител, уточняват от Окръжен съд – Добрич.\r\nСрещу Мирослав са повдигнати три обвинения – противозаконно лишаване от свобода, причиняване на средна телесна повреда и държане на марихуана и амфетамин с цел разпространение.  Младият мъж и адвокатът му са поискали процесът да е по реда на съкратеното съдебно следствие  – с признаване на всички факти и обстоятелства, които са описани в обвинителния акт.  Делото срещу него е насрочено за 29 ноември. ", "date": "2019.11.08", "title": "Ще съдят по съкратената процедура мъж, държал 20 дни в плен 18-годишно момиче"}
{"url": "https://www.actualno.com/europe/prestypni-pari-otivat-za-nabludenie-na-ptici-news_1404264.html", "text": "      Конфискувани пари с престъпен произход се инвестират в защита на застрашени грабливи птици в Северна Ирландия, съобщава .      Средствата се използват за наблюдение на гнезда и за слагане на джипиес устройства в райони, в които са заплашени от отравяне или от ловци.   Проследяващите технологии означават, че полицията може лесно да стигне до птица, която е спряла да се движи, за да се провери дали е добре. \r\nСтатистиката показва, че птици като продължават да бъдат убивани.  Често те стават жертва на отрова, поставена за лисици, което е незаконно.\r\nНо соколи и ястреби често умишлено са мишена на стрелци.   Убиването на грабливи птици е престъпление, а наказанието за него може да включи затвор и солени глоби.     ", "date": "2019.11.08", "title": "Престъпни пари отиват за наблюдение на птици"}
{"url": "https://www.actualno.com/politics/ninova-uprekna-premiera-v-tejki-zavisimosti-po-povod-izbora-na-geshev-news_1404266.html", "text": "      С упрек към премиера в зависимости, лидерът на БСП Корнелия Нинова коментира в кулоарите на праламента на прецидента да върне кандидатурата на Иван Гешев за главен прокурор. Според нея няма политически мотиви в решението му, а конституционни. \"Той изпълни дадената му от Конституцията възможност\", заяви тя и използва случая да припомни позицията на БСП, изразена преди 3 месеца, че \"състезание с един участник не е истинско състезание и че единственият човек, който можеше да осигури истинско състезание е премиерът Борисов\". Надявахме се, подчерта тя - Борисов да прояви здрав разум и да внесе втора кандидатура. Уви, тежките му зависимости не му позволиха тази смелост. За нас той е участник в договорката за издигане на един единствен кандидат\", заяви Нинова. \"БСП в такива договорки не участва и законът не ни дава право нито да предлагаме, нито да въздействаме в процеса\", добави тя.      Обръщайки се към лидерите на другите партии Нинова призова: \"Не упражнявайте партиен натиск върху членовете на ВСС за партийни, икономически или лични интереси. Те са висши магистрати и трябва да действат водени единствено от закона, вътрешните си убеждения  и съвестта си. Нека те да решат оттук нататък как да процедират\".   Запитана дали ще пусне на среща при премиера хората, които вчера обяви, че били , след като той заяви лично да се заеме със случая, ако има такова нещо, Нинова бе категорична: „Тези плоски номера – не на нас!“ и поясни: „Човекът, който създаде този модел, който изпраща държавните институции на тези проверки  и за това мачкане, сега се явява спасител. Този номер го играе 10 години. Не на нас тези номера! Той ги праща, той ще ги спасява – някъде другаде да ги играе тези“. ", "date": "2019.11.08", "title": "Нинова упрекна премиера в тежки зависимости по повод избора на Гешев"}
{"url": "https://www.actualno.com/actualno/piar-li-si-pravi-prezidentyt-s-geshev-news_1404232.html", "text": "      Очаквано за мнозина, президентът Румен Радев не подписа указ за за следващия главен прокурор на България. Но недоверието относно мотивите на държавния глава си остава силно от тези, които вече няколко месеца протестират срещу Гешев и срещу процедурата за избор като цяло.      В кратката си реч вчера, 7 ноември, Радев всъщност изложи силни мотиви и те се припокриват с тезите на протеста. „Белег на демократичната държава е наличието на алтернативи при заемането на висши държавни длъжности”, каза Радев, критикувайки липсата на конкурент на Гешев. Освен това, той каза и друго: \"Въпреки това ясно законово положение, бяха публикувани множество становища от държавни институции, включително от изпълнителната власт, като МВР, ДАНС, ГДБОП. Така в разрез със закона превес над мнението на обществените организации взе масираната служебна институционална подкрепа\". С други думи – и той смята, че е нарушен чл. 173, ал. 8 от Закона за съдебната власт (ЗСВ) с купищата институционални декларации в подкрепа на Гешев – декларации, за които само съвестта на подписалите ги, ако изобщо ѝ обръщат внимание пред оправданието \"трябва да се живее\", е наясно доколко са съгласни, че Гешев е най-добрият избор! Само през последната седмица имаше още един повод за съмнение - припомнянето как и заради кого!\r\nСегашното решение на Радев обаче реално не го поставя под особен натиск, ако той в крайна сметка одобри Гешев, след като ВСС го гласува отново – нещо, което 99,99% пак ще се случи. При тази хипотеза, обаче, има и друга – Радев не е задължен от никакъв законов срок да подпише указа за утвърждаване на Гешев, каквото беше положението и преди да наложи вето. Точно тази вратичка и дали държавният глава ще я използва ясно ще покажат дали само от куртоазия върна кандидатурата или наистина смята за нередно всичко случило се при този избор и ще търси Конституционния съд (КС). КС може да бъде сезиран, за да каже дали става въпрос държавният глава да не отказва повторно предложение на ВСС на същия, отхвърлен кандидат или провеждане на повторна процедура от етап номинации, ако кандидатът е единствен и няма възможност за алтернативен вот. Ще покаже и друго – дали Радев може да излиза от орбита на БСП по особено важни въпроси, защото от този избор малко неща са по-важни в държавата, макар малцина да си дават сметка. Защото Корнелия Нинова беше пределно ясна в \"Лице в лице\" на bTV точно преди втория тур на местните избори – нашата квота във ВСС си гласува както си иска тя. Да, бе, да, напълно независима е – и освен всичко друго, тази квота много охотно застана на позицията на квотата на ГЕРБ, че и на другите политически квоти. Всичките приказки на света няма да заличат това впечатление на тотално сговаряне от парламентарните партии за незаобиколима подкрепа – само действия биха го променили, т.е. действия при второто гласуване във ВСС!\r\nДали ще има неочаквана развръзка или все пак логичното ще се случи и Иван Гешев ще стане главен прокурор? Радев още има голяма роля в сюжета!   Автор:   ", "date": "2019.11.08", "title": "Пиар ли си прави президентът с Гешев?"}
{"url": "https://www.actualno.com/business/nsi-prez-poslednite-12-meseca-ima-pokachvane-na-potrebitelskite-ceni-news_1404251.html", "text": "      Потребителите продължават да считат, че през последните дванадесет месеца има покачване на потребителските цени, но с по-слабо темпо в сравнение с оценките, регистрирани три месеца по-рано. Това съобщиха от Националния статистически институт (НСИ).Същевременно инфлационните очаквания на потребителите за следващите дванадесет месеца са по-слабо изразени.      През октомври 2019 г. общият показател на доверие на потребителите се покачва с 1.1 пункта в сравнение с юли, като при населението в градовете увеличението е 1.0 пункт, а при населението в селата - 1.6 пункта   Мненията на потребителите за в страната през последните дванадесет месеца, както и прогнозите им за следващите дванадесет месеца леко се подобряват - балансовите показатели нарастват спрямо предходното наблюдение съответно с 2.0 и 3.3 пункта.\r\nОтносно и оценките, и очакванията на потребителите, живеещи в градовете, бележат известно подобрение, докато мненията на населението в селата са по-неблагоприятни.  По отношение на безработицата в страната очакванията за следващите дванадесет месеца са, че тя ще остане приблизително на юлското си равнище.\r\nПоследната анкета отчита и позитивна нагласа в намеренията на потребителите относно извършването на разходи за „покупка или построяване на жилище (вила)“ и за „подобрения в дома“ през следващите дванадесет месеца.   Междувременно вчера от няколко стокови борси в страната съобщиха за . Причината, според производителите, е недостиг на месо поради епидемията от африканска чума при свинете. Само през септември цените са скочили с цели 45%. Това са най-високите цени на свинското за последните 10 години, отчитат и от Комисията по стоковите борси и тържищата, която следи равнищата на едро.    Според производителите и преработвателите месото ще поскъпва още до края на годината. По-осезаем ръст обаче търговците очакват напролет. По-скъпо ще купуваме и колбасите. ", "date": "2019.11.08", "title": "НСИ: През последните 12 месеца има покачване на потребителските цени "}
{"url": "https://www.actualno.com/america/facebook-oficializira-merkite-za-borba-s-falshivite-novini-za-prezidentskite-izbori-v-sasht-news_1404128.html", "text": "      Facebook в оповести публично мерките, които ще предприеме за борба с чуждестранна намеса и дезинформация онлайн на изборите през 2020 г. в САЩ, предаде БГНЕС.      Мерките включват по-добра сигурност на акаунтите на изборните служители, посочване на собствеността върху политическите страници и въвеждане на по-ясни правила за проверка на фактите, заяви социалната мрежа пред инвеститорите си.   \"Ние носим отговорност да спрем злоупотребите по изборите на намесата на нашата платформа\", се казва в текста, базиран върху на социалната мрежа в края на миналия месец от вицепрезидента на Facebook Гай Росен и други ръководители.\r\nЗасилените мерки, обявени за първи път от главния изпълнителен директор Марк Зукърбърг, бележат най-новите усилия на социалната мрежа да предотврати повторение на онлайн дезинформацията, която наруши изборите в САЩ през 2016 г.   ", "date": "2019.11.08", "title": "Facebook официализира мерките за борба с фалшивите новини за президентските избори в САЩ"}
{"url": "https://www.actualno.com/smolyan/za-praznika-si-policai-ot-chepelare-izdignaha-pilon-s-bylgarskija-tribagrenik-news_1404156.html", "text": "      Служители от Районното управление на Чепеларе издигнага пилон и развяха родния трибагреник, който да посреща жителите и гостите на община Чепеларе. По този начин те решиха да посрещнат професионалния празник на българската полиция – 8 ноември, . Служителите на реда изградиха пилона и осигуриха националния флаг по собствена инициатива и със собствени средства и от днес българското знаме ще посреща всички преминаващи през село Хвойна, съобщиха от ОД на МВР - Смолян.      „Използваме приятния повод да поздравим всички полицейски служители с техния професионален празник. С ежедневния си труд, постоянство и всеотдайност те допринасят за постигането на положителни резултати в борбата срещу престъпността, защита на правата и свободите на гражданите и опазването на техния живот и имущество. Българският полицай носи своята морална и професионална отговорност с ясното съзнание, че службата му е символ на доверие и обществен респект, се казва в прессъобщение на ОД на МВР – Смолян“, се казва още в съобщението. ", "date": "2019.11.08", "title": "За празника си полицаи от Чепеларе издигнаха пилон с българския трибагреник"}
{"url": "https://www.actualno.com/business/goranov-zashtiti-budjeta-i-s-argument-che-e-vreme-da-se-vdigat-mestni-danyci-i-taksi-news_1404163.html", "text": "      Приходите като дял от БВП за догодина растат, така че е несъстоятелно да се говори за по-малко амбициозна цел. Нито един лев преизпълнение на приходите не се харчи от правителството – то може да размества по пера. А г-н е по-силен по разходната част – това заяви финансовият министър Владислав Горанов във връзка с държавния бюджет за догодина.      Горанов не пропусна да каже отново, след вчера, че местните данъци са изключително ниски и е редно кметовете да се замислят за вдигането им, а не да искат например приходи от тол такси, за да поддържат инфраструктура. На въпрос дали обществото е готово да приеме такова вдигане на данъци, финансовият министър отговори, че сега, в началото на новия мандат, е времето да се обясни, че където живеят повече хора, ще трябва да се плащат повече местни данъци за по-добър живот.   \"И като номинален размер, и като данъчна основа, и като данъчна ставка са изключително ниски, за да се поддържа общинска инфраструктура”, заяви Горанов, който предупреди, че намаляването на данъци, индикирано от някои кметове, е лесно, но след това местната власт да не идвала пред правителството да иска пари. Финансовият министър видя в такова поведение \"погрешно възпитание\", което внушава на българите, че има \"безплатни блага\".\r\nМинистърът не видя като допълнително харчене \"разместването\" на пари  по сектори. \"Не е ли нормално оперативният мениджмънт, при недай си Боже  кризи, да има възможност да решава\", попита Владислав Горанов риторично  пред Нова телевизия. \"Коледа ще има – тази прогноза е устойчива\", заяви  още той във връзка с пенсионните бонуси по празниците в края на  годината. Повече подробности вижте в !  По въпроса кога ще догоним средното ниво на икономическо развитие в  ЕС, Горанов се върна на факта, че след 1989 година до 2002 година  България постоянно потъва и чак през 2002 година се връща на  икономическото ниво от 1989 година. Според него, при това положение няма  как да искаме да сме дори като бивши комунистически държави, защото те  не са загубили толкова години като нас – и то от \"тези, които сега  претендират да са алтернативата\". \"Няма да сме по-успешни, ако не сме  образовани – късно го осъзнахме\", коментира още финансовият министър,  казвайки, че сега държавата има повече фокус върху образованието. Политически оценки    Що се отнася до връщането на за главен прокурор, Горанов отвърна, че посреща решението на президента Румен Радев със спокойствие. \"Процедурата е описана в закона и Конституцията, до президента винаги ще стигне един човек\", многозначителен беше финансовият министър. Горанов определи избора на Гешев за балансиран и подчерта, че ако правосъдният министър предложел кандидатура и тя бъде избрана, щяло да тръгнат спекулациите, че правителството се меси в избора на главен прокурор.    На изричен въпрос когато за нещо имаш само един кандидат и това не хвърля ли съмнение, Горанов се оправда, че не е част от Прокурорската колегия на ВСС и не знае как се е стигнало до кандидатура само на Гешев, но изрази убеденост, че първо са разисквани различни варианти.\r\nПо отношение на \"Демократична България\", Горанов така и не отговори конкретно колко трябва избирателите на политическото обединение да са намразили ГЕРБ, за да подкрепят Мая Манолова за кмет на София. Вместо това, финансовият министър видя \"его върху его\" при \"Демократична България\" и почна да размишлява що е то дясно и ляво. \"Размишления и внушения в малките фуги вместо големите булеварди\", продължи Горанов и подчерта, че имало кампания за дискредитиране на Йорданка Фандъкова, за да се овладее в София и да се тръгне към промяна на властта на национално ниво. Има изхабяване на ГЕРБ, призна Горанов, но не такова, каквото се искало на недоброжелателите на партията.\r\nГоранов похвали и експрезидента , който, според него, почнал да еволюира към един вид правилни позиции, след като вече не е президент. Финансовият министър не можа и да си представи, че Борисов ще се цели в мястото на президент през 2021 година.   Владислав Горанов посочи и, че е възможно да е имало консултации с Дани Каназирева в Пловдив още в предизборната компания, но той не знаел. И уточни, че в смесените райони с ДПС \"понякога\" битката преминавала от политическа във физическа, което било извън здравия разум. ", "date": "2019.11.08", "title": "Горанов защити бюджета и с аргумент, че е време да се вдигат местни данъци и такси"}
{"url": "https://www.actualno.com/society/srednata-vyzrast-na-raboteshtite-v-jaslite-i-gradinite-e-54-godini-news_1404110.html", "text": "      Почти всяка четвърта медицинска сестра, работеща в детска ясла или градина е в пенсионна възраст. Това сочат данните на Българската асоциация на професионалистите по здравни грижи.      Общият брой на медицинските специалисти, които работят в е 4412 души. Около 1000 от тях са пенсионерки. Средната възраст на работещите в яслите и градините е 54 години.   Основните причини, заради които специалистите избягват да работят там са ниските заплати, големият брой деца, високите изисквания на родителите и отговорността за живота и здравето на децата, която няма с кого да споделят.\r\nРумяна Владева е сред най-младите в екипа медицински сестри в ясла \"Мечо Пух\".  \"Моята работа в тази сфера е от 5-6 години като период. Смятала съм, че ако обикна едно дете и му го показвам, родителят ще го приеме на прима виста, но съвсем не е така\", споделя Румяна Владева пред bTV.\r\nОсвен недоверието на родителите се добавят ежедневният стрес и сравнително ниското заплащане, което прави професията още по-трудна.   \"Трябва огромно търпение, което понякога се изчерпва, вярно, че е така. Трябва да се полагат усилия да се потискат тези моменти на нервност\", допълни Румяна Владева.    За да намали стреса за колегите си, директорката приема всяко ново дете в различен ден. Признава, че заради случаите с насилие над деца, родителите са по-мнителни.\r\nВижте повече за последния случай на насилие над дете в столична ясла в  ", "date": "2019.11.08", "title": "Средната възраст на работещите в яслите и градините е 54 години"}
{"url": "https://www.actualno.com/smolyan/finansist-1-na-obshtina-smoljan-stana-predsedatel-na-obs-news_1404307.html", "text": "      Венера Аръчкова – финансист №1 на община Смолян през последните осем години, бе избрана за председател на новия местен парламент.      Днес се състоя официалната церемония по полагане на клетва на избрания за трети мандат кмет на Смолян Николай Мелемов, кметовете на населени места и общинските съветници.\r\nТя започна с химните на България, на Европейския съюз и на Родопите - „Бела съм, бела, юначе“ в изпълнение на ансамбъл „Родопа“.\r\nКогато председателят на ОИК Симеон Велинов съобщи решението, с което се определя кой е избран за кмет, всички станаха на крака и бурно аплодираха Николай Мелемов.  Той отново благодари на всички смолянчани за доверието, което му гласуваха за трети мандат. „За мен това е една огромна отговорност. Неслучайно в момента се вълнувам много повече от 2011 г. при първата клетва, защото доверието трябва да се защитава всеки ден. И аз искам да заявя пред всички вас, че искам да управлявам с всеки един гражданин на Смолян. Затова вратите на моя кабинет ще бъдат отворени винаги. В ОбС ще предлагам решения, които са в интерес единствено и само на нашите съграждани и на нашия град, защото доверието наистина е голяма отговорност. Доверието е и един шанс на всеки от нас да остави следа, да направи нещо позитивно за развитието на Смолян“, каза кметът.\r\n„Резултатите от изборите показаха, че сме на прав път, че посоката е правилна, но че темповете трябва да бъдат ускорени и всички заедно да направим така, че Смолян да стана все по-красив, по-уютен, по-приветлив, за да може на нашите деца и внуци да оставим красив и подреден град, добро място за живеене и където винаги ще бъдем заедно с една единствена цел - да обичаме Родината и нашия град“, изтъкна Мелемов.     Емоционално бе и словото на областния управител, който по закон свиква първото заседание на новоизбрания местен парламент.\r\n„Местните избори приключиха, емоциите от предизборната кампания и изборния ден лека- полека затихват и колкото по-бързо затихнат, толкова по-добре. Със своя вот смолянчани посочиха своите избраници и им повериха  една огромна  отговорност, която същевременно е чест и дълг за всеки от вас. Категоричен е изборът на Николай Мелемов за трети кметски мандат. Това е знак, че смолянчани одобряват посоката, в която върви Смолян. Оценяват по достойнство усилията за обновена инфраструктура, качествено образование и по-добри услуги от местната власт. Но е факт, че днес хората са много по информирани и изискващи. Затова е необходимо да се работи още и още. Сетивата ти трябва ежедневно да са отворени  да чуваш какво ти казват твоите съграждани, какво изискват, за какво мечтаят. Успешният управник прави точно това“, каза Славов.\r\nНа кмета той подари икона на св. Архангел Михаил - военачалник на цялото небесно войнство от ангели и архангели.\r\nСлавов призова всички да не късат връзката си с хората, които са ги изпратили в управлението.\r\n„Говорете с тях честно и откровено, а щом поддържате контактите си с хората и ще чувате техните болки. Нямам съмнение, че това ще ви мотивира да излезете от частно партийните си пристрастия, да търсите всевъзможните начини да откликвате на проблемите на хората. Имайте принципно отношение към Смолян,  към устойчивото развитие на общината. Защитавайте всеотдайно обществените интереси. Нека Смолян бъде вашата обединителна кауза и докажете това с действията и с решенията си.  Не търгувайте с интересите на смолянчани, не търгувайте с вашето собствено достойнство!“, посъветва ги още областният управител.   Тържественото заседание бе водено от най-възрастния съветник Димитър Ангелов.  Под негово ръководство бе избрана комисия, която да проведе избор на председател на Общинския съвет.\r\nЕдинствената кандидатура за председател на новия местен парламент направи Ангел Безергянов от групата на ГЕРБ. Негово бе предложението на този пост да застане Венера Аръчкова. „Познавате личността, общественика и политика Венера Аръчкова. През 2007 за първи път тя става част от Общинския съвет. След това е директор на финансовата дирекция в общината, зам.-кмет на финансите, човек с авторитет и доказана обществена подкрепа. Тя има особена заслуга за финансовата стабилност на Община Смолян и под нейно ръководство бяха стопи над 10 млн. лв.“, каза Безергянов.\r\nАръчкова беше избрана за пръв сред равни с одобрението на 16 от 29-те съветника.\r\n“За мен е голяма чест, че днес дадохте своето доверие към моята личност. Мисля, че с моя професионален опит и мъдрост съм доказала, че работя в името на гражданите, в името на Община Смолян и в името на България. Нека да бъдем единни, защото съединението прави силата\", каза тя след като бяха съобщение резултатите.  ", "date": "2019.11.08", "title": "Финансист №1 на община Смолян стана председател на ОбС"}
{"url": "https://www.actualno.com/cars/ucheni-napraviha-akumulator-kojto-se-zarejda-za-10-minuti-news_1404161.html", "text": "      Американски учени са разработили нов тип акумулатор за електромобили, който може да се зарежда напълно само за 10 минути дори при екстремни температурни условия и това по никакъв начин няма да се отрази на работоспособността му.      С новият акумулатор електромобилите ще могат да изминават до 500 км с едно зареждане (в момента подобен пробег предлагат само топ-версиите на моделите на Tesla, докато при останалите той е около 400 км). Създателите на батерията твърдят, че тя може да се зареди и разреди напълно 2500 пъти, което означава пробег от около 1 млн. км.   Освен това, стойността на новият акумулатор е само с 0,46% по-висока от цената на предлаганите към момента устройства. Екипът, създал батерията, смята, че нейното бързо внедряване в производство и излизане на пазара ще направи електрическите автомобили още по-привлекателни за хората.\r\nПробив при акумулаторите направи и британският инженер Тревър Джаксън, който твърди, че е успял да разработи батерия, която може да осигури пробег от 2400 км. Според него, за да се постигне подобен резултат, вместо литиево-йонна батерията трябва да е алуминиево-въздушна.  Идеята на британеца е неговото изобретение да може да се купи във всеки супермаркет.  Компанията Austin Electric вече проявява интерес към този продукт и се заема с промоцията му, като се планира алуминиево-въздушната батерия да се появи на пазара през следващата година. ", "date": "2019.11.08", "title": "Учени направиха акумулатор, който се зарежда за 10 минути"}
{"url": "https://www.actualno.com/america/novo-reshenie-dava-pyt-za-svoboda-na-emblematichen-bivsh-prezident-na-brazilija-news_1404129.html", "text": "      Върховният съд на Бразилия отмени решение, според което осъдени престъпници трябва да влязат в затвора, след като загубят първото си обжалване. С това беше проправен пътя левият бивш президент на страната Луиз Инасио Лула да Силва към свободата, съобщи АФП, цитирана от БГНЕС.      Решението означава, че хиляди осъдени могат да бъдат освободени от затвора, включително Лула, който е сред десетките политически и бизнес лидери, арестувани в рамките на мащабно разследване за корупция. Те ще останат свободни, докато не са изчерпали правото си да обжалват присъдата си - което според критици може да отнеме години в случаи, в които са замесени хора с много пари.   Предвид решението, адвокатите на Лула поискаха \"незабавното освобождаване\" на бившия президент.\r\nРешението, прието с гласовете на 6 от 11-те висши магистрати, е удар за разследващите по знакови дела за корупция, което се радва на подкрепата на много обикновени бразилци, на които им е омръзнало от корумпирани лидери.   ", "date": "2019.11.08", "title": "Ново решение дава път за свобода на емблематичен бивш президент на Бразилия"}
{"url": "https://www.actualno.com/cite/vseki-edin-sledvasht-vot-e-po-truden-ot-predhodnija-zashtoto-se-natrupva-nedovolstvo-news_1404164.html", "text": "       \"Всеки един следващ вот е по-труден от предходния, защото се натрупва недоволство.\" Това каза кметът на Бургас Димитър Николов в интервю за bTV.       ", "date": "2019.11.08", "title": "Всеки един следващ вот е по-труден от предходния, защото се натрупва недоволство"}
{"url": "https://www.actualno.com/plovdiv/emblematichnijat-kvartal-kapana-gree-vyrhu-medal-ot-srebyrna-kolekcija-news_1404007.html", "text": "      Старинна сграда от емблематичния квартал на Пловдив „Капана“ се усмихва от лицето на уникален сребърен медал. Той представлява най-новото ювелирно изделие на инвестиционния и колекционерски пазар у нас. Медалът е 4-ият шедьовър от възпоменателна колекция с общо 5 мотива, изобразяващи най-разпознаваемите културни и архитектурни символи на града под тепетата. 24-грамовото бижу с изписано на латиница име „KAPANA“ има на гърба си логото „Пловдив - Европейска столица на културата 2019“. Отсечено е в лимитирана серия от 3 хиляди бройки, обявиха от компания „Булминт Холдинг“, инициираща създаването на инвестиционните продукти, и вече е в продажба на .       Съвсем скоро предстои да бъде изработен и последният 5-и медал.  Реализирането на цялата колекция, от която през лятото бяха изсечени „Античен театър“, „Римски стадион“ и „Хисар капия“, е в партньорство с фондация „Пловдив 2019“ и община Пловдив.\r\nИзборът на мотив, именно от тази градска зона за лице на 4-ия медал, е обусловен от неговата специфична роля в миналото и настоящето на Пловдив. Създаденият през 15-и век квартал „Капана“ се намира в същинския център на града и съсредоточава занаятчийския еснаф около бившите Централни хали. Наречен е така заради своеобразната плетеница от малки улици. Проект от 2014-а превръща „Капана“ в квартал на творческите индустрии, обвързвайки го с избирането на Пловдив за Европейска столица на културата. В момента, като едно от най-привлекателните места в града, кварталът се явява мост между отминалата епоха на занаятчийството и съвременната култура.   В центъра на композицията на медал “KAPANA” е сграда от началото на ХХ-ти век. Характерният облик на този стил е типичен за повечето сгради в това невероятно място. Въпреки малкият размер на монетата с голяма прецизност са изработени всички детайли по фасадите на къщите. За да се почувства артистичната атмосфера, на преден план преминават флагчета, превърнали се в отличителен белег за облика на „Капана“. Сградите и флагчетата са с матова повърхност, а фонът пред и над архитектурата, както и под буквите, е блестящ гланц. Този контраст допълнително подчертава сложния силует на сградата.\r\n„От квартал „Капана“ в миналото тръгват тенденции, формира се вкус на поколенията към непреходното, към културата. Стремежът ни е да скрепим още по-здраво връзката с традициите, възпитавайки младите хора в нови ценности. Увековечаването на уникалното културно наследство е една от тях. Затова колекционирането и подаряването на такива медали става все по-популярно. Изделията от сребърната колекция са ценни сами по себе си, както и със своите послания – превръщат в произведения на изкуството символни места от най-стария жив град в Европа и културна столица на континента за 2019 година“, споделят от „Булминт Холдинг“.    Автор на художествения проект на медала „KAPANA“, както и на „Римски стадион“ и „Хисар капия“ от сребърната колекция, е Иван Тодоров от студио „Ивел Арт”. Медалът „KAPANA“ има размери като предните 3 изделия от колекцията. За изработката е използвано сребро с проба 925. Диаметърът на медала е 38,6 мм и има гладък кант. Изкусните мат-гланц гравюри са изработени в т. нар. „proof“ или висше качество. Всеки сребърен медал от колекцията е придружен със сертификат за качество в тематично оформена луксозна опаковка. За постигането еталонна съвършеност експертите на „Булминт Холдинг“ прилагат най-модерните в световен мащаб методи на монетосечене. Изделията от колекцията нямат номинална стойност, затова се наричат медали, уточниха от компанията.\r\nПредстоящото изсичане на 5-ия мотив от колекцията се явява своеобразна кулминация на идеята за претворяването във висококачествено сребро на пловдивски символи. На лицевата му страна ще бъдат изобразени в обща композиция няколко от най-значимите от тях. Петият медал ще бъде по-луксозен, с по-голям диаметър и тегло, обясняват от „Булминт Холдинг“. За разлика от останалите изделия в сребърната колекция единствено неговият надпис „Древен и вечен“ ще бъде на кирилица.    Закупуването на изделия от типа „KAPANA“ и останалите от сребърната колекция е удачен инвестиционен ход, уверяват финансови експерти. От естетическа гледна точка ювелирният медал сам по себе си е оригинален предмет, който би могъл да бъде поднесен като атрактивен подарък за близки и дори за официални лица.\r\nНякои от търговските обекти, в които се продава колекцията, е точно в центъра на квартал „Капана“ – в бижутерско ателие на ул. “Златарска“ 5 и на ул. \"Железарска\" № 7. Сребърните медали могат да се закупят от търговската мрежа на „Булминт Холдинг“ в цялата страна, както и онлайн от сайта на компанията . ", "date": "2019.11.08", "title": "Емблематичният квартал „Капана“ грее върху медал от сребърна колекция"}
{"url": "https://www.actualno.com/politics/dimityr-uzunov-nedovolnite-pri-izbora-na-cacarov-i-sega-sa-nedovolni-news_1404166.html", "text": "      \"Напълно спазена е процедурата за избора на главен прокурор. Държавният глава не е длъжен да мотивира указа, но на практика той изложи кратки мотиви. При второ успешно гласуване държавният глава няма да има друг изход, освен да подпише указа за назначаване на избрания кандидат. \"Това обясни бившият председател на ВСС Димитър Узунов в интервю за bTV.      \"Законът не въвежда като необходимо условие задължително участие на повече от едно лице. Следователно и процедура с един участник е законосъобразна\", поясни още Узунов.   „Когато избирахме Сотир Цацаров за главен прокурор имаше две кандидатури. Тези, които днес са недоволни, и тогава не бяха доволни. Следователно не е това истинският мотив\", допълни още той. \r\nПо думите му на протестите срещу дори са използвани плакати от времето на Цацаров.  Според него най-странният мотив на Румен Радев е относно подкрепата на МВР и ДАНС.\r\n\"Да казва, че подкрепата на институциите е негатив, а липсата на подкрепа на неправителствения сектор в лицето на Българския хелзински комитет, да е позитив - не разбирам това\", коментира още Димитър Узунов.   Припомняме, че сега ВСС трябва да насрочи ново заседание и пак да гласува кандидатурата на Иван Гешев. Ако отново има одобрение т.е. поне 17 гласа от 25 членове на ВСС, Румен Радев е задължен да подпише указ за назначаването на Гешев за главен прокурор. Ако ли не, цялата процедура почва от самото начало - с нови номинации и съответните изслушвания. При повторно одобрение от ВСС, президентът няма законово установен срок да подпише указа т.е. би могло да се стигне до оспорване в Конституционния съд на избора и съответно да изтече мандата на сегашния главен прокурор Сотир Цацаров, който приключва в края на януари, 2020 година.    Какви бяха мотивите на президента за връщането на кандидатурата на Иван Гешев за главен прокурор може да видите в  ", "date": "2019.11.08", "title": "Димитър Узунов: Недоволните при избора на Цацаров и сега са недоволни"}
{"url": "https://www.actualno.com/curious/vijte-naj-prodavanite-albumi-v-sasht-za-poslednite-50-godini-video-news_1404004.html", "text": "      На интересно видео попаднахме в социалните мрежи. Клипчето с продължителност малко под 10 минути, проследява най-продаваните групи и изпълнители на в САЩ за последните 50 години.      Красива графика ни показва как са се изменяли челните позиции, като всяка година е разделена на четири периода. Групи като The Beatles, Led Zeppelin и Pink Floyd през 70-те, изпълнители като Michael Jackson, Madonna и Elton John през 80-те, та до съвременни имена като Rihanna, Adel и Drake.         ", "date": "2019.11.08", "title": "Вижте най-продаваните албуми в САЩ за последните 50 години (ВИДЕО)"}
{"url": "https://www.actualno.com/cosmos/astronomi-nabludavaha-unikalno-javlenie-news_1404140.html", "text": "      Учени наблюдаваха масивно изтичане на газ от галактика, който се намира на стотици хиляди светлинни години от нас. Това се случва за първи път и е първото пряко доказателство за това как галактическите ветрове захранват околната звездна система и създават гигантски облаци, съобщи Science Alert.      Обект SDSS J211824.06 + 001729.4 представлява две сблъскващи се галактики, които образуват една компактна, но масивна галактика. Такива сливания водят до рязък скок в образуването на нови звезди поради натрупването на значително количество газ. Младите звезди генерират вятър - отлив на материята в междузвездното пространство. Това, както и свръхновите образуват галактически вятър с по-голям мащаб, предаде БГНЕС.   Изследователите от обсерваторията в Хавай са идентифицирали зона с горещ йонизиран кислород, която обхваща 52 милиарда квадратни светлинни години. Освен това има два отделни потока, които образуват симетрична структура с температура 10 хиляди келвина от газ, обогатен с метал. Единият поток е възникнал преди 400 милиона години и се движи със скорост 1400 километра в секунда, а другият, образуван преди около седем милиона години, развива скорост до 2100 километра в секунда. ", "date": "2019.11.08", "title": "Астрономи наблюдаваха уникално явление"}
{"url": "https://www.actualno.com/analysis/poveche-ot-polovinata-rusnaci-ne-znajat-koj-e-postroil-berlinskata-stena-news_1403940.html", "text": "      Практически всеки руснак знае или е чувал за падането на Берлинската стена през 1989 година, но повече от половината (60%) се затрудняват да отговорят кой я е построил. Това показват данните от анкета на Всеруския център за изучаване на общественото мнение (ВЦИОМ), проведена по случай 30-тата годишнина от това събитие, предава ТАСС.      В отговор на въпрос за причините за това събитие, руснаците отговарят, че до това е довела смяната на политическия курс на СССР (17%), решението на Михаил Горбачов (13%), недоволството на жителите на Германия (11%), затоплянето на отношенията между страните (5%) и политическите промени по света (5%).   „Най-често руснаците казват, че по време на падането на Берлинската стена са реагирали положително на това събитие (28% през 2019 г. и 32% през 2009 и 2005 г.) От 11% до 15% през различни години твърдят, че тогава не са успели да преценят ситуация, а от 10% до 14% виждат плюсове и минуси в това събитие. Само от 4% до 8% през различните години заявяват предимно негативно отношение към падането на Берлинската стена“, се казва в материала на ВЦИОМ.\r\nМненията на руснаци относно последствията от падането на Берлинската стена за СССР са разделени. Повече от една трета от анкетираните (37%) смятат, че падането й има положителни последици, други 35% са на противоположно мнение. В същото време проучването показа, че руснаците се отнасят по-скоро положително към изтеглянето на съветските войски от Германия (44%), а не отрицателно (28%). Освен това почти една трета от анкетираните (31% срещу 44% през 2009 г.) посочиха, че виждат в обединението на Германия повече предимства за интересите на Русия, отколкото минуси.     За Берлинската стена        Берлинската стена се превърна в един от символите на Студената война. Тя е издигната през 1961 г. по инициатива на ръководителя на Германската демократична република Валтер Улбрихт и с одобрението на ръководството на Съветския съюз на фона на масов отлив на работна ръка и млади специалисти към Западна Германия. Според някои сведения до началото на 60-те години около 1,6 милиона германци са избягали на Запад. Когато започнаха да се разпространяват слухове, че правителството на Източна Германия ще предотврати по-нататъшната миграция с помощта на ограда, Улбрихт изрече фраза, която по-късно стана популярна: „Никой няма намерение да строи стена“.\r\nВъпреки това през нощта на 13 август преди 58 години Берлин е разделен от първата ограда с бодлива тел. Изграждането на бетонни конструкции започна по-късно - на 18 август. Впоследствие стената става все по-непристъпна, превръщайки се по-скоро в гранична зона, състоща се освен от самата стена, от ров, противотанкови укрепления, стражеви кули и минни заграждения.\r\nСлед като Унгария отвори границите си през 1989 г. на фона на перестройката в Съветския съюз, 15 хиляди източногерманци избягаха от ГДР през територията на своите съседи за три дни. Берлинската стена всъщност загуби значението си - вече не беше в състояние да сдържа населението на социалистическата държава.\r\nГюнтер Шабовски, член на Политбюро на Централния комитет на Социалистическата обединена партия на Германия, обяви новите правила, предвиждащи свобода на движение за гражданите на ГДР на пресконференция на 9 ноември 1989 г. Стотици хиляди източногерманци, въпреки късния час, се втурнаха с радост към контролните пунктове на границата между Западен Берлин и столицата на ГДР. Първата бариера беше открита същия ден в 22:30 местно време. Този ден се счита за дата на падането на Стената.        ", "date": "2019.11.08", "title": "Повече от половината руснаци не знаят кой е построил Берлинската стена"}
{"url": "https://www.actualno.com/healthy/d-r-angel-kunchev-deloto-za-nevaksiniranoto-dete-shte-byde-specheleno-na-sledvashtata-instancija-news_1404179.html", "text": "      \"Ще обжалваме това , трябва да възтържествува справедливостта и вярвам, че това ще стане.\" Това каза в интервю за bTV държавният главен инспектор д-р Ангел Кунчев.      По думите му това съдебно решение е прецедент и на Балканите, и страните от Западна Европа.   Според Кунчев се цитира само една част от конвенцията, а се забравя една точка, в която пише, че когато заплашваш останалите и тяхното здраве, предните правила не важат.\r\nСпоред държавния здравен инспектор това съдебно решение ще бъде отменено на по-горна инстанция, но е лошо, че то разколебава и плаши родителите.  По думите му подобно решение заплашва не имунизираните деца, а тези, които не мога да бъдат ваксинирани поради медицински причини:\r\n\"Не е малък процентът на тези деца, те имат отделни заболявания или алергии към отделните компоненти на ваксината и не могат да бъдат ваксинирани и децата, т. нар. \"нонреспондери\" и не създават достатъчен имунитет. Избягвам да се забърквам в юридическата страна и термините, но от медицинска гледна точка няма никакво двоумение за това какво трябва да се прави. Аз съм уверен в крайния изход, но дадохме излишна храна за тези дебати, което още повече разколебава и плаши родителите.\", каза още Кунчев.   Припомняме, че съдът в Сливен Според решението на магистратите спирането му е проява на дискриминация.До казуса се стигна след сигнал на майка от сливенска детска градина за детето на отец Евгений Янакиев. Той отказва да ваксинира осмото си дете. Причината е, че едно от другите му деца е получило усложнение след ваксина за морбили.    След родителския сигнал се стига до съд и отецът печели делото. Така дебатът за и против ваксините отново излезе на дневен ред, но вече и със съдебно решение по въпроса. ", "date": "2019.11.08", "title": "Д-р Ангел Кунчев: Делото за неваксинираното дете ще бъде спечелено на следващата инстанция"}
{"url": "https://www.actualno.com/politics/dimityr-nikolov-ne-se-opravdaha-ochakvanijata-che-tezi-izbori-shte-sa-pagubni-za-gerb-news_1404183.html", "text": "      \"Очаквахме подкрепата на градската десница в София. Поведението им ни учуди. Аз винаги съм намирал подкрепа в десните партии. Имали сме диалог и подкрепа от тях.\" Това каза заместник-председателят на ГЕРБ и кмет на Бургас Димитър Николов в интервю за bTV.      По думите му най-логично е партии, които изповядват дясно демократични ценности да имат общи мостове помежду си.   \"Този вот не е протестен. Имаше опити за внушение, че тези избори ще са пагубни за ГЕРБ. Тези очаквания не се оправдаха. Не може да се нарече пропукване спечелването на изборите за местна власт. Ние го наричаме успех\", категоричен е един от най-успешните градоначалници у нас. Николов се аргументира: \"Увеличихме кметовете си и общинските си съветници.\"\r\nНиколов коментира и загубите на ГЕРБ в някои райони:  \"Когато се получи едно отдалечаване от реалностите на една община, когато не решаваш проблемите на хората, когато си част от проблема, а не от решението, се получава загуба. Тези избори са изключително мажоритарни. За съжаление загубихме и такива общини. Имаше индикации за едно разделение между местната администрация и кмета. Правим си анализи. Обръщаме повече внимание на тези места, в които сме загубили, за да отстраним тези слабости.\"\r\nВ коментар за ромския вот кметът на Бургас заяви:   \"В един от кварталите, кандидатът за общински съветник е директор на училище и се ползва с доверие сред местното население. Ако някой има сигнал за купуване на гласове, трябва да се подаде сигнал, в противен случай става дума за набеждаване и клевети.\"    \"Необходимо е да има реформа вътре в самата партия. На местната власт беше дадена голяма свобода. Може би това даде катализатора. ГЕРБ даде по-голяма самостоятелност и свобода и това се оцени от редовите членове и те дадоха всичко от себе си, за да спечелим. Тази свобода, която бе дадена, заработи\", каза още той. ", "date": "2019.11.08", "title": "Димитър Николов: Не се оправдаха очакванията, че тези избори ще са пагубни за ГЕРБ "}
{"url": "https://www.actualno.com/politics/jivko-todorov-tova-e-poslednijat-mi-mandat-kato-kmet-na-stara-zagora-news_1404171.html", "text": "      \"За себе си смятам, че човек има определен капацитет от време, който може да използва за положителни промено, и той не бива да се задържа много време на едно място. Аз карам трети мандат, но съм още на 38 години и смятам, че времето е пред мен. За себе си смятам, че това трябва да бъде последният ми мандат. Не бива да продължавам прекалено дълго, и да смятам, че този пост е завинаги мой. Не че не ми харесва, но си давам сметка, че ми трябва предизвикателство.\" Това каза пред БНТ Живко Тодоров старият нов кмет на Стара Загора и член на Изпълнителната комисия на ГЕРБ.      Който сечувства уморен трябва да се оттегли, така той коментира анализа на някои политолози, че в партията се наблюдава умора от управлението.   Един кметски избор е силно мажоритарен, и там, където е имало отпускане, загубихме - като Благоевград, Русе, Видин, обясни Тодоров.\r\nВъпреки добрите резултати обаче се очакват промени в партията, нови правила и чистки в ГЕРБ. \"Защото понякога има срастване с властта.  Някои хора започват да вярват силно, че те единствено могат да представляват хората. Повярва ли си някой по този начин, той е свършил за властта. Властта не е вечна.\", обясни Живко Тодоров. Няма да се слага ограничение, ако си изкарал трети мандат да не можеш да се кандидатираш, това няма да е абсолютно правило, а по преценка, коментира още той.  Промени в ГЕРБ имаше и преди изборите и то се вижда, че в тези региони имаме по-слаби резултати, коментира Тодоров случилото се в партията преди местния вот през октомври.\r\nХубаво е, че премиерът разполага има много кадри на разположение, с които може да работи и които да лансира. Това е силата на една партия, тя не е в една личност, кометира още Тодоров. За \"Демократична България\": \"Те сестрински партии ли са на ГЕРБ в ЕНП или не? Ако са такива, е нормално на втори тур поне да има сътрудничество. Десните партии би трябвало да работят заедно, когато става дума за правене на политика в държавата. За съжаление, не виждаме това. А дна политика напук: само и само да бъде унищожен определен кандидат или ГЕРБ като дясна сила. Те виждат единствената аси перспектива през това, което е жалко.\"       Какво каза за демократите лидерът на ГЕРБ и премиер Бойко Борисов можете да видите  Какво да очакват старозагорци от този мандат?  Многофункционална спортна зала. Тя ще бъде построена в новия парк до няколко седмици започва националния конкурс за проекта за сградата. Следващата година \"премиерът е обещал\" да отпусне държавни средства за построяването й, защото тя е непосилна за общинския бюджет, обясни Тодоров. Вече започва изграждане на инфраструктурата около мястото, където ще бъде построена сградата. Преустрояват се бул. Славянски ,ул. Капитан Петко войвода и ул. Христо Ботев. Ремонти ще има и на зоопарка, на летния театър, на т.нар. руски пазар, на гарата.\r\nПродължава събарянето на незаконни ромски жилища в кв. Лозенец и не само там в града. На пролет 100 заповеди ще бъдат изпълнени, защощто някои от тях са обжалвани в административния съд. По думите на Тодоров до година и половина ще сеизчистят всички незаконни простройки в целия град, включително и в Кольо Ганчев и кв. Чумлека. Ромските семейства с жителство в Стара Загора ще получат общински жилища. Другите от Сливе, Ямбол и Нова загора няма да получат тази възможност, обясни кметът.      Живко Тодоров се надява програмата за саниране да продължи. Той очаква пари в държавния бюджет да бъдат заделени. Според него има манипулация в това, че санирането е било некачествено и че програмата не е била ефективна. ", "date": "2019.11.08", "title": "Живко Тодоров: Това е последният ми мандат като кмет на Стара Загора"}
{"url": "https://www.actualno.com/balkani/44-po-rihter-razlulja-dubrovnik-news_1404181.html", "text": "       с магнитуд от 4.4 по скалата на Рихтер бе регистриран в хърватския град Дубровник, предава БГНЕС.      Епицентърът на труса  е на 38 км. западно от града. Местните власти съобщават, че няма пострадали и материални щети от земетресението, което е станало в 2.30 часа тази нощ.    ", "date": "2019.11.08", "title": "4.4 по Рихтер разлюля Дубровник "}
{"url": "https://www.actualno.com/asia/edva-12-ot-rusnacite-jivejat-zdravoslovno-news_1404180.html", "text": "      Делът на руснаците, , е 12%, по данни на Росстат, съобщава БГНЕС.      Най-много такива граждани живеят в Ингушетия - 48,8%. На второ място е Крим (29,2%), Адигея на трето (28,8%).\r\nСлед челните пет региона в тази класация също са включени Чувашия (24,7%) и Воронежска област (24,2%).\r\nОтбелязва се, че този показател е бил включен във Федералния план за статистическа работа в края на 2018 г. като част от националния проект „Демография“.  Според метода на изчисляване, начело на условията за здравословен начин на живот е да си непушач, да консумираш и употребата на не повече от пет грама сол дневно, както и заниманията с  адекватна физическа активност. При това се допуска алкохол в рамките на 168 грама чист етанол на седмица за мъже и не повече от 84 грама за жени. ", "date": "2019.11.08", "title": "Едва 12% от руснаците живеят здравословно "}
{"url": "https://www.actualno.com/politics/parlamentyt-prekrati-pylnomoshtijata-na-hristo-grudev-kato-naroden-predstavitel-news_1404194.html", "text": "      София. Парламентът прекрати пълномощията на Христо Грудев от ГЕРБ като народен представител      Гласуваха общо 131 депутати, от които „за“ – 127 „против“ – 4 и без въздържали се.\r\nДепутатът бе избран за кмет на Асеновград и това е причината за прекратяване на пълномощията му. ", "date": "2019.11.08", "title": "Парламентът прекрати пълномощията на Христо Грудев като народен представител"}
{"url": "https://www.actualno.com/europe/polsha-ekspulsira-shvedski-neonacist-news_1404322.html", "text": "      Полша експулсира шведски за да участва в обучение по боравене с автоматично оръжие.      „Днес в 8:00 часа Антон Т. беше качен на самолет за Швеция“, заяви Станислав Зарин, говорител на полските специални служби.   Шведските медии идентифицираха мъжа като Антон Тхулин, 22-годишен, който по-рано е бил осъден за опит за бомбена атака срещу бежански център в Швеция.\r\nПрисъствието на мъжа в Полша представляваше \"сериозна, реална и настояща заплаха за сигурността и обществения ред\", се казва в официално изявление за експулсирането на специалните служби.  Антон Т. \"е член на Неонацисткото скандинавско движение за съпротива, което има за цел да създаде чрез революция националсоциалистическа република Север\", се казва в изявлението.\r\n„Той дойде в Полша, за да посети курс за паравоенно обучение, по време на който искаше да се научи как да оперира със същия тип оръжие, което използва  Брентън Тарант по време на атаката в Крайстчърч“, се добавя в него.   Тарант, самообявил се за привърженик на превъзходството на бялата раса, е австралиец,  обвинен в тероризъм и с над 50 обвинения за убийство по време на през март.     ", "date": "2019.11.08", "title": "Полша експулсира шведски неонацист "}
{"url": "https://www.actualno.com/business/petkova-ima-nov-dokument-kojto-syzdava-uslovija-za-pregovori-za-cenata-na-ruskija-gaz-news_1404326.html", "text": "      България е подписала допълнение по действащия договор за доставка на газ от \"Газпром\" и с него има нови предпоставки за предоговаряне на цената. Това заяви енергийният министър Теменужка Петкова на парламентарен контрол.      Петкова не уточни каква точно е цената сега, като се измъкна със слушани години наред от всякакви отговорни публични лица приказки, че цената се изчислява по специална формула. С допълнението, обаче, можело да се променят нейни компоненти.   Енергийният министър съобщи новината, припомняйки договорката между ЕК и \"Газпром\" от миналата година. Тя стана факт, след като Брюксел установи монополно положение на руската компания на 8 пазара в Източна Европа, включително България. , има 4 условия, които руснаците трябва да спазват, ако не искат да им бъдат наложени глоби. В едно от условията изрично се казва – на съответните клиенти на \"Газпром\" се предоставя ефективен инструмент, с който да се гарантира, че тяхната цена на газа отразява равнището на цените в конкурентни западноевропейски пазари на газ, особено в разпределителните центрове за втечнен газ. Клиентите могат да поискат по-ниска цена, когато цената на газа им се отклонява от конкурентните западноевропейски референтни стойности на цените. Новата цена на газа трябва да бъде определена в съответствие с равнището на цените в конкурентните континентални западноевропейски пазари на газ. При несъгласие от страна на \"Газпром\", следва арбитраж - ако няма съгласие в срок от 120 дни. Арбитърът ще наложи конкурентна цена на газа, отчитаща изцяло посочените по-горе западноевропейски референтни стойности.  А какво каза Петкова за очакваните финансови ползи от \"Балкански поток\" - . ", "date": "2019.11.08", "title": "Петкова: Има нов документ, който създава условия за преговори за цената на руския газ"}
{"url": "https://www.actualno.com/starazagora/konsultacii-za-alternativno-otoplenie-zapochvat-v-stara-zagora-news_1404196.html", "text": "      Проект за от отопление на дърва и/или въглища разработи община Стара Загора в сътрудничество с още пет общини - Столична, Бургас, Русе, Монтана и Велико Търново. Той е първият интегриран проект за България,одобрен от Европейската комисия по Програма LIFE с цел в тези общини.      Разработена е която ще се реализира на два етапа - пилотна фаза, в която ще участват 80 домакинства и основна фаза с 957 домакинства. С нейното изпълнение се очаква  да се включат , посочени в схемата. При по-голям брой желаещи ще се извършва въз основа на информацията във формуляра за кандидатстване, който ще се подава до общината за участие в схемата. Могат да участват се намират в териториалния обхват на града, посочен в схемата. Впоследствие териториалният обхват може да се разшири.\r\nУчастниците трябва да са съгласни , което използват за последващо рециклиране и да бъдат одобрени за участие в схемата. Те трябва да са съгласни да подпишат договор с общината, който е част от документите, публикувани в поканата.  В одобрения интегриран проект се предвиждат с населението, общинската администрация, институции и организации чрез публикуване за обществен достъп в 15-дневен срок на предложенията за схемата, формуляр за кандидатстване, договор с общината и др. След изтичането на срока ще се проведе и домакинствата ще бъдат поканени да подадат в общината формуляри за кандидатстване. След преглед на документите и подготвителни работи ще се достави отоплителното оборудване за монтаж в жилищата на одобрените домакинства.\r\nПредложението за Схема за преход към алтернативни форми за отопление на домакинствата в Стара Загора, предложението за формуляр за кандидатстване за участие в нея с приложени към него декларации, проект на договор между участниците в схемата и общината, както и други документи, могат да се намерят . ", "date": "2019.11.08", "title": "Консултации за алтернативно отопление започват в Стара Загора "}
{"url": "https://www.actualno.com/interest/prouchvat-nova-teorija-za-proizhoda-na-jivota-news_1404123.html", "text": "      Ново проучване поставя под въпрос една от ключовите на живота на Земята, изложена за първи път от Чарлз Дарвин. Той предполага, че животът първо е възникнал в плитки водни басейни.      Въпреки това, изследователи от Университетския колеж Лондон успешно създадоха протоклетки в гореща, алкална морска вода, подобна на морската среда, открита в близост до дълбоководни хидротермални пукнатини и отвори, предполагайки, че животът на Земята е можел да започне в най-дълбоките части на океана, а не в най-плитките.   \"Съществуват множество конкуриращи се теории за това къде и как е произлязъл животът. Подводните хидротермални отвори са сред най-обещаващите места за началото на живота - нашите открития сега придават тежест на тази теория със солидни експериментални доказателства\", казва водещият автор на изследването Ник Лейн пред списание „Nature Ecology Evolution“.\r\nПредишните експерименти се опитваха безуспешно да формират протоклетки, които се разглеждат като един от ключовите градивни елементи за развитието на живота на клетките. Въпреки това, създаването на протоклетки от прости молекули, които се срещат естествено, е било успешно в по-хладна сладка вода при строго контролирани експериментални условия. Но по-късно те се разпадат, когато се експериментът се повтори в среда, подобна на хидротермалните отвори.  „Във всички други експерименти са били използвани малък брой молекулни типове, предимно с мастни киселини, докато в естествена среда бихте очаквали да видите по-широк спектър от молекули“, казва авторът на проучването Шон Джордан.\r\nВ „Nature Ecology Evolution“, авторите отбелязват, че са успели да създадат протоклетки, които да се самосъберат в среда, подобна на хидротермалната среда. По-специално топлината, солта и алкалността не възпрепятстват тяхното развитие, но и не го стимулират.   „В нашите експерименти създадохме един от съществените компоненти на живота при условия, които по-добре отразяват  древната среда, отколкото много други лабораторни изследвания“, каза Джордан. „Все още не знаем къде се е образувал животът, но нашето проучване показва, че не можете да изключите възможността за дълбоководните хидротермални отвори“, предаде БГНЕС.    Океанските хидротермални отвори се намират на места по света, станали наскоро достъпни за хората чрез модерните технологии. Тези \"отдушници\" извличат минерали под земната кора. Когато влизат в контакт с околната морска вода, минералите реагират, за да създадат топла, богата на азот среда, характеризираща се с „комини“ от минерални находища, изградени в продължение на години и способни да изпускат алкални и киселинни течности. Като цяло околната среда осигурява енергия, която е готова за взаимодействие между водород и въглероден диоксид, които могат да образуват повече и по-сложни органични съединения.\r\nТъй като нашите познания за хидротермалните отдушници в дълбокия океан се разшириха, изследователите до голяма степен приеха идеята, че животът на Земята започва в много горещите дълбини на най-дълбоките части на океана. Изследване от 2017 г. възроди спора между привърженици и противници на теорията на Дарвин, особено след като хидротермалните отвори бяха наблюдавани на други планети в нашата Слънчева система.\r\n\"Космическите мисии са открили доказателства, че ледените луни на Юпитер и Сатурн също могат да имат подобни алкални хидротермални отвори в моретата си. Докато никога не сме виждали доказателства за живота на тези луни, ако искаме да намерим живот на други планети или луни, проучвания като нашето могат да ни помогнат да решим къде да търсим “, каза Лейн.    ", "date": "2019.11.08", "title": "Проучват нова теория за произхода на живота "}
{"url": "https://www.actualno.com/viewpoint/azbuchnik-na-bylgarskija-haos-gangster-news_1402856.html", "text": "      “Бойко Борисов е близък съратник на известни гангстери и е свързан с повече от 30 неразкрити убийства в страната си”, пише в поверителен доклад, написан от американски специалисти и цитиран от авторитетното американско издание “Congressional Quarterly”преди повече от десет години. Следват и други подобни информации, изпратени към САЩ и ЕС американското посолство, други посолства, медии и неправителствени организации. В резултат от всичко това няма никакви последствия. Буда е на власт повече от десетилетие и се гласи да я откара по този начин кой знае докога.      Защо? Отговорът е прост. Политиката на САЩ само на думи е загрижена за демокрацията. Нейната основна грижа е хегемонията на Щатите, материалния интерес на техните представители у нас, на американските корпорации. Приблизително същото е отношението към подобни мрачни типажи и от страна на някои от европейските лидери, като например залитащия Юнкер. Онова, което свързва подобни предпочитания, е единствено интересът. Хора с мрачно минало, какъвто  според техните изказвания и проучвания се явява българският премиер, са най-подходящи за подобни цели. Защото лесно се управляват и манипулират.\r\nАко трябва да перифразираме Дон Корлеоне, съратникът на гангстери продължава да бъде техен приближен завинаги. Както заради общото им минало, така и заради обвързаностите помежду им.\r\nПо-интересно е другото. Когато един такъв персонаж управлява държава, на какво започва да прилича управляваната от него държава?  На банда. А как гледа бандата на управлението на държавата? Като на плячка, която й принадлежи по право.\r\nПринадлежат й подземните богатства, енергетиката, магистралите, еврофондовете, парите за здравеопазване, оръжейната промишленост, принадлежи й всичко, включително и оредяващите българи.\r\nВ подобна държава отношенията в бизнеса са на основата на силата, а рекетът и изземването на чуждия бизнес е основен метод на работа и управление.    Какви са последствията за една държава, управлявана от банда? Ще изброя само най-важните:\r\nУнищожаване на институциите, като особено важни тук са Парламента, Министерство на вътрешните работи и Съдебната система.\r\nПодкупване и ерозиране на цялостния политически живот в страната и маргинализиране на партийната система като цяло, така и на отделните нейни членове.\r\nБезмилостно ограбване на хората със средства, които биват маскирани като „законни” – такси, налози и други. Поддържане на нивото на бедността до степен на физическо оцеляване, за да няма природо населението необходимата енергия за съпротива.\r\nНазначаване на всички постове на хора, които имат не само партийна принадлежност, но и лоялност към мафиотизираната върхушка. Най-често тези хора не притежават необходимите професионални качества, за да бъдат под нивото на своите благодетели.   Съзнателно прогонване в чужбина на младите и талантливи хора, които са потенциална заплаха за бандата.\r\nПрогонване на чуждите инвеститори, освен ако не са „наши”, за да бъде заграбена цялата държава.\r\nПревръщане на изборите в имитация и маскарад, което демотивира всички нормални избиратели, но вдъхновява участващите в бандата и техните храненици.\r\nКогато бандата вече няма какво да граби, когато е оглозган и последния кокал, държавата бива закрита, а територията продадена.\r\n... Автор:    ", "date": "2019.11.08", "title": "Азбучник на българския хаос: ГАНГСТЕР"}
{"url": "https://www.actualno.com/football/istoricheski-pogrom-donese-naj-tejkata-zaguba-v-istorijata-na-ludogorec-news_1404118.html", "text": "      Бългаарският шампион изживя най-тежката си европейска вечер и допусна най-тежкото поражение в историята си, поне откакто отборът е част от елита на българския футбол. С идеята да се бори за равенство и дори победа срещу Еспаньол в Барселона заминаха момчетата на Станислав Генчев, но изиграха ужасяващ двубой и загубиха с 6:0 от закъсалия испански тим в мач от 4-ия кръг в Лига Европа.      Рано-рано в мача \"орлите\" изостанаха в резултата, като след само 4 минути игра Мелендо вкара за 1:0. За капак, 7 минути по-късно Форстър си изпроси глупав червен картон, след като остави нападателят на Еспаньол да му отнеме топката, а после го фаулира, докато се откъсваше сам срещу вратаря. В 18' Луис Лопес удвои, а фактическият край на двубоя дойде в 33-тата минута. Кампусано стреля от дистанция, Горалски игра с ръка и се стигна до дузпа, а и втори жълт картон за поляка - Лудогорец с 9 души и с 3 гола пасив, след като Варгас беш точен - 3:0 до почивката. \r\nПрез второто полувреме Еспаньол не играеше съсредоточено, но нямаше как да не вкара нови попадения. Те бяха дело на Кампусано, Педроса и голмайстора в турнира Ферейра, който се разписа само няколко минути след като се появи в игра - 6:0. \r\nФутболистите на домакините можеха да бият с двуцифрен резултат, но на два пъти удариха гредите зад Пламен Илиев, а самият вратар направи няколко изумителни спасявания, с които единствен заслужава положителна оценка за изявите си. За статистиката ще останат 25 удара в полза на Еспаньол, от които 12 бяха точни. Лудогорец не успя да отправи нито един удар по посока на вратата, пазена от Диего Лопес. Това беше и най-тежката загуба в Европа за Лудогорец, който се е изправял срещу далеч по-добри отбори, но липсата на дисциплина в началото на двубоя определено съсипа каквито и да било шансове, които имаха шампионите.  Все пак има и позитивна нотка за българския тим след кръга в Лига Европа. Ференцварош и ЦСКА Москва направиха нулево реми в Унгария, което остави Лудогорец на второ място в класирането с 6 точки. Ференцварош е с 5 на 3-ото място и при успех в директния двубой срещу унгарците в Разград (в 6-ия кръг), \"орлите\" ще продължат напред. . ", "date": "2019.11.08", "title": "Исторически погром донесе най-тежката загуба в историята на Лудогорец"}
{"url": "https://www.actualno.com/business/novijat-sobstvenik-na-vivacom-shte-e-united-group-ako-kzk-odobri-news_1404141.html", "text": "      Доставчикът на кабелни, мобилни и медийни услуги United Group ще купи българския телеком \"Виваком\" (Vivacom) за 1,2 млрд. евро. Това става ясно от официално съобщение на компанията, чийто собственик е BC Partners. Очакванията са сделката да приключи окончателно през второто тримесечие на 2020 година, след съответните регулаторни одобрения, пише в. \" \". За сделката потвърждение дава и Reuters.      Предложената сума е по-висока от индикативната оферта, която се цитираше  от различни източници - 1,1 млрд. евро. Компанията е собственост на  фондовете BC Partners и KKR.   Припомняме, че сегашният мажоритарен акционер в българския телеком е Спас Русев, който през 2016 година взе 46% от компанията за 330 млн. евро на търг в Лондон, организиран от руската банка ВТБ, който беше оспорен от Дмитрий Косарев, . ВТБ също е акционер във \"Виваком\". Самият Косарев също обяви, че започва съдебни процедури срещу United Group заради новата сделка.\r\n\"Виваком\" е добре управлявана компания със силен мениджмънт и се вълнувам от възможностите, които имаме, за да изградим още по-силен бизнес”, каза в изявление главният изпълнителен директор на “Юнайтед груп” Виктория Боклаг.  United Group има бизнес основно в Западните Балкани, най-вече в Сърбия. Той е стъпил там преди години с изкупуването на операторите SBB, Telemach Slovenia и Telemach BiH. Компанията продължава да се разширява чрез придобивания на местни кабелни оператори, платформи за медийно съдържание и мобилни услуги. Наскоро тя купи хърватския телеком Tele2 за 220 млн. евро.\r\nФондът BC Partners управлява активи с годишни приходи от над 35 млрд. долара. Общите активи под негово управление са на стойност над 22 млрд. долара.   \"Виваком\" е най-големият оператор в България по приходи, като за 2018 г. те са 948 млн. лв., а печалбата преди данъци е 359,8 млн. лв. Телекомът има над 3 млн. абонати, които ползват мобилни услуги, тези с фиксиран интернет са 444 хил., а на телевизионни услуги - 468 хил.     ", "date": "2019.11.08", "title": "Новият собственик на Vivacom ще е United Group, ако КЗК одобри"}
{"url": "https://www.actualno.com/society/novini-ili-novini-kartinata-na-pechata-za-8-noemvri-news_1404107.html", "text": "              Президентът върна избора на Гешев, без да му даде оценка, пише \"Сега\". И добавя онзи детайл, който действително изглеждаше липсващ - че за избор на Иван Гешев, но не и всичките останали съображения, касаещи кандидатурата му. Решението беше безспорно правилно, но остана и леко недовършено, защото е възможно да бе извършено от формален характер, игра на сигурно.    Новото жилище на българина стигна 97 квадрата, пише \"24 часа\". И цитира статистика, според която средната полезна площ на новопостроените апартаменти варира около тези цифри. Нещата пак изглеждат до онази ситуация, в която четеш една статистика, после се оглеждаш наоколо и не виждаш нищо общо. \"Не ви прави чест, господин президент\", гласи коментар на главният редактор на \"Труд\" Петьо Блъсков, написан със светкавична скорост след решението на Радев да върне избора на Гешев. И там се казва, че Радев е \"взел страна\", сякаш кандидатурата на Гешев е нещо, което засяга единствено \"Демократична България\", а не проблем, свързан с всички граждани. Голямо безчестие...      Меркел опроверга Макрон за НАТО, пише Монитор, относно думите на Макрон, че алиансът Меркел е заявила, че това са прекалено драстични думи и че все още НАТО е крайъгълен камък в сигурността. ", "date": "2019.11.08", "title": "Новини или Novini – картината на печата за 8 ноември"}
{"url": "https://www.actualno.com/showbusiness/pochina-pravnukyt-na-osnovatelja-na-louis-vuitton-news_1404130.html", "text": "      Модният дизайнер Патрик Луи Вютон, правнук на основателя на модната къща Louis Vuitton, почина във Франция на 68-годишна възраст. Това беше съобщено на страницата в Instagram на Louis Vuitton, предаде БГНЕС.      Причините за смъртта на дизайнера не се съобщават. Модната къща заяви, че Патрик Луи продължава семейната традиция, когато се присъединява към Louis Vuitton през 1973 година.   Модната къща Louis Vuitton е основана от Луи Вютон през 1854 година във Франция. Тя е специализирана в производството на куфари и чанти, модни дрехи, парфюми и луксозни аксесоари под същата марка. ", "date": "2019.11.08", "title": "Почина правнукът на основателя на Louis Vuitton "}
{"url": "https://www.actualno.com/asia/smyrtonosno-zemetresenie-udari-v-iran-news_1404119.html", "text": "      Земетресение със сила 5,9 по Рихтер беше регистрирано около 50 минути след полунощ българско време на територията на Иран. Епицентърът на труса е бил на 168 км източно от Табриз, където живеят 1 425 000 души.      Дълбочината на труса е била 51 км под повърхността. БНТ съобщава, че има трима загинали, но арабският канал \"Ал Джазира\" информира за четири жертви и поне 70 ранени. А Американският геофизичен институт твърди, че земетресението е било плитко и е възможно да има много жертви и разрушения. Вече има данни, че загиналите всъщност са петима.     По-рано снощи, в печално известната италианска провинция Акуила също имаше трус, но значително по-слаб - 4,4 по Рихтер. Преди три години в Акуила от 6,3 по Рихтер, което доведе до човешки жертви и сериозни разрушения.  Епицентърът на земетресението е бил на пет километра от град Балсорано  на дълбочина 14 километра под земната повърхност. Трусът е усетен и в  близките селища на регионите Абруцо и Лацио. Много от местните жители  панически са напуснали домовете си.  Земетресението е било усетено и от жителите на няколко части на Рим,  предимно в източната част на италианската столица.\r\nДо момента няма данни за пострадали и нанесени материални щети. В момента служителите на Националната служба за гражданска защита извършват проверки в районите, засегнати от земетресението, пише БГНЕС.\r\nСеизмичната активност в Италия не спира. На 25 октомври беше регистрирано земетресение с магнитуд 4,4 в Тиренско море край южното крайбрежие на страната.     ", "date": "2019.11.08", "title": "Смъртоносно земетресение удари в Иран"}
{"url": "https://www.actualno.com/sofia/prodyljava-sydebnata-bitka-za-cenata-na-bileta-v-gradskija-transport-v-sofija-news_1404138.html", "text": "      Днес, 8 ноември, в Административен съд София-град ще се проведе поредно заседание по делото за цената на билета за пътуване с обществен транспорт в столицата.      От Гражданска инициатива за обществен и релсов транспорт, заедно с други граждани, граждански организации и общински съветници, продължават битката повече от 3 години. Делото стана факт, след като с процедурна хватка предишният Столичен общински съвет (СОС), доминиран от ГЕРБ, обезсмисли предишното, което Столична община загуби на първа инстанция. Припомнете си последните засега новини в !   От инициативата припомнят позицията си, че в настоящата ситуация, каквато и цена да бъде заложена, тя не отговаря на европейските регламенти за обществените транспортни услуги и пазарните принципи и е изцяло политически определена. \"От тази гледна точка нито електронната система, нито почасовият билет, които се прокрадват в пространството, биха променили липсата на елементарно разбиране за приходи, разходи на транспортни оператори, задължение за обществена услуга и др. ЦГМ се е превърнал в община в общината, начинът му на функциониране води изключително тежки последици за качеството на обществения транспорт в София, който бележи почти непрекъснат спад в последните 18 години\", заявяват от Гражданска инициатива за обществен и релсов транспорт.\r\nСпоред тях всяка една реформа, която се прави в дружеството от тук нататък, трябва да е насочена на първо място - към повишаване на броя пътуващи с обществен транспорт в София, респективно драстично намаляване на замърсяването на въздуха, шума и задръстванията.   ", "date": "2019.11.08", "title": "Продължава съдебната битка за цената на билета в градския транспорт в София"}
{"url": "https://www.actualno.com/europe/navodnenie-zadyrja-stotici-v-mol-vyv-velikobritanija-news_1404127.html", "text": "      Няколкостотин души бяха блокирани в търговски център \"Мидуол\" в британския град Шефилд в резултат на наводнения заради обилни дъждове, съобщава британският вестник The Guardian.      \"Ако сте в Мидуол, не напускайте мола и изчакайте допълнителна информация. Не се опитвайте да отидете там, за да вземете някого\", призова полицията в Южен Йоркшир.   Според вестника, в мола се провеждали предколедни събития, така че в сградата е имало много деца. Около 22:00 часа българско време в четвъртък, полицията в Южен Йоркшир съобщи в Twitter, че хората са започнали да напускат търговския център.\r\nВ продължение на няколко седмици във Великобритания вали силно дъжд. Хиляди домове в страната бяха евакуирани, в редица региони беше обявена извънредна ситуация поради силни дъждове, които доведоха до наводнения.   ", "date": "2019.11.08", "title": "Наводнение задържа стотици в мол във Великобритания"}
{"url": "https://www.actualno.com/asia/rekordno-kolichestvo-narkotici-hvanaha-v-japonija-news_1404133.html", "text": "      Японските власти заловиха рекордните 400 килограма кокаин на стойност 73 милиона долара в пристанището в град Кобе, съобщи говорител на японските митнически служби, предаде БГНЕС.      Операцията срещу наркотрафика била извършена миналия месец, но за нея беше съобщено едва днес. Властите отказаха да предоставят допълнителни подробности, тъй като разследването е в ход.   \"Това е рекордно по отношение на количеството\", е казал говорителят пред АФП. Количеството заловен кокаин далеч надхвърля предишния рекорд, поставен само месеци по-рано през август, когато властите иззеха 177 килограма кокаин на друго пристанище в централната японска префектура Айчи.\r\nВсе още не е ясно откъде идва кокаинът, а агенция Киодо, позовавайки се на неназовани източници от следствието, заяви, че наркотиците може да са изпратени в Кобе по погрешка.  Япония има строги закони за наркотиците. Употребата и притежанието на наркотици от дори средно известни хора, включително телевизионни актьори и малко известни спортисти, могат да бъдат на първите страници на националните вестници дни наред.\r\nЕксперти обаче предупреждават, че употребата на наркотици сред младите хора става все по-голям проблем. Продажбата на наркотици е основен финансов стълб за японската организирана престъпност, включително за Якудза.    ", "date": "2019.11.08", "title": "Рекордно количество наркотици хванаха в Япония"}
{"url": "https://www.actualno.com/books/ne-vyrvi-sam-po-pytja-poslanieto-na-pyrvata-lubov-news_1404023.html", "text": "      На български излезе дебютният роман на финландската писателка Юули Ниеми, който от издателство „Емас“ включват в награждаваната си поредица „Европейски разказвачи“, приютяваща най-доброто от литературата за млади читатели на континента.      Ада е на петнайсет. Целият ѝ свят е училището, в което държи да се представи добре, и нейната майка – художничка с бохемски начин на живот. Но един ден този тих и равен свят става всичко друго, но не и предвидим. Защото се е появил Егзон...   Егзон е също на петнайсет. Роден е във Финландия, ала за финландците той е имигрант. Светът му също е спокоен – училището, неговата майка и приятелите от имигрантския блок, но го терзаят дълбоки семейни тайни. Объркан и недоверчив, Егзон излива художническия си талант и душата си в графити...\r\nЕдин ден върху колата на главния учител се появява графит – младо момиче, под което пише: „Бягай“. Ада вижда себе си, но не може да избяга въпреки скандала. И не иска да избяга. Не и от красивото момче от Косово.  Ада и Егзон, идващи от два свята, по-различни от които надали има, се влюбват. Първата любов означава всичко и променя всичко – техния мироглед, техния свят. Но в един момент заплашва да се разпадне и да ги повлече с отломките...\r\nПрез 2016 г. първият роман на младата писателка Юули Ниеми Не върви сам по пътя“ ѝ донася престижната награда Финландия\" за детска и юношеска литература. Решаващият глас за присъждането на наградата е на актрисата и певица Вуоко Ховата, която обяснява: „Интуитивно избрах творбата, която ме разтърси изключително много.“ И книгата действително разтърсва – макар и не с главозамайващи обрати или сложна фабула, а с чистото и искрено пресъздаване на първата любов, изразено през гледните точки и на момчето, и на момичето.   Според Ховата романът рисува по поетичен начин процеса на израстването на младите, когато детството свършва, но още не си и възрастен. „Когато четях, се върнах към собствената си младост. Много от вълненията при израстването ми бяха познати. Според мен е важно младият читател да разбере, че макар всеки от нас да е индивид, чувствата и трудностите, през които минават хората, пораствайки, са универсални. Първата любов е над всички останали.“    „Много разсъждавах върху това, че събитията, които се случват на хората, когато са петнайсетгодишни, могат да дадат отражение върху целия им останал живот, макар пораствайки, да придобиват житейски опит. Често смятат първата любов за нещо детинско. Но нима има в живота нещо по-истинско от това чувство?“ – пита Юули Ниеми. ", "date": "2019.11.08", "title": "\"Не върви сам по пътя\" - посланието на първата любов"}
{"url": "https://www.actualno.com/celebrate/pochitame-arhangel-mihail-news_1403999.html", "text": "      Според християнската религия, седем са първенствуващите ангели, наречени Архангели, които стоят край Бога и всеки един от тях има своя мисия.      Един е „известител на тайните човешки“, друг е „церител на недъзите“, а Архангел Михаил е „пазител на душите и борец против злото“.\r\nЗатова често е рисуван с огнен меч и копие, с което пробожда дявола. В православната именна традиция няма друг божи хранител с толкова много длъжности: „вожд на небесните сили“, „борец против духовете на тъмнината“, „защитник на християните от дявола“, „предводител на христовите армии срещу езичниците“, „пазител на нашите души“ и „душевадец“. Ето тази, последната, като че ли е една от най-важните му мисии – Архангел Михаил е пратеник на Бога, който прекъсва земния ни път, той прибира душата на човека. Но преди това да стане, според православната вяра, всеки един от нас – християните, при своето кръщение се дарява от Бога с ангел-пазител, който го предпазва от опасности, беди и скърби, а когато човек съгреши, ангелът е този, който му посочва праведния път. Но трябва да внимаваме, този ангел не прощава всички наши грехове, той не е принуден да бди над нас вечно. Ако нещо не му хареса, той може да престане да ни закриля и тогава дори Бог не може да ни помогне. Колкото по-праведен е бил човек през времето на земния си път, толкова по-чиста отива душата му при Архангел Михаил.\r\nТрапезата в чест на Архангел Михаил е празнична – коли се курбан и се пекат така наречените рангеловски хлябове, които са два вида: боговица и рангелово блюдо. Освен това, в задължителните ястия на софрата се включват и овнешко или шилешко, варено жито, фасул и червено вино. Архангеловден е християнски празник, който се чества всяка година на 8 ноември в чест на „съборното единство на ангелските чинове“.  Празникът е известен също и като Събор на св. Архангел Михаил и другите небесни безплътни сили. ", "date": "2019.11.08", "title": "Почитаме Архангел Михаил"}
{"url": "https://www.actualno.com/starazagora/avtobus-izleze-ot-pytja-pri-shipka-njama-raneni-pytnici-news_1404145.html", "text": "      Автобус, превозващ работници към работното им място - от Шипка към Казанлък, е излязъл от пътя. Причината – на шофьора му е прилошало.      За щастие инцидентът се е разминал без жертви или ранени. Единствено водачът на транспортното средство е транспортиран в болница, като не е ясно какво е състоянието му към момента, съобщава Нова телевизия. ", "date": "2019.11.08", "title": "Автобус излезе от пътя при Шипка, няма ранени пътници"}
{"url": "https://www.actualno.com/society/dali-nobelistyt-handke-moje-formalno-da-donese-nagradata-na-syrbija-news_1404047.html", "text": "      „Сърбин ли е нашият Нобелов лауреат?” е заглавието на материал, публикуван от австрийския интернет-сайт „ое24”, който стана особено дискусионен и засягащ противоречивото минало на австрийски писател Петер Хандке.      В материала се цитира разследване на платформата „The Intercept”, според което през 1999 г. във Виена Петер Хандке е получил сръбски паспорт. По силата на действащото законодателство, той автоматично губи австрийското си гражданство.\r\n\"Белград може да се радва, а Австрия да има един Нобелов лауреат по-малко. Според разследването, известният писател е получил сръбския си паспорт на 15 юни 1999 г. в сръбското посолство във Виена. Управляващият тогава режим на Милошевич явно е оценил автора с неговите просръбски коментари по време на 78-дневните бомбардировки на НАТО.\r\nОт Министерството на вътрешните работи по случая е изпратено следното обяснение: „Всеки, който доброволно придобие чуждо гражданство, губи своето австрийско гражданство. За да не изгуби австрийското си гражданство, гражданинът трябва да получи писмено разрешение, преди да е придобил чуждото гражданство.“  Дали Хандке е кандидатствал предварително за такова разрешение предстои да бъде уточнено, но вероятността за това е много малка.\r\nСпоред високопоставен служител, случаят много напомня на този с Анди Голдбергер. Скиорът получи сръбско гражданство, но бързо промени мнението си.\r\nМинистерството на вътрешните работи ще разследва случая на Петер Хандке. Според „The Intercept”, цитирани от БГНЕС, югославският му паспорт е открит съвсем случайно в австрийската национална библиотека. На една „незабележима” страница са открити няколко малки снимки, между които две от югославския паспорт на прочутия писател и носител на Нобеловата награда за литература.    С получаването на паспорта Хандке не е искал да изпрати специално политическо послание, споделя негов дългогодишен приятел. Той си е поръчал документа единствено с цел да плаща по-малко за нощувки в сръбските хотели\", се казва още в материала за писателя. \r\nОгласяването на решението Нобеловата награда за литература да бъде връчена на Петър Хандке предизвика множество реакции и критики. Опонентите напомниха откритата подкрепа на писателя за бившият сръбски лидер Слободан Милошевич. Според Хандке, босненските мюсюлмани са инсценирали геноцида в Сребреница през 1995 г., за да очернят сърбите.\r\nПоради радикални идеологически възгледи и дясна ангажираност на австрийския писател Питър Хенке е подадена петиция за оттегляне на решението му да бъде връчена Нобелова награда за литература за 2019 г.   Критика беше отправена от американския ПЕН център, от политически лидери в Косово, от представители на „Сдружение на жертвите и свидетелите на геноцида в Босна и Херцеговина” и други.\r\nПрез 90-те години Хандке се изяви като защитник на сърбите по време на кървавото разпадане на бивша Югославия, като дори ги сравнява с евреите при нацистите, забележка, която по-късно оттегли.   Неговият пътепис от 1996 г. „Пътешествие към реките: Справедливост за Сърбия“ предизвика бурни негодувания и през 1999 г. той върна престижната гербанска литературна награда Бюхнер в знак на протест срещу бомбардировките на НАТО в Белград.\r\nПрез 2015 г. Хандке беше награден с титлата „Почетен гражданин на Белград“, а през 2012 г. стана чуждестранен член на Сръбската академия на науките и изкуствата.\r\nПосланикът на Косово в ООН припомни един от цитатите на Хандке: „Понякога бих искал да бъда сръбски православен свещеник, който се бори за Косово“. Тя отбеляза, че в свят, пълен с блестящи писатели, Нобеловият комитет реши да възнагради пропагандатор на етническа омраза и насилие. Самият Хандке обаче многократно се опитваше да редуцира натиска върху него и да изясни по-ясно позициите си - например  ", "date": "2019.11.08", "title": "Дали нобелистът Хандке може формално да донесе наградата на Сърбия?"}
{"url": "https://www.actualno.com/chronicles/syzdaden-e-naroden-park-vihren-news_1404020.html", "text": "      Национален парк „Пирин“ обхваща по-голямата част от планината Пирин, разположена в Югозападна България. Национален парк „Пирин“ е един от трите национални парка в Република България. Другите два са Рила и Централен Балкан.      Паркът заема значителна част от планината Пирин. В исторически план границите и размерът на националния парк са претърпели много промени.   Народен парк Вихрен е създаден на 8 ноември 1962 г. с цел опазване на горските масиви, разположени в най-високите части на планината. Паркът имал площ от около 6200 хектара, което е малка част от днешната му територия. През 1974 г. с указ на министерството на горите той е преименуван на Народен парк Пирин, а територията му значително е увеличена.\r\nОтделна дирекция, която отговаря за опазването и развитието на парка, е създадена през 1979 г. Седалището на тази дирекция е в град Банско. За Национален парк е обявен през 1998 г. след създаването на Закона за защитените територии в Република България. Територията на националния парк е 40 332,4 хектара. Управлението на парка, след като той приема статута на Национален парк, е задача на Министерството на околната среда и водите.  Националният парк граничи с общините Гоце Делчев, Банско, Разлог, Симитли, Кресна, Струмяни и Сандански.\r\nВ рамките на националния парк се намират два природни резервата – Баюви дупки - Джинджирица, който е един от най-старите резервати в България, и резерват Юлен. Резерват Баюви дупки – Джинджирица е част от мрежата на биосферните резервати по програмата „Човек и биосфера“ на ЮНЕСКО.   През 1983 година паркът е обявен за една от териториите от световно значение, които се намират в Европа.     ", "date": "2019.11.08", "title": "Създаден е Народен парк Вихрен"}
{"url": "https://www.actualno.com/society/prognoza-za-vremeto-8-noemvri-petyk-news_1404105.html", "text": "      Днес ще бъде топло с максимални температури между 20° и 25°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). Над по-голямата част от страната облачността ще е разкъсана, често намаляваща през нощта до ясно, през деня – до слънчево време. Предимно облачно ще е над крайните северозападни райони и Рило-Родопската област и там ще има превалявания от дъжд. В Източна България ще духа умерен южен вятър, като на места северно от планините ще се проява като фьон – временно силен и поривист. Минималните температури ще са предимно между 7° и 12°. Атмосферното налягане малко ще се понижи, но ще се задържи по-ниско от средното за ноември.      Над Черноморието ще е предимно слънчево, с временни увеличения на облачността. Ще духа умерен южен вятър. Максимални температури между 19° и 23°. Температурата на морската вода е около 17°, на север от н. Калиакра - около 14-15°. Вълнението на морето ще е 2 бала.\r\nНад планините облачността ще е значителна, с превалявания от дъжд главно в Рило-Родопския масив. На отделни места там е възможно да прегърми. Над Странджа-Сакар и Източна Стара планина ще има временни разкъсвания на облачността и повече слънце. Ще духа умерен до силен юг-югоизточен вятър. Максимална температура на височина 1200 метра – около 15°, на 2000 метра – около 7°.\r\nПрез почивните дни ще има променлива облачност, отново по-топло и с повече слънце на изток, където вятърът ще се задържи от юг, а в западните и южните райони на места ще превали дъжд, с по-голяма вероятност в неделя. Дневните температури ще са с градус-два по-ниски. В понеделник южният пренос временно ще отслабне и температурите още малко ще се понижат. Минималните ще бъдат между 4° и 9°, в югоизточните райони и по Черноморието до 12°-13°, а дневните - между 17° и 22°. Облачността ще бъде предимно висока и средна.   ", "date": "2019.11.08", "title": "Прогноза за времето - 8 ноември (петък)"}
{"url": "https://www.actualno.com/literature/otkys-ot-edno-na-milion-lij-chajld-news_1404028.html", "text": "      Градът изглеждаше съвсем малък на картата на Америка. Миниатюрна точица с ясно очертани граници, разположена в непосредствена близост до тънката червена нишка на път, който пресичаше този иначе пуст участък от картата. В действителност обаче в града живееха половин милион души. Той се простираше на площ от над двеста и шейсет квадратни километра. В него имаше над сто и петдесет хиляди домакинства. И близо осемстотин хектара паркове и градини. Годишният му бюджет надхвърляше половин милиард долара, набирани предимно от данъци и такси. Беше достатъчно голям, за да има полицейско управление с хиляда и двеста души.      И беше достатъчно голям да се раздели организираната му престъпност на два ясно обособени лагера. Западната част на града се намираше под контрола на укра­инци. Източната бе подчинена на албанци. Демаркационната линия между тях бе определена точно и ясно като границите на избирателен окръг преди надпреварата за Конгреса. Официално тя следваше Сентър Стрийт, централната улица, която прекосяваше града от север на юг и го разделяше на две. В същото време обаче границата лъкатушеше ту в едната, ту в другата посока, за да обхване или да заобиколи конкретен квартал или дори само една улица, които по стечение на историческите обстоятелства принадлежаха към едната или другата половина. Преговорите за очертаване на границата бяха протекли изключително напрегнато. На места бяха избухнали дребни конфликти. Двете страни си бяха разменили удари под кръста. Но в крайна сметка бяха постигнали споразумение. И по всичко изглеж­даше, че то работи. Никой не навлизаше в чужда територия. Нещо повече, в продължение на много, много време двете страни не бяха поддържали никакъв контакт помежду си.\r\nНо една майска сутрин това се промени. Шефът на украинците остави колата си в паркинг на Сентър Стрийт и тръгна пеша на изток, към територията на албанците. Сам. Беше петдесетинагодишен, с фигура, която наподобяваше бронзовата статуя на античен герой – висок, здрав, мускулест. Представяше се като Грегъри, тъй като това бе най-близкият аналог на рожденото му име, който американците бяха в състояние да произнесат. Беше невъоръжен и бе облякъл тясна тениска и тесен панталон, за да го докаже. Джобовете му бяха празни. Не бе скрил нищо в тях. Грегъри зави наляво, после надясно и навлезе дълбоко в територията на албанците. Беше се насочил към една задна уличка, тъй като знаеше, че там се намира голям склад за дървен материал, от който албанците въртяха своя бизнес.\r\nА те го следяха от самото начало, от първата стъпка, която бе направил от тази страна на границата. Наблюдателите бяха предупредили за появата му и когато при­стигна, Грегъри бе посрещнат от шест безмълвни фигури, застанали в полукръг между тротоара и входа на склада. Приличаха на пешки, наредени в защитна формация. Грегъри спря и разпери встрани ръце. Завъртя се бавно и описа пълен кръг. Тясна тениска, тесен панталон. Никакви издатини. Никакви ножове. Никакви пистолети. Стоеше с празни ръце пред шестима, които несъмнено бяха въоръжени. Грегъри обаче не се притесняваше. Албанците не биха посмели да го нападнат, без да ги е предизвикал. И той го знаеше отлично. Двете страни спазваха определен етикет. Правилата са си правила.  Една от шестте безмълвни фигури пристъпи напред. За да препречи пътя му, но и за да го изслуша.\r\n– Трябва да говоря с Дино – заяви Грегъри.\r\nДино беше босът на албанците.    – Защо? – попита човекът срещу него.\r\n– Имам информация.\r\n– За какво?\r\n– Нещо, което той трябва да научи на всяка цена.\r\n– Мога да ти дам телефонния му номер.   – Това трябва да бъде обсъдено на четири очи.\r\n– Точно сега ли?\r\n– Да.\r\nАлбанецът не каза нищо, обърна гръб на Грегъри и изчезна през малката врата в големия метален портал. Останалите петима застанаха по-близо един до друг. Грегъри чакаше. Петимата не откъсваха погледи от него, едновременно притеснени и заинтригувани. Бяха свидетели на нещо уникално. Нещо, което се случваше само веднъж в живота. Все едно бяха видели еднорог. Шефът на другите. Тук, пред очите им. Преговорите винаги се бяха водили на неутрална територия – голф клуб близо до града, от другата страна на магистралата.\r\nГрегъри чакаше. След пет безкрайно дълги минути същият албанец, който бе влязъл вътре, излезе и задържа вратата отворена. Подкани с жест Грегъри да го последва. Украинецът пристъпи напред, наведе се, прекрачи прага и се озова в двора на склада. Долови мириса на чамови дъски и дочу воя на електрически трион.\r\n– Трябва да те проверим за бръмбари – каза албанецът.\r\nГрегъри кимна и съблече тениската си. Гърдите му бяха широки, мускулести, обрасли с косми. Нямаше записващо устройство. Албанецът опипа шевовете на тениската и му я върна. Грегъри я облече и прокара пръсти през косата си.\r\n– Насам – посочи с ръка албанецът и го поведе към барака от гофрирана ламарина.\r\nПетимата ги последваха. Минаха през най-обикновена на вид метална врата. Зад нея се простираше помещение без прозорци, което напомняше заседателна зала. Четирите ламинирани маси бяха долепени една до друга, образувайки своеобразна бариера. По средата на срещуположната страна се бе настанил Дино. Беше по-млад от Грегъри с година-две и по-нисък с пет-шест сантиметра, но по-широкоплещест. Имаше черна коса и белег от нож на лявата половина от лицето – по-късата му част бе разположена над веждата, а по-дългата се простираше от скулата до брадичката. Белегът приличаше на обърнат наопаки удивителен знак.\r\nМъжът, който бе разговарял с Грегъри отвън, издърпа един стол за украинеца точно срещу Дино, след което заобиколи масата и се настани отдясно на шефа си, както се полага на верен лейтенант. Неговата дясна ръка, първи помощник. Петимата се разделиха – трима седнаха от едната страна на Дино, двама от другата. Грегъри остана сам срещу седем безизразни лица. Всички мълчаха. Накрая Дино попита:\r\n– На какво дължа тази висока чест?\r\nДобрите маниери бяха задължителни.\r\n– Кметството ще назначи нов полицейски комисар.\r\n– Знаем – отвърна Дино.   – Той е избран измежду сегашните служители на управлението.\r\n– И това знаем – каза Дино.\r\n– И се заканва да прочисти града от организираната престъпност. От нас и от вас.\r\n– Знаем – потрети Дино.\r\n– Имаме човек в кабинета му.\r\nДино не каза нищо. Защото новината го изненада.   Грегъри продължи:\r\n– Нашият човек е открил харддиск, скрит в някакво чекмедже. Отворил го и попаднал на секретен файл.\r\n– Какъв файл?\r\n– Оперативен план на разследването срещу нас.\r\n– И какво предвижда той?\r\n– Не е особено подробен – отвърна Грегъри. – На места дори е прекалено общ. Но това не е проблем. Новият комисар допълва файла всеки ден... прибавя нови и нови парченца от пъзела. Защото непрекъснато получава вътрешна информация.   – Откъде?\r\n– Нашият човек потърсил по-упорито и открил друг файл. Съвсем различен.\r\n– Какъв файл?\r\n– По-точно, списък.\r\n– Какъв списък?\r\n– На най-доверените информатори на полицейското управление – каза Грегъри. ", "date": "2019.11.08", "title": "Откъс от \"Едно на милион\", Лий Чайлд"}
{"url": "https://www.actualno.com/america/trymp-shte-trjabva-da-plati-2-mln-dolara-globa-zaradi-trik-v-predizbornata-si-kampanija-news_1404111.html", "text": "      Президентът на САЩ Доналд Тръмп трябва да плати 2 милиона долара глоба по делото на щата Ню Йорк срещу негова благотворителна организация. Става въпрос за съдебно решение, уточнява БГНЕС.      Главният прокурор на Ню Йорк поиска 2,8 милиона долара от фонда, който беше събран от благотворителната фондация на Тръмп и след това прехвърлен в централата на предизборната му кампания през 2016 година. След това средствата отидоха за благотворителност. Прехвърлянето в централата на първоначално събраните средства за благотворителност обаче е нарушение на закона, констатира съдът.   \"Въпреки това, като се има предвид, че в крайна сметка средствата са отишли при получателите, за които са били предназначени, а именно организации в подкрепа на ветерани, нареждам на г-н Тръмп да плати 2 милиона долара без лихва като компенсация за нарушаване на задълженията на попечителя\", се казва в решението от седем страници, което беше подписано от съдията на Върховния съд на Ню Йорк Салиан Скарпула.\r\nСтраните вече бяха постигнали споразумение за уреждане на делото, без да водят процес, а изплащането на обезщетение беше оставено на преценката на съдията.  Тръмп многократно обвинява властите в Ню Йорк в политически пристрастия и заявява, че възнамерява да спечели делото. Американският президент все още не е отговорил на днешното съдебно разпореждане. ", "date": "2019.11.08", "title": "Тръмп ще трябва да плати 2 млн. долара глоба заради трик в предизборната си кампания"}
{"url": "https://www.actualno.com/society/bylgarski-poet-pochina-v-sasht-semejstvoto-mu-ima-nujda-ot-pomosht-za-da-vyrne-tlennite-mu-ostanki-news_1404103.html", "text": "      На 5 ноември в САЩ почина поетът Николай Атанасов. Семейството не разполага със сумата за пренасянето на тленните му останки. Поради тази причина издателите от пускат благотворителна продажба в помощ на семейството на Николай Атанасов.      Коричната цена на книгата е 12 лв, а всяко дарение над нея би улеснило процеса. Можете да си закупите книгата от тях или от .\r\nНиколай Атанасов е роден на 8 януари 1978 г. в град Плевен. Следва българска филология в Софийския университет „Св. Климент Охридски“ и английска литература в Брауърд Колидж, САЩ. Член на първата българска организация за защита на правата на сексуалните малцинства Джемини.\r\nДебютира със стихосбирката „Ябълка“ (Свободно поетическо общество, 1999), издадена с конкурс на Сдружение на българските писатели. Спечелил е няколко национални награди, между които Златното яйце от конкурса „Веселин Ханчев“ през 1997 г. и Пегаса от конкурса „Южна пролет“ през 2000 г. През 2007 г. излиза втората му книга под заглавие „Органични форми“ (ИК „Алтера“), а през 2011 г. – третата, озаглавена „Манифестация“. Сборникът му с избрана и нова поезия „Евангелие от евнух“ (Black Flamingo) е публикуван през 2017 г.  Публикувал е в списанията „American Poetry Review“,„Chroma Journal“, Akzente, „Алтера“, „Съвременник“, „Витамин Б“, „Пламък“, както и в „Литературен вестник“, „Литературен форум“, „Капитал“, „Сега“ и др. Превеждан е на английски, немски, чешки, унгарски, хърватски и словенски езици.  ", "date": "2019.11.08", "title": "Български поет почина в САЩ, семейството му има нужда от помощ, за да върне тленните му останки"}
{"url": "https://www.actualno.com/society/8-noemvri-den-na-bylgarskata-policija-news_1403998.html", "text": "      На 8 ноември, Архангеловден, българската полиция отбелязва своя празник.      За първи път празникът на българската полиция се чества на 21 ноември 1924 г. (ст. стил св. Архангел Михаил). Прекъснат е след 1943 г. По предложение на Националния полицейски синдикат през 1994 г. църковният празник Архангеловден - 8 ноември, е обявен за празник на Националната полиция. С Решение 38 на Министерски съвет от 29 януари 1999 г. църковният празник св. Архангел Михаил е обявен за Професионален празник на служителите от Национална служба \"Полиция\" на МВР. Със Закона за изменение и допълнение на Закона за МВР, приет от 40-ото Народно събрание на 22 юли 2008 г.\r\nТържествената церемония по отбелязване на празника ще започне в София на 8 ноември ще започне в 9.30 часа с полагане на венци пред паметника в градинката на „Св. Седмочисленици\".\r\nОфициалното отбелязване на празника ще се състои в двора на ГД „Национална полиция” от 11 часа, с където ще присъства ръководството на МВР, директори на дирекции и структури в министерството.   ", "date": "2019.11.08", "title": "8 ноември - Ден на българската полиция "}
{"url": "https://www.actualno.com/america/trymp-izglejda-shte-ima-oshte-edin-mnogo-seriozen-sypernik-za-prezidentskoto-mjasto-news_1404125.html", "text": "      Бившият кмет на Ню Йорк Майкъл Блумбърг се готви да влезе в кандидат-президентската надпревара, за да стане кандидатът на Демократите на президентските избори през 2020 година, предаде БГНЕС.      Очаква се 77-годишният Блумбърг да подаде документи в поне един щат тази седмица, обявявайки се за кандидат, според множество медии, включително The New York Times.   Милиардерът Блумбърг беше заявил през март, че няма да се кандидатира, но в продължение на седмици си играе с идеята да се опита да спечели Белия дом, според негов съветник, който беше цитиран да казва, че все още не е взел окончателно решение.\r\nВъпреки това Блумбърг е изпратил служители в Алабама, за да съберат подписите, необходими за регистрация в основния щат преди крайния срок в петък.  Този ход е първият ясен знак, че Блумбърг, дълго смятан за възможен кандидат за президент на САЩ, се готви да се изправи срещу президента Доналд Тръмп.  Блумбърг, един от най-богатите хора в САЩ, управлява Голямата ябълка от 2001 до 2013 година. През годините той преминава между Републиканската и Демократическата партии и също така е независим кмет.  Той се възприема като центристка фигура, близка до Уолстрийт, която гледа на Елизабет Уорън и Бърни Сандърс, двама от водещите кандидати на Демократите, като твърде леви.\r\nНеговото влизане в надпреварата би разпръснало и без това препълнено от претенденти поле, като в момента 17 кандидати се борят за правото да се изправят срещу Тръмп като номинация на Демократите.    ", "date": "2019.11.08", "title": "Тръмп изглежда ще има още един много сериозен съперник за президентското място"}
{"url": "https://www.actualno.com/analysis/amerikanski-prochit-kakvo-oznachava-severen-potok-2-za-evropa-news_1404288.html", "text": "             Природният газ играе важна роля в Европа. Той представлява преходна технология в процеса на трансформация на системата за производство на електроенергия и има значителен потенциал за намаляване на въглеродните емисии в транспортния и отоплителния сектор. Европа обаче е силно зависима от вноса на природен газ (ВПГ). Въпреки че се очаква в дългосрочен план търсенето на природен газ в Европа да намалее, някои изследователи прогнозират, че нивото на потребление ще остане на относително константно ниво. Междувременно се очаква значително намаляване на производството на газ в Европа, което в дългосрочен план ще увеличи зависимостта й от вноса на синьото гориво. Руският газ и ВПГ ще покрият нарастващите нужди на Европа.   В момента газопроводът \"Северен поток 2\" . Той е с капацитет от 55 милиарда кубически метра газ годишно, което ще позволи доставката на природен газ от Русия директно към Германия.\r\nКак обаче \"Северен поток 2\" ще промени газовите потоци в Европа в дългосрочен план ? За да анализираме въздействието на газопровода върху доставките на газ чрез тръбопроводи и вноса на ВПГ, ние разглеждаме два сценария. Въз основа на прогнозите, направени от сценария за нови енергийни политики на Международната агенция по енергетика, европейското търсене на природен газ ще намалее с 15% в периода от 2018 г. до 2040 г. За същия период обемът на производство на природен газ в Европа ще намалее с 40% от нивото на 2018 г. по базовия сценарий, а нивото на производство в Норвегия ще спадне с 55% спрямо нивото от 2018 г. В рамките на базовия сценарий пропускателната способност на \"Северен поток 2\" ще бъде 55 милиарда кубически метра газ годишно, \"Турски поток\" – 31.   ЕС възнамерява да запази статута на Украйна като транзитна държава за руски газ. С появата на \"Северен поток 2\" обаче доставките на газ през Украйна ще намалеят. Когато  \"Северен поток 2\" и \"Турски поток\" започнат да работят, годишно в  Европа ще бъдат доствяни 205,9 милиарда кубически метра руски газ,  заобикаляйки Украйна. Русия ще може значително да намали притока на газ  към Европа през Украйна и Полша, което ще доведе до спад в приходите им  от транзит и ще отслаби позициите им в преговорите с \"Газпром\". Междувременно, украинските транзитни тръбопроводи трябва да бъдат модернизирани, а \"Газпром\" се стреми да минимизира потока на газ през Украйна. Така приемаме, че в рамките на основния сценарий не трябва да има транзитни потоци на руски газ през Украйна. Може би това е твърде сериозно ограничение, но ако то бъде премахнато, изчисленията за 2030 г. показват, че обемът на транзита на газ през Украйна няма да се увеличи значително. Този транзит на газ обаче ще е необходим в случай на много студено време, намаляване на вноса на ВПГ в Европа или прекъсвания в работата на други газопроводи. \"Северен поток-2\" ще превърне Германия в по-силна държава. Този газопровод ще донесе определени ползи за  :  ще осигури увеличаване на потока от транзитен газ и ще послужи като  допълнителен маршрут за доставка, ако по някаква причина други мрежи  станат недостъпни. По-специално до 2030 г. газопроводът ще увеличи транзита на газ през страната с 12 милиарда кубически метра годишно. От друга страна, до 2030 г. обемът на транзит на газ от Полша до Германия ще намалее със 17 милиарда кубически метра годишно. През 2017 и 2018 г. този газопровод работи с почти пълен капацитет. Капацитетът на \"Северен поток-2\" няма да бъде използван на 100%. Според други оценки , в случай на увеличение на търсенето на газ в Европа, \"Северен поток-2\" и газопроводът \"Ямал-Европа\" ще се използват за повече доставки, а транзитът на газ през Украйна ще бъде увеличен само в краен случай. През 2017 и 2018 г. степента на използване на трасето за доставка през Украйна беше над 65%, т.е. над 80 милиарда кубически метра годишно. Така Украйна имаше транспортен монопол, какъвто няма да има скоро.        \"Турски поток\" също играе важна роля за намаляване на транзита на газ през Украйна. Първата нишка на \"Турски поток\" покрива търсенето на газ от Турция. Втората линия е предназначена за доставки на природен газ от Русия до Турция, както и по възможност през България и Сърбия до Унгария. Според допълнителни изчисления, ако няма второ разклонение на \"Турски поток\", доставките на газ през Украйна винаги ще са необходими.\r\nКогато \"Северен поток 2\" започне да функционира, газовите потоци от Норвегия също ще сепроменят. \"Северен поток 2\" ще намали ръста на вноса на ВПГ в Европа. Когато този газопровод бъде пуснат в експлоатация, норвежкият газ вече няма да се доставя до Германия, а до северозападната част на Европа, където ще измести ВПГ. Поради \"Северен поток 2\" общият обем на внос на ВПГ в Европа ще намалее с 30 милиарда кубически метра, което е доста значима цифра.\r\nКато цяло, \"Северен поток 2\" ще има значително влияние върху газовите потоци в Европа. Германия ще играе по-значителна роля като транзитна държава за руския газ, а доставките на газ през Украйна и Полша ще намалеят значително в бъдеще. Транзитът на газ през Украйна обаче ще се налага в случай на много студено време, намаляване на вноса на ВПГ в Европа и други тръбопроводи.\r\n\"Северен поток 2\" също ще намали темпа на растеж на вноса на ВПГ в Европа.      Често се правят изявления, че \"Северен поток 2\" е необходим за гарантиране на европейската енергийна сигурност. Това не е вярно, ако може да се постигне диверсификация на доставките, но е вярно в случай на диверсификация на пътищата за доставка. ЕС разполага с достатъчен брой газопроводи и терминали за ВПГ, за да може да внася целия обем газ, от който се нуждае, без да използва \"Северен поток 2\". Във връзка с появата на \"Северен поток 2\" Украйна и Полша в бъдеще ще се сблъскат със значителен спад в приходите от транзит на газ и отслабване на позициите си в преговорите с \"Газпром\". Превод:  ", "date": "2019.11.08", "title": "Американски прочит: Какво означава \"Северен поток 2\" за Европа?"}
{"url": "https://www.actualno.com/crime/mvr-uverjava-che-razsledva-posegatelstvo-nad-imot-i-kola-na-obshtinski-syvetnik-ot-bsp-news_1404331.html", "text": "      Колата на общински съветник на БСП в Борован не е пострадала непоправимо от пожар, който е лумнал при входната врата на гаража му. Това заяви вътрешният министър Младен Маринов в парламента, след като от БСП настояха спешно да отговори на въпроси по темата.      Червената партия твърди, че въпросният съветник е бил заплашван да не присъства на първата сесия на местния общински съвет или да гласува за определен кандидат за председател на съвета. Социалистите обаче не съобщават конкретни подробности за имена.   Маринов не видя натиск само срещу БСП, като обясни, че \"през цялата изборна кампания имаме няколко такива посегателства включително и на кандидат на кмет от ГЕРБ\".\r\nРазпоредил съм да се разгледа този случай. Уверявам, че МВР подхожда обективно към всеки един случай като този, каза главният секретар на МВР.  На двата тура МВР предприе всички мерки, за да предотврати нарушения, добави Маринов, но беше критикуван, че това е правено само формално. ", "date": "2019.11.08", "title": "МВР уверява, че разследва посегателство над имот и кола на общински съветник от БСП"}
{"url": "https://www.actualno.com/sofia/metroto-moje-da-ne-e-gotovo-do-drugoto-ljato-news_1404109.html", "text": "      Въпреки уверенията на столичния кмет Йорданка Фандъкова в предизборната кампания, че строителството на третия лъч на метрото върви по график и че участъкът от бул. „Владимир Вазов“ през центъра до „Красно село“ ще бъде отворен през първата половина на 2020 г., срокът може и да не бъде спазен. Това се разбра от думи на шефа на „Метрополитен“ инж. Стоян Братоев пред . Причината е масираното избиване на подземни води по трасето и нуждата от многобройни укрепителни работи.      Според Братоев към момента никой не може да каже кога точно ще бъдат пуснати първите осем нови станции от третия диаметър и дали това ще стане през първата половина на 2020 г. или „месец-два по-късно“.   До 5 декември фирмите, които изпълняват строителните дейности - „Джи Пи Груп“ и „Трейс груп холд“, ще се изтеглят изцяло от обекта. Доскоро Фандъкова твърдеше, че това ще се случи през октомври. След това той ще бъде предаден изцяло на „Сименс“, която трябва да извърши тестове на системите за управление - основно синхронизацията на автоматиката при отварянето на вратите на мотрисите на станциите. \"По договор имаме общо 33 месеца, като на 24-ия месец „Сименс“ трябва да са ни доставили оборудването. Сега остават 9 месеца, в които да монтират системите. От момента, в който им се даде фронт, те влизат - за първите две станции \"Красно село\" и \"България\" им дадохме достъп през май, на другите започнахме от лятото и те приеха ангажимента да ги съкратят на 6 месеца. Сега е монтирано оборудването и ни остават самите изпитания\", коментира Братоев пред „Капитал“.\r\nПри старта на предизборната кампания през септември от екипа на Фандъкова разпространиха информация, че строителството на първия етап от третия лъч е изпълнено над 96 на сто. „За приключване остават предимно довършителни работи по архитектурното оформление, монтаж на част от оборудването и завършване на някои входове“, поясниха оттам. Етапът включва участък с дължина 8 километра и 8 станции.  Още тогава от общината обърнаха внимание, че дейностите са се извършвали в сложни условия – \"силно оводнени почви, преминаване под реки на над 3 километра от трасето\", но отрекоха това да е довело до забавяне на строителството. Фандъкова дори откри предизборната си кампания на строителната площадка на спирката на „Орлов мост“, след което на открита платформа присъстващите журналисти и телевизионни камери бяха извозени до станцията на бул. „България“. ", "date": "2019.11.08", "title": "Метрото може да не е готово до другото лято"}
{"url": "https://www.actualno.com/curious/dneven-horoskop-za-9-noemvri-news_1404411.html", "text": "             Тази събота за вас ще бъде най-добре да изразите мислите и чувствата си гласно. Дори да има риск за отношенията ви - не ги таете мислите си. Със сигурност ще ви олекне. Тази събота ще бъдете в печеливша позиция в личен план. Дайте всичко от себе си, за да развиете ситуацията в своя полза, тъй като тя ще създаде основата на близкото ви бъдеще.   Тази събота нещата няма да се развиват така, както сте ги планирали, но това не трябва да ви разстройва. Приемете промените като приятна изненада.     Тази събота може да чуете много неща за себе си. Не се ядосвайте, но и не отговаряйте на слуховете. Загадъчната ви усмивка ще влуди завистниците. Тази събота бъдете прекалено любопитни. Опитайте се да се обуздаете в разумни граници и не предприемайте рискове. Тази събота не забравяйте хората, които не са ви безразлични, дори  ако те са забравили за вас. Не помнете обидата и бъдете благосклонни.   Тази събота може да ви се стори ужасяващо скучен. Истината е, че съдбата ви спестява някои неудобства. Не бъдете неблагодарни.    Тази събота ще ви се наложи да контактувате с човек, който ви е неприятен. Колкото и да ви е трудно за вас ще е по-добре да скриете отрицателните чувства. Не давайте поводи да бъдете атакувани. Тази събота ще ви се наложи да поработите извънредно. Все пак, ако сте в домашна обстановка няма да ви е толкова тежко. Създайте творческа атмосфера.    Тази събота не избягвайте хората. Сътрудничеството и благосклонността ще ви дадат много, дори да ви се струва висока първоначалната цена. Тази събота бъдете особено внимателни. Небрежността ще ви струва скъпо. Отваряйте си очите на четири, а устата най-добре дръжте затворена. Тази събота ще имате шанса да превърнете вчерашните си недостатъци в предимства. Ще ви е нужна повече дисциплина, но ще си заслужава. ", "date": "2019.11.08", "title": "Дневен хороскоп за 9 ноември"}
{"url": "https://www.actualno.com/starazagora/novijat-kmet-na-pavel-banja-poloji-kletva-snimki-news_1404334.html", "text": "      Кметът положиха клетва пред областния управител Гергана Микова. Тя поздрави новоизбраните представители на местната власт и връчи на кмета огърлицата - символ на местната власт.       След церемонията , пристъпи към изпълнението на следващата точка в  дневния ред - избор на председател на общинския съвет. \r\nОт най-голямата група - на ДПС, която наброява 9-има души, предложиха за длъжността от Политическа партия ГЕРБ, която се пребори за трима съветници в местния парламент.   Другата тричленна група - на БСП за България, издигна кандидатурата на . Групата на ГЕРБ обаче предложи за председател името на , който беше и кандидат на партията за кметското място в общината. Захариев си направи и за председателския пост останаха да се състезават Паунова и Пъдев. които получи при тайното гласуване, тя ще е в общинския съвет на Павел баня през мандат 2019 - 2023. ", "date": "2019.11.08", "title": "Новият кмет на Павел баня положи клетва (СНИМКИ) "}
{"url": "https://www.actualno.com/sofia/poredno-zasedanie-po-deloto-za-cenata-na-bileta-v-sofija-news_1404025.html", "text": "      На 8 ноември в Административен съд София-град ще се проведе поредно заседание по делото за цената на билета за пътуване с обществен транспорт в столицата.      От Гражданска инициатива за обществен и релсов транспорт, заедно с други граждани, граждански организации и общински съветници, продължават битката повече от 3 години.   От инициативата припомнят позицията си, че в настоящата ситуация, каквато и цена да бъде заложена, тя не отговаря на европейските регламенти за обществените транспортни услуги и пазарните принципи и е изцяло политически определена. „От тази гледна точка нито електронната система, нито почасовият билет, които се прокрадват в пространството, биха променили липсата на елементарно разбиране за приходи, разходи на транспортни оператори, задължение за обществена услуга и др. ЦГМ се е превърнал в община в общината, начинът му на функциониране води изключително тежки последици за качеството на обществения транспорт в София, който бележи почти непрекъснат спад в последните 18 години”, заявяват от Гражданска инициатива за обществен и релсов транспорт.\r\nСпоред тях всяка една реформа, която се прави в дружеството от тук нататък, трябва да е насочена на първо място - към повишаване на броя пътуващи с обществен транспорт в София, респективно драстично намаляване на замърсяването на въздуха, шума и задръстванията.   ", "date": "2019.11.08", "title": "Поредно заседание по делото за цената на билета в София "}
{"url": "https://www.actualno.com/society/novinite-naj-vajnoto-za-denja-8-noemvri-news_1404456.html", "text": "      Редакционният екип на ви представя най-важното за деня, 8 ноември.       Въпреки уверенията на столичния кмет Йорданка Фандъкова в предизборната кампания, че строителството на третия лъч на метрото върви по график и че участъкът от бул. „Владимир Вазов“ през центъра до „Красно село“ ще бъде отворен през първата половина на 2020 г., срокът може и да не бъде спазен.   Три са офертите за изграждане на лот 3.2.1 (от км 375+860 до км 389+100) на АМ \"Струма\", съобщава Агенция \"Пътна инфраструктура\" (АПИ). Става въпрос за 13,2 километра, в участъка Кресна - Крупник, посола Кулата - София, т.е. по новото трасе, което трябва да е извън Кресненското дефиле, източно от него. Насърчаване на активността на възрастните хора е решението на министър-председателят по икономическата и демографската политика Марияна Николова за бедността сред възрастните хора.     Потребителите продължават да считат, че през последните дванадесет месеца има покачване на потребителските цени, но с по-слабо темпо в сравнение с оценките, регистрирани три месеца по-рано. Това съобщиха от Националния статистически институт (НСИ).Същевременно инфлационните очаквания на потребителите за следващите дванадесет месеца са по-слабо изразени. Част от проблема между Борисов и десните е изборът на главен прокурор. Това е \"сериозна част от емоцията и напрежението\". \"И ако президентът има право да се базира на морални и други характеристики, то, когато става въпрос за взаимодейтвията между две десни партии, които са от една политическа фамилия, нещата не бива да са поставени нито на личностен, нито на какъвто и да било емоционален план.    Практически всеки руснак знае или е чувал за падането на Берлинската стена през 1989 година, но повече от половината (60%) се затрудняват да отговорят кой я е построил. Това показват данните от анкета на Всеруския център за изучаване на общественото мнение (ВЦИОМ), проведена по случай 30-тата годишнина от това събитие, предава ТАСС. Американският историк и професор в университета \"Джонс Хопкинс\" Мери Сароте обяснява кои са грешките, допуснати от Запада в отношенията с Русия след обединението на Източна и Западна Германия в интервю за швейцарското издание Tages-Anzeiger. \"Северен поток 2\" ще окаже значително влияние върху преразпределението на газовите пътища в Европа. В бъдеще Германия ще играе по-значителна роля като транзитна държава, а доставката на синьо гориво през Украйна и Полша ще бъде значително намалена. ", "date": "2019.11.08", "title": "Новините: Най-важното за деня, 8 ноември"}
{"url": "https://www.actualno.com/europe/kurc-otkazyt-ot-pregovori-sys-skopie-i-tirana-e-greshka-news_1404408.html", "text": "      Лидерът на австрийската Народна партия разкритикува „западната арогантност“ към Източна Европа, описвайки я като опасен развой на нещата. Той определи като „абсолютно погрешно“ решението за отхвърляне на началото на преговорите за присъединяване със , предава БГНЕС.      В интервю за немския Frankfurter Allgemeine Zeitung Курц предупреди за опасността от задълбочаване на пропастта между Източна и Западна Европа.   \"Частично присъстващата западна арогантност допринася за укрепването на негативните настроения в източната част на Европа, а като последица е това, че западноевропейското население гледа на това от източната част от високо\", каза бившият австрийски канцлер.\r\nТой каза още, че не цени политиката на \"вдигнат пръст и морална арогантност\", като същевременно подчерта, че с нито педя не трябва да се отклоняваме от основните ценности като върховенството на закона и демокрацията.  „Това е основата на Европейския съюз. Фактът, че в мигрантската криза някои държави се опитаха да наложат политиката на отворени граници на други, със сигурност е задълбочил разделенията в Европа“, каза Курц.\r\nТой предупреди и за проблемното схващане, че само и Източна Европа има „антиевропейски разбирания“. Според него те присъстват и на запад. \"Когато се правят предложения от Източна Европа, те автоматично се обозначават като отрицателни за ЕС. От друга страна, всяко предложение на държава-членка се счита за смело европейско действие\", .   Той подчерта съществуването на двоен аршин.    „Наскоро бе решено разширяването на ЕС към Западните Балкани. Северна Македония и други страни наистина положиха големи усилия в прилагането на реформи и заслужават европейска перспектива. Трябва да внимаваме да не ги загубим и да се обърнат към Турция, Русия и Китай. Държавите, които този път бяха „против“, със сигурност не са „антиевропейски ориентирани източноевропейци“, каза Курц.\r\nТой също така изрази надежда решението да не се започнат преговори със Северна Македония и Албания да бъде отменено възможно най-скоро. ", "date": "2019.11.08", "title": "Курц: Отказът от преговори със Скопие и Тирана е грешка "}
{"url": "https://www.actualno.com/moresport/tervel-pulev-nokautira-germanec-v-pyrvi-rund-i-stigna-do-pobeda-14-video-news_1404508.html", "text": "       записа безапелационна победа в битка номер 14 при професионалистите!  Той постигна успех срещу Кай Курзава още в първия рунд на галавечер в  Кьолн. Срещата му с Курзава се проведе в полутежка категория в осем  рунда      Българинът стигна бързо до два нокдауна и реферът веднага взе решение да  прекрати двубоя. По този начин Тервел остава непобеден, откакто стана  част от професионалния бокс. В 12 от двубоите е победил след нокаут.  Съперникът на Пулев записа 47-и двубой на професионалния ринг, като допусна своята девета загуба. За шести път Курзава беше нокаутиран в  своята кариера. .     ПРЕДИ ДВУБОЯ   \"Поради забавения багаж на Тервел Пулев при пътуването със самолет,    се наложи той да се качи на кантара по дънки. Въпреки това официалното   мерене беше преминато от българския боксьор\", бе написано на  официалната  страница на боксьора във Facebook ден преди двубоя.\r\nСъперникът на Тервел Пулев Каи Курзава е на 42 години, като в  кариерата си има 38 победи и 8 загуби. Полседният мач на българина бе в  САЩ през март месец. Тогава той победи Мич Уилямс след пълни 6 рунда.  След двубоя Пулев имаше фрактура в ръката, която лекува няколко седмици. .      ", "date": "2019.11.08", "title": "Тервел Пулев нокаутира германец в първи рунд и стигна до победа №14 (ВИДЕО)"}
{"url": "https://www.actualno.com/balkani/borisov-albanija-i-severna-makedonija-da-ne-se-otkazvat-ot-es-snimki-news_1404335.html", "text": "       За да има стабилност и икономически прогрес и  за да се промени имиджа на Западните Балкани в положителна посока, старите дрязги и  напрежения, както и езикът на омразата и ксенофобията трябва да останат  в миналото. Превъзмогването на наследството от миналото може да се случи на основата  на споделените ценности като толерантност, приобщаващите действия и  взаимното доверие. Това заяви министър-председателят Бойко Борисов в речта си пред участниците в лидерската среща \"Стратегически диалог за Западните Балкани\" в Женева, съобщиха от Правителствената информационна служба.       Министър-председателят Бойко Борисов специално се обърна към Република Северна Македония и към Албания с призив да не се отказват от усилията си по пътя към членството в ЕС. Според премиера, без да се обезкуражават те следва да продължат да работят с неотслабващ темп в посоката, която гарантира най-голям шанс за успешно развитие на целия регион на Западните Балкани, а именно - европейската интеграция.   Премиерът Борисов фокусира вниманието на участниците в срещата и върху темата за бъдещето на младите хора в Западните Балкани .  \"Те желаят да живеят в условията на чиста околна среда, добро  образование, стабилни и отворени общества и достойни работни места. Ако  тези основни елементи са осигурени, младежите могат да бъдат фактор за  просперитет и надежда за региона\", заяви Борисов. Според него в противен  случай разочарованието на младото поколение може да доведе не само до  увеличаване на \"изтичането на мозъци\" и на емиграцията, но – много  по-тревожно и дори опасно – до поддаване на екстремистки и радикални  влияния и настроения.   По думите му помирението, регионалното сътрудничество и поддържането на  добросъседски  отношения са ключови фактори за европейската интеграция  на Западните  Балкани. Премиерът Борисов напомни, че догодина България  ще поеме председателството на Берлинския процес, съвместно с Република  Северна Македония. Той беше категоричен, че в тази си функция България  ще продължава да насърчава интеграционния процес на страните от  Западните Балкани, защото той е инструмент за постигане на устойчива  стабилност, сигурност, мир и просперитет в региона. ", "date": "2019.11.08", "title": "Борисов: Албания и Северна Македония да не се отказват от ЕС (СНИМКИ)"}
{"url": "https://www.actualno.com/asia/erdogan-otnovo-shte-razgovarja-s-putin-za-sirija-news_1404343.html", "text": "      Държавният глава на Руската федерация Владимир Путин и турският му колега Реджеп Тайип Ердоган ще проведат телефонен разговор в събота, 9 ноември, в който ще обсъдят ситуацията в Сирия. Това обяви пред журналисти говорителят на Кремъл Дмитрий Песков, предаде TACC, цитирана от агенция \"Фокус\".      В четвъртък Ердоган обяви, че възнамерява да обсъди ситуацията в Сирия с руския президент Владимир Путин. Съответното той обяви на пресконференция в Анкара. „Снощи (сряда, 6 ноември – бел.р.) проведох разговор с [президента на САЩ Доналд] Тръмп. След това също ще преговарям с Путин за оценка на ситуацията [в Сирия]\", обясни Ердоган.   Според президента на Турция, Анкара „ще изпълни докрай своята част от задълженията по постигнатите споразумения\". „Ние не отстъпваме от меморандума“ от Сочи, добави турският държавен глава.\r\nНа 9 октомври Анкара обяви, че ще проведе операция „Извор на мира“ в Северна Сирия с цел създаване на буферна зона там. Тя трябва да се превърне в защитен пояс за турската граница. Според плана на Анкара сирийските бежанци, приети в Турция, ще могат да се върнат в зоната за сигурност. Дамаск определи операцията като агресия, а международната общност осъди действията на Анкара.  На 22 октомври президентите на Русия и Турция проведоха среща в Сочи, на която подписаха меморандум за съвместни действия за разрешаване на ситуацията в североизточната част на Сирия. Руската военна полиция и сирийските гранични служители от обяд на 23 октомври бяха въведени в райони, граничещи с 30-километровата зона за сигурност, създадена от Турция. На 29 октомври руският министър на отбраната Сергей Шойгу обяви, че кюрдите са завършили изтеглянето на въоръжените си части от зоната за сигурност. На 1 ноември руските и турските военни проведоха първия съвместен патрул на изток от река Ефрат. ", "date": "2019.11.08", "title": "Ердоган отново ще разговаря с Путин за Сирия"}
{"url": "https://www.actualno.com/europe/vsichkite-39-jertvi-v-kamiona-kovcheg-ot-eseks-sa-identificirani-news_1404428.html", "text": "      Полицията в Обединеното кралство оповести имената на виетнамските граждани, чиито тела бяха намерени       Според органите на реда, те контактуват с виетнамските власти по въпроса за репатрирането на телата.   В четвъртък британската полиция в хладилен камион в югоизточния окръг Есекс. Всички те са виетнамски граждани.\r\n„Това беше изключително важен процес и нашият екип работи усилено, за да даде отговори на притеснените семейства, които се страхуват, че любимият им човек може да бъде сред онези, чието трагично пътуване завърши на брега ни“, каза Тим Смит, помощник-началник на полицията в Есекс.  На 23 октомври полицията в Есекс намери телата на 39 лица в камион, за който по-късно беше разкрито, че е пристигнал във Великобритания от Белгия. Докато първоначалните доклади предполагаха, че всички жертви са китайски граждани, по-късно беше потвърдено, че всички те са виетнамци.\r\nМиналата седмица Аймън Харисън от Северна Ирландия беше задържан и обвинен в 39 убийства, трафик на хора и имиграционни престъпления.    ", "date": "2019.11.08", "title": "Всичките 39 жертви в камиона-ковчег от Есекс са идентифицирани  "}
{"url": "https://www.actualno.com/asia/turcija-se-sreshta-i-sys-zapadnite-sili-po-sirijskija-vypros-news_1404443.html", "text": "      В началото на декември ще бъде проведена среща на върха за сирийския въпрос между лидерите на Турция, Франция, Германия и Великобритания в Лондон, съобщи турското президентство.      \"Решено е да се организира тази четиристранна среща на върха в кулоарите на срещата на върха на НАТО, планирана в Лондон на 3 и 4 декември\", заяви държавната Анадолска агенция, цитирайки съветника на президента Реджеп Тайип Ердоган Ибрахим Калин.   Очаква се Ердоган да седне на една маса с Еманюел Макрон, Ангела Меркел и Борис Джонсън във време на високо напрежение в алианса на НАТО заради офанзивата на Турция миналия месец срещу кюрдските бойци - ключов съюзник на Запада срещу „Ислямска държава“.\r\nТурция вижда сирийските кюрдски бойци като част от Кюрдската работническа партия (ПКК), извършила кървавия бунт срещу турската държава през 1984 г. и считана за терористична организация от Европейския съюз и САЩ.  Турската офанзива беше спряна от две примирия, подписани с Москва и Вашингтон, но Анкара заплаши, че ще възобнови военните действия, ако кюрдските сили не се изтеглят напълно от договорената зона на дълбочина 30 километра по протежение на турската граница. ", "date": "2019.11.08", "title": "Турция се среща и със западните сили по сирийския въпрос"}
{"url": "https://www.actualno.com/america/oon-nad-270-sa-jertvite-na-protestite-v-irak-news_1404468.html", "text": "      Над 270 души са убити при протестите в Ирак, които продължават от 1 октомври насам. Това заяви в Женева Рупърт Колвил, официален говорител на Службата на Върховния комисар по човешки права на ООН, предадоха световните агенции, цитирани от БГНЕС.      \"Ние сме сериозно загрижени за непрекъснатите съобщения за смърт и наранявания вследствие на полицейска употреба на сила срещу демонстранти, както и на убийства от въоръжени хора в Ирак. От 1 октомври до вчера вечерта Службата за човешки права в мисията на ООН за подпомагане в Ирак записа 269 смъртни случая във връзка с демонстрациите, които се провеждат в цялата страна\", каза още експертът.   Според него още петима души са убити по време на демонстрации пред сградата на правителството в Басра. Общо около 8000 души са ранени, включително представители на иракските сили за сигурност.\r\n\"Точните данни за жертвите могат да бъдат много по-високи. Повечето са от използването на военни оръжия от силите за сигурност и въоръжени хора, които мнозина описваха като частни групи милиции, както и от ненужната, непропорционална или неправилна употреба на по-малко смъртоносни оръжия, като сълзотворен газ\", добави Колвил.        ", "date": "2019.11.08", "title": "ООН: Над 270 са жертвите на протестите в Ирак "}
{"url": "https://www.actualno.com/burgas/sydyt-otkaza-da-prekrati-deloto-sreshtu-bencho-benchev-news_1404410.html", "text": "      Бургаският районен проведе първото заседание по дело за укривателство, по което е . Делото е за лично укривателство и държане на необезопасени огнестрелни оръжия и боеприпаси. Защитата на подсъдимия пледира, че на досъдебното производство са допуснати съществени нарушения на процесуалните правила. Според адвокатите на Бенчев те са довели до ограничаване на процесуалните права на обвиняемия. Те настояха делото да бъде върнато на държавното обвинение за отстраняване на нарушенията.      Районният съд отхвърли доводите на защитата като неоснователни и остави без уважение исканията за връщане на делото.   Относно непреведени документи, настоящият съдебен състав намери за безпредметно листи с изписан текст на гръцки език да бъдат преведени отново на български език, тъй като те представляват превод на чуждия език. Касае се за превод от български на гръцки език на документи предназначени за Република Гърция по издадената Европейска заповед за арест.\r\nПо отношение твърденията на защитата за описанието на деянията, вменени на подсъдимия като извършител, както и в какви форми са осъществени, съдът смята, че обвинението е описано с посочване на конкретни признаци . Направените възражения са преди всичко по съществото на делото, касаят материално-правни въпроси, които не следва да се обсъждат в разпоредително заседание, а само и единствено с окончателния съдебен акт.  По отношение на твърденото нарушение, че в Истанбул се намират четири хотела с името „Рамада“, съдът намери и този довод за неоснователен.\r\nСъдът не възприе логиката, че след като едно престъпление следва да се разследва от следовател, а друго от разследващ полицай, а в конкретния случай трите деяния по обвинителния акт са разследвани само от следовател, е налице нарушение на процесуалните правила. Съдебната инстанция намери за напълно оправдано, с оглед сложността на делото, разследването да бъде извършено от магистрат - следовател.   Районният съд не намери за основателен и довода , че Димитър Желязков е бил посочен в обстоятелствената част на обвинителния акт като свидетел и като обвиняем. По делото е посочено, че свидетелят е бил привлечен от Спец прокуратурата и като обвиняем.    Съдът потвърди взетата мярка за неотклонение „Парична гаранция“ в размер на 50 000 лева спрямо Бенчо Бенчев. Не беше уважена молбата на защитата за разрешаване на подсъдимия да напусне пределите страната за определен срок, за преглед и консултация в болница в Истанбул, Турция. Съдебната инстанция потвърди мярката за процесуална принуда „Забрана за напускане на пределите на Република България“.\r\nДелото продължава по общия ред, с изслушване на свидетели. ", "date": "2019.11.08", "title": "Съдът отказа да прекрати делото срещу Бенчо Бенчев"}
{"url": "https://www.actualno.com/europe/povdignaha-obvinenie-na-avstrijski-polkovnik-za-shpionaj-v-polza-na-rusija-news_1404433.html", "text": "      Прокуратурата в Залцбург официално повдигна обвинение на пенсиониран полковник от австрийската армия за шпионаж в полза на Русия, предаде TACC, цитирана от агенция \"Фокус\".      „Подсъдимият е обвинен за това, че най-малко от 25 години е шпионирал в полза на руската военна разузнавателна служба „Главно разузнавателно управление“(ГРУ) за извършване на престъпление предаване на държавна тайна и умишленото разкриване на военни тайни\", се казва в изявлението на Прокуратурата в Залцбург.   Както бе отбелязано в прокуратурата и полицейското управление на Залцбург, разследването на случая срещу пенсионирания австрийски военен се провежда съвместно с регионалния отдел за защита на конституцията и борба с тероризма ( ). Обвинението се основава на информация за откриване на банкови сметки на обвиняемия, проучване на конфискувани информационни носители и разпит на свидетели. Самият обвиняем отказва да даде показания.\r\n„Според обвинението полковникът шпионира за руското военно разузнаване от 1993 г. и предоставя на офицера за свръзка изчерпателна информация за Австрийските въоръжени сили, в частност за оръжейните системи и задачите на сухопътните и въздушните сили“, отбелязват разследващите.  През 2018 г. австрийските власти съобщиха, че разследват пенсиониран полковник от австрийската армия, заподозрян, че предава информация за австрийската военна авиация, артилерийските системи, висшите служители и миграционната криза в продължение на 20 години на руското военно разузнаване. Според австрийските власти за дейността си той е получил 300 хил. евро. В случай на потвърждение обвиняемият може да бъде осъден на до 10 години затвор.\r\nПенсионираният австрийски полковник е арестуван на 30 ноември 2018 г. поради страх на разследващите, че той може да извърши престъплението отново. Самият заподозрян, според адвоката, не се смята за шпионин и твърди, че не е разкривал държавни тайни в ущърб на Австрия. ", "date": "2019.11.08", "title": "Повдигнаха обвинение на австрийски полковник за шпионаж в полза на Русия"}
