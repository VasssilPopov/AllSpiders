{"url": "https://www.actualno.com/balkani/premieryt-bojko-borisov-shte-poseti-cherna-gora-news_692942.html", "text": "  Министър-председателят Бойко Борисов ще бъде на официално посещение в Черна гора.     Визитата започва днес и ще продължи в понеделник, 3 септември.   В Подгорица премиерът Борисов ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъка по европейската перспектива на страните от Западните Балкани, както и регионалното и двустранно сътрудничество.\r\nМинистър-председателят Бойко Борисов ще бъде награден с орден „Черна гора“ с лента от президента на западнобалканската държава.  ", "date": "2018.09.02", "title": "Премиерът Бойко Борисов ще посети Черна гора"}
{"url": "https://www.actualno.com/interest/na-113-godishna-vyzrast-pochina-naj-vyzrastnijat-jitel-na-velikobritanija-news_692932.html", "text": "  Най-възрастният жител във Великобритания – Олив Евелин Боар, почина на 113-годишна възраст, съобщава в. „Метро”, цитиран от БГНЕС.     Олив е родена на 29 септември 1904 година и е едва 10-ят столетник в историята на страната. Тя е надживяла петима британски монарси, 22 премиери и две световни войни.   Бившата шивачка е била свидетел на откриването на радиото, когато е била на 2 години, и на телевизията, когато е била 21-годишна.\r\nПрез целия си живот Олив живее в Ипсуич, графство Съфолк. Тя прекарва близо 80 години в дома си, който закупува за едва 300 паунда, когато се омъжва за съпруга си Клод през 1932 година.  В последните години от живота си Олив се радва на 11 пра-правнуци, които по думите й я карали да се чувства отново млада.   ", "date": "2018.09.02", "title": "На 113-годишна възраст почина най-възрастният жител на Великобритания"}
{"url": "https://www.actualno.com/america/nepravomerno-osyden-amerikanec-iska-1-mln-dolara-kompensacii-news_692943.html", "text": "  Ричард Джоунс от Канзас сити, който прекара 17 години в затвора за престъпление, което не е извършил, поиска компенсации в размер на 1 милион долара от полицията, съобщава в. „Метро”, цитиран от БГНЕС.     Мъжът е осъден за въоръжен грабеж през 1999 година, след като свидетел го идентифицира пред органите на реда като крадеца. Влизайки в затвора, съкилийници на Джоунс забелязват приликата му с известен престъпник на име Рики Амос.   Въпреки многобройните обжалвания, липсата на отпечатъци и ДНК при обира, в продължение на 17 години, властите отказват да преразгледат случая на невинно осъдения мъж. До миналата година, когато съдия разпорежда той да бъде освободен, поставяйки под съмнение свидетелските показания.\r\nТака полицията стига до истинския извършител на престъплението – Рики Амос, който по това време живеел в непосредствена близост до мястото на обира.  Ричард Джоунс, който в момента е на 42 години, иска обезщетение от полицията, тъй като заради неправомерния арест и последвалата присъда не е успял да види как растат двете му дъщери.", "date": "2018.09.02", "title": "Неправомерно осъден американец иска 1 млн. долара компенсации"}
{"url": "https://www.actualno.com/society/novinite-naj-vajnoto-za-denja-2-septemvri-news_692970.html", "text": "  Редакционният екип на ви представя най-важните новини за изминалия ден, 2 септември.      Кризата във властта стигна пиков момент и въобще не е сигурно дали коалицията между ГЕРБ и Обединени патриоти ще издържи идните дни. Лидерът на НФСБ Валери Симеонов публикува изключително критична позиция към премиера Бойко Борисов, малко след като Красимир Каракачанов спомена, че има сериозни проблеми в комуникацията между управляващите партии.   За 5-ти пореден ден жителите на Своге излизат на протест. Организираните протестни действия продължават, въпреки че сдружение „Трейс Своге“ започна отстраняване на констатираните дефекти по път II-16 Своге – София. Това каза за „Фокус“ заместник-кметът на Своге инж. Георги Петков.     \"Сега слушах аргументите на Борисов за оставката на вътрешния министър - че бил небрежен по инцидента с бащата на президента в Харманли. Не е сериозно. На фона на мъртъв Търговски регистър със седмици, бегълци - невъзвращенци, неясноти около разследване на инцидент с действащ министър, липса на финансов надзор, фалирала застрахователна компания и накрая 17 жертви на пътя\", заяви Бенатова. \"Мнозина ме питат как ще продължа оттук-нататък. Въпросът ми звучи странно, защото аз не съм променил курса си към изискване на цялостна промяна на обществото, макар и не сега и веднага. Това е един бавен процес, който изисква време, организация и стратегия. В крайна сметка не се знае колко дълго ще живея\". Близо 200 000 души изпратиха в последния у път Александър Захарченко, 42-годишният лидер на сепаратистите в Източна Украйна, който бе убит при взрив в центъра на бунтовническия Донецк в петък, съобщава ТАСС, цитирана от БГНЕС.   Траурната процесия премина по централните улици на Донецк. Въоръжени мъже с автомати регулираха движението в града. Общественият транспорт бе временно спрян. Папа Франциск призова да се избегне „хуманитарната катастрофа” в сирийската провинция Идлиб – последният голям бунтовнически бастион, подлаган на редовен обстрел от страна на правителствените сили, съобщава АФП, цитирана от БГНЕС. Може ли руският флот да се противопостави на американския край бреговете на Сирия? Този въпрос задава електронното издание на руския вестник “Взгляд“.\r\nПланът за нова атака на САЩ срещу Сирия е готов и чака сигнал от Пентагона. Въпреки това, руските кораби са започнали мащабни маневри близо до сирийските брегове, точно във водите, от които американските кораби биха нанесли най-удобно удари. Преди шест месеца руските военни не можаха да предотвратят нападението на САЩ срещу Сирия. Какво могат да правят този път, се пита изданието. Развявайки германския флаг и отправяйки нацистки поздрави, гневната тълпа си проправя път през улиците, нападайки случайни минувачи с тъмна кожа, докато полицията, превъзхождана многократно по брой, е твърде уплашена, за да се намеси.", "date": "2018.09.02", "title": "Новините: Най-важното за деня, 2 септември"}
{"url": "https://www.actualno.com/curious/sedmichen-horoskop-za-3-9-septemvri-news_692956.html", "text": "        Тази седмица се пригответе за битки. Ще се наложи да отстоявате ваши изключително важни жизнени принципи. Преодолейте учудването, че другите не могат да разберат начина ви на мислене. Хората не са еднакви. Подходете тактично и без употребата на силови методи или манипулации. Колкото успеете – толкова. В здравословно отношение си пазете нервите. Почивните дни разпуснете сред природата. Тази седмица е подходяща за големи покупки. Сега смело може да смените онези уреди, които отдавна планирате да замените с нови. Ако това повлече след себе си идеята за началото на ремонт – не му мислете много. Имате нужда от смяна на интериора. Сега е моментът да добавите повече творчество в дома ви.   Тази седмица е подходяща за кратки пътувания по време, на които да се запознаете с интересни и нови хора. Задачата ви е да бъдете отворени към нови предложения и идеи. Сега вашата сила ще  е във нововъведенията. По пътя на откривателството ще намерите много нови подходи за себе си, които ще са ви от полза. Не се колебайте да приложите наученото не само в професионален, но и в личен план.     През тази седмица ще бъдете затрупани от задачи.За да се справите с всичко е необходимо да имате добър график, който да спазвате стриктно. Не се колебайте да потърсите помощ за служебните задачи и да ги разпределите на колеги. В личен план ще се радвате на разбирателство и хармония в отношенията. Някои от вас са на крачка да направят сериозно предложение на половинката си. Не му мислете много. През тази седмица не си и помисляйте да взимате допълнителни задължения. Ще бъдете прекалено ангажирани, за да се справите и с текущите ви задачи. Ако не успеете – не се обвинявайте или ядосвайте. Помислете за всякакъв вид помощ, която може да ви е от полза. Сега е моментът да усвоите изкуството на спокойствието в напрегнати моменти. Проявата на нервност само ще ви попречи и забави. Вечер си лягайте рано, за да си осигурите достатъчно часове сън. През тази седмица не подценявайте силата и опита на конкуренцията. Най-успешният ви ход ще бъде да се договорите за партньорство и да сложите край на съперничеството. От това ще спечели и другата страна, но най-вече вие. Помислете над този вариант, той ще ви спести доста главоболия.   Тази седмица ви очакват важни гости. Бъдете добронамерени и търпеливи, особено ако не сте виждали с хората отдавна. Вероятно и вие, както и те са се променили много. Гостуването ще премине добре, стига да не търсите под вола теле. Периодът е подходящ и за планирането на учебни курсове, както и шофьорски. В личен план са възможни леки неразбирателства с партньора ви, които лесно и бързо ще бъдат преодолени. Тази седмица ще имате честта да сте победители. Това няма да ви се даде лесно и може би ще се запитате дали са  си стрували усилията. Отнесете с уважение към всичко, което сте вложили и се наслаждавайте на постигнатото, но да – не се възгордявайте и не натяквайте победата си. В здравословно отношение не пропускайте физическите упражнения- те са много важни за поддържането на тонуса ви.    Тази седмица ще бъдете изправени пред интелектуално предизвикателство. Подходете отговорно и не надценявайте знанията си. Сега е време да придобиете нови такива. От вас се очаква да покажете готовност за приемственост.  Това е изключително ценно качество, с което ще си спечелите уважението на значими хора. В личен план най-важно ще бъде умението ви да се поставите на мястото на другия. За да подсилите организма си наблегнете на пресните плодове и зеленчуци. Не забравяйте и за ядките. Седмицата ще ви донесе сериозни постижения. Сега е моментът да затвърдите позициите си в служебно отношение и да поискате повече. На личния фронт също  ще имате възможности за победа. Сега ще успеете да наложите желаните от вас правила. С това обаче ще дойде и сериозна доза отговорност. Планирайте кратка почивка, за да си поемете въздух и да разнообразите ежедневието.    Тази седмица ще влезете напълно в новата си роля. Подходете към новия си образ с цялата отговорност, на която сте способни. Ще ви бъде достатъчно интересно, за да не усещате прекалено натоварването, така че не бързайте да се оплаквате. В средата на седмицата може да усетите умора, но не намалявайте темпото. Една дълга разходка след работа ще освежи тялото и ума ви. В почивните дни не оставайте у дома, а си осигурете достатъчно часове ходене. Тази седмица най-сетне ще пристъпите към изпълнението на дълго отлагани дейности. Ще научите с изненадата, че сте станали по-смели и нетърпеливи.  Все пак спазвайте всички правила за безопасност, особено ако става въпрос за шофиране. Във всичко останало може да действате с размах и дори с малко повече риск. Отприщете цялата насъбрала се енергия. Вече може да сте сигурни, че е настъпило времето и сте напълно готови за това.", "date": "2018.09.02", "title": "Седмичен хороскоп за 3-9 септември"}
{"url": "https://www.actualno.com/society/novite-kauzi-na-bosija-svoboda-na-mediite-reducirane-na-12-ot-administracijata-zdrava-sydebna-sistema-i-uvolnenija-nared-news_692922.html", "text": "  \"Мнозина ме питат как ще продължа оттук-нататък. Въпросът ми звучи странно, защото аз не съм променил курса си към изискване на цялостна промяна на обществото, макар и не сега и веднага. Това е един бавен процес, който изисква време, организация и стратегия. В крайна сметка не се знае колко дълго ще живея\".     Това написа днес Николай Колев-Босия в . Той прекрати гладната си стачка след като премиерът Борисов поиска оставката на транспортния министър Московски, което бе и целта на самия общественик. Босия обаче обяви и какви ще са новите принципи, за които ще се бори оттук насетне. Ето целият му текст.\r\n\"Ще се опитам съвсем кратко да изредя целите, задачите и последователността на това, което имам твърдото убеждение, че трябва да бъде направено.      Чл.1. 1. България е република с парламентарно управление.\r\nЧл. 2 Цялата парламантарна власт произтича от народа. Тя се осъществява от него непосредствено и чрез органите, предвидени в тази Конституция.\r\nЧл. 3 Никоя част от народа, политическа партия или друга организация, държавна институция или отделна личност не може да си присвоява народния суверенитет !!!    Това ми дава основание да приема, че един референдум може да отмени тази ненужна и остаряла форма на управление, наречена ВНР, понеже тя е функция на суверена. Не може орган, избран от суверена да има повече права от самия суверен. Достътъчен е един-единствен въпрос в референдума \"Искате ли да бъде премахната институцията ВНР , а функциите й да се поемат от ОНС /Обикновино народно събрание/.   Това е много важен момент, тъй като по този начин ще бъдат спестени много време, усилия и пари. \r\n2. Да се започне спешна работа за създаване на работеща истински независима и справедлива съдебна система, Прокуратура и разследващи органи, които да гарантират бързо, ефективно и справедливо да бъдат разглеждани и решавани фазите на цялостния съдебен процес.\r\n3. Незабавно започване на реална децентрализация на Изпълнителната власт. На практика държавата има две основни функции, които произтичат директно от задълженията и. Това е Националната сигурност и Външните работи. Всичко останало може само да бъде надзиравано и в някаква степен контролирано от Изпълнителната власт. Това трябва да бъде за сметка на огромния държавен апарат, който е негоден, неефктивен, излишен и дори вреден за страната. За държава като нашата и работещ административен апарат не трябва да надвишава 40-50 хил. администратори.\r\n4. Да се освободи бизнеса от държавна опека и пряка намеса чрез създаване на Закон за браншовите и териториални камари, които да решават всички въпроси, свързани с бизнеса,  разрешителни, текущи въпроси и особено създаването към тях на кредитни кооперации за насърчаването, финансирането и контрол.      5. Да се гарантират правата на медиите да не могат да бъдат манипулирани, заплашвани, санкционирани и закривани от собствениците без съдебно решение\r\nА сега да преминем към най-непосредствените действия, които трябва да се направят:\r\n1. Да се изиска незабавно концепцията на новия директор на ИА \"АА\" /Изпълнителна агенция \"Автомобилна администрация\" Рановски, ако той изобщо има такава и да се разгледа публично, но бързо и експертно. Да се освободи незабавно зам. министър Ангел Попов /Геле Линейката/, тъй като е подсъдим  и му е дадена противоправната възможност да укрива уличаващи го доказателства и властта да принуждава свидетели да променят показания или да се откажат да свидетелстват. Незабавно! Същото се отнася и до неговия заместник Дамян Войновски. Да бъдат освободени дисциплинарно по административен ред уличените 12 служители, които бяха уличени в създаването на ОПГ /Организирана престъпна група/: от Специализираната прокуратура, ГДБОП и Главния прокурор чрез неговата говорителка. Небивалиците, които се говорят, че \"съдът ги бил върнал на работа\" са смехотворни и показват едно дълбоко невежество. Същото си отнася и за служителите по места. Специализираните съдилище не мога да възстановяват на работа. Те могат или да съдят-или да не съдят, но не и да възстановяват на работа. На работа възстановяват единствено административните съдилища.\r\n2. Да се потърси незабавно сметка на централната изпълнителна власт за цялостната корупция в МТИТС, вследствие на което се избиват, раняват, осакатяват физически и психически десетки хиляди българи годишно Същото се отнася и за останалите министрества и ведомства на нейно подчинение. На практика и чисто нормативно по закон те станаха съучастници в това страшно продължаващо престъпление. Социологичните проучвания категорично доказват това.   3. Да се поиска незабавно отговорността на НС по същите причини и със същите обвинения за толериране на този тежък геноцид, с отказа си толкова време да отказва да изпълни Конституцията и закона. Изключително ниското доверие в него и невероятно високото недоверие са достатъчно основание да се поиска саморазтурването му, за да не се стигне до неговото разтурване от улицата с подкрепата на европейските институции.\r\n4. Главният прокурор да си направи един светкавичен анализ и да предприеме решителни и адекватни мерки за борба с престъпността. В противен случай неговата оставка ще бъде незабавно и решително поискана и взета!\r\nНакрая искам да кажа, ча аз и моите съмишленици сме твърдо убедени да използваме всички законови мерки, дори неконвенционални, за да променим това статукво, което ни обрича на безбъдеще и закриване на държавата. Ние искаме да изиграем очистващата роля на Английска сол /Магнезиев сулфат/, за да очистим държавните институции и целия държавен апарат от това, което се е събрало в държавния тракт.\r\nПредупреждаваме ви, да не си играете с огъня и да направите така, че да се превърнем в Бертолетова сол! /Калиев хлорат/", "date": "2018.09.02", "title": "Новите каузи на Босия: Свобода на медиите, редуциране на 1/2 от администрацията, здрава съдебна система и уволнения наред"}
{"url": "https://www.actualno.com/europe/200-000-dushi-izpratiha-ubitija-aleksandyr-zaharchenko-v-poslednija-mu-pyt-news_692945.html", "text": "  Близо 200 000 души изпратиха в последния у път Александър Захарченко, 42-годишният лидер на сепаратистите в Източна Украйна, който бе убит при взрив в центъра на бунтовническия Донецк в петък, съобщава ТАСС, цитирана от БГНЕС.     Траурната процесия премина по централните улици на Донецк. Въоръжени мъже с автомати регулираха движението в града. Общественият транспорт бе временно спрян.   В Донецк е обявен тридневен траур. Проруските сепаратисти в Източна Украйна обвиниха Киев за убийството на Захарченко. Според украинските власти покушението е резултат от вътрешни конфликти в редиците на бунтовниците.", "date": "2018.09.02", "title": "200 000 души изпратиха убития Александър Захарченко в последния му път"}
{"url": "https://www.actualno.com/europe/putin-i-medvedev-si-vzeha-posledno-sbogom-s-josif-kobzon-news_692941.html", "text": "  Президентът на Русия Владимир Путин и премиерът Дмитрий Медведев отдадоха последна почит на известния руски певец Йосиф Кобзон, пише ТАСС, цитирани от БГНЕС.     Путин и Медведев положиха венци на ковчега на певеца, чийто тленни останки са изложени за поклонение в московската Концертна зала „Чайковски“, и изказаха съболезнования на вдовицата му.   Колеги, приятели и близки на Кобзон си взеха последно сбогом преди погребението на певеца, което ще се извърши днес на частна церемония в юдейската част на Востряковското гробище, където ще бъде положен редом до майка си.\r\nСред тези, които дойдоха да се простят с изтъкнатия изпълнител бяха космонавтът Валентина Терешкова и певицата Алла Пугачова.  Народният артист на СССР и депутат от Държавната дума Йосиф Кобзон почина в четвъртък на 81-годишна възраст.   Репертоарът на Йосиф Кобзон включваше около 3000 песни, отразяващи музикалната летопис на втората половина на ХХ век. Сред тях са почти всички най-добри песни, създадени от Дунаевски, Блантер, Тухманов, Фелцман и други съветски композитори.\r\nТова са всенародните хитове Смуглянка\", \"А у нас во дворе\", \"Старый клен\", \"С чего начинается Родина\", \"Я люблю тебя, жизнь\", \"Мгновения\", \"Темная ночь\", \"День Победы\", \"В городском саду\" и много други.    Певецът е посещавал многократно България, където е изнасял концерти.", "date": "2018.09.02", "title": "Путин и Медведев си взеха последно сбогом с Йосиф Кобзон"}
{"url": "https://www.actualno.com/curious/dneven-horoskop-za-3-septemvri-news_692965.html", "text": "        Истината, която търсите е във вас самите. Не се допитвайте до другите, още по-малко търсете вината у тях. Подредете приоритети си. Този ден ще е успешен за покупки, свързани с дома. Сега е моментът да изберете своята нова пералня или друг уред, който отдавна искате да смените с по-нов.   Този понеделник е подходящ за представянето на ваша идея или виждане за развитието на бизнеса, в който участвате. Шансът да спечелите повече последователи е голям.     Днес ще се наслаждавате на пълна хармония в личните отношения. Не се колебайте да преминете към един по-серизен етап от връзката ви. Денят няма да ви поглези. Имате достатъчно работа, за да поемате допълнителна. Задачата ви днес е да се щадите. Преговорите днес ще са трудни, но успешни. Бъдете настоятелни в разговорите и готови за отстъпки. От това ще спечелят всички.   Днес бъдете готови да проявите гостоприемство. Очаква ви ден, изпълнен с много взаимност и чувства, които не се изпитват всеки ден. През този ден се доверете на интуицията си. Не настоявайте за неща, които самите вие не сте готови да дадете.    Това е ден, в който ще получите много нови впечатления и знания. Подходете отговорно към информацията и ѝ отделете нужното време за усвояване. Не се колебайте да потърсите експертно мнение за решаването на служебен проблем. Специалистите са именно за това. Доверете им се.    Днес ви очаква успех. Ще имате възможността да проявите професионалните си умения. Действайте така, сякаш никой не ви гледа. Днес не се колебайте да задавате правилните въпроси. Интелигентният човек е питащият човек. Освен това не се задоволявайте с половинчати отговори.", "date": "2018.09.02", "title": "Дневен хороскоп за 3 септември"}
{"url": "https://www.actualno.com/society/barekov-gerb-sa-falshivi-pytishta-i-film-na-ujasite-news_692931.html", "text": "  \"Напрежението в Своге и на много места в държавата заради скапания асфалт ескалира! Хората нямат съмнение, ча некачествените, разбит, опасни, дори нови, пътища навсякъде се дължат на парите под масата. Ако щете на “парите в кутии за обувки” (по терминологията на фамозния Гешов, апропо, от друг голям грабеж -санирането). Навсякъде - и на северозапад и на изток и на магистралите е филм на ужасите, а са изчезнали десетки милиарди. ГЕРБ имат огромен проблем с асфалта. ГЕРБ се борят с фалшивите новини напоследък, но те имат фундаментален проблем с друго фалшименто - фалшивите пътища, които превърнаха в емблема на едно катастрофално и фалшиво управление. Фейк нюз трудно се доказва, но фейк пътят убива хората всекидневно.\"     Това в социалните мрежи евродепутатът и допринесъл сериозно за кариерата на Бойко Борисов Николай Бареков.   \"Няма измъкване, защото пробойните са като лунни кратери и в резултат на 10-15 години колосални систематично организирани пладнешки кражби от бюджета и еврофондовете. “Обръчите от фирми” са обхванали като ракови метастази цялата държава и цялото управление на ГЕРБ от върха до селата. Нелепият опит на разни крадливи кметове от ГЕРБ и БСП да спасяват главата на “безценният кадър” Нанков само затвърждава верността на обществените прозрения: Бяхме ограбени и затова мрем в катастрофите. Катастрофирала държава\", допълни той.", "date": "2018.09.02", "title": "Бареков: ГЕРБ са фалшиви пътища и филм на ужасите"}
{"url": "https://www.actualno.com/society/jurnalist-vetko-be-udaren-zashtoto-izgubi-bitkata-s-madjotaki-news_692948.html", "text": "  \"Гледам много анализатори изанализираха вече историята с Ветко. Просто е. Ветко губи позиции в туризма. Изблъскван на морето брутално от новия силен тандем Маджо+Таки. Концесии за плажове, търговски обекти, търговия със специфични стоки с принадена стойност...От която са и парите кеш.     Ветко обаче разкешва яката към ГЕРБ и си мисли, че може да се потърси \"правата\".   Това журналистът Мирослав Иванов в социалната мрежа.\r\n\"Акцията е нищо повече от предупреждение към Мутрата какво може да му се случи ако не е кооперативан. Да не вземе да се вложи много в ролята на получил катарзис покрай министерските оставки.  Нищо лично. Просто бизнес.   Когато държавата се управлява от мутри и порядките са мутренски\", допълни той.", "date": "2018.09.02", "title": "Журналист: Ветко бе ударен, защото изгуби битката с Маджо+Таки"}
{"url": "https://www.actualno.com/europe/vynshnijat-ministyr-na-germanija-germancite-trjabva-da-se-borjat-sreshtu-rasizma-news_692949.html", "text": "  Външният министър на Германия Хайко Маас заяви по повод на насилствените протести в източния град Кемниц, че гражданите трябва да се борят срещу расизма и крайната десница, предава Politico.     „Трябва да станем от канапето и да говорим. Трябва да се опълчим на крайнодесните екстремисти. Не може да се крием. Трябва да покажем лицата си срещу неонацистите и антисемитите“, заяви Маас. „Едва тогава репутацията на Германия няма да бъде за постоянно очернена от ксенофобски престъпления“.   „Ако на улиците отново се демонстрират хитлеристки поздрави, това ще е срам за държавата ни“, убеден е той.\r\nОт няколко дни в Кемниц се провеждат протести, предизвикани от убийството на местен жител от мигранти. Наблюдават се сблъсъци между крайнолеви и крайнодесни протестиращи.  ", "date": "2018.09.02", "title": "Външният министър на Германия: Германците трябва да се борят срещу расизма"}
{"url": "https://www.actualno.com/politics/razpada-li-se-pravitelstvoto-simeonov-s-kyrvavo-pismo-kym-borisov-news_692968.html", "text": "  Кризата във властта стигна пиков момент и въобще не е сигурно дали коалицията между ГЕРБ и Обединени патриоти ще издържи идните дни. Лидерът на НФСБ Валери Симеонов публикува изключително критична позиция към премиера Бойко Борисов, малко след като Красимир Каракачанов спомена, че между управляващите партии.     Симеонов обяви, че стилът на управление на Борисов е и това поставя на риск цялата коалиционна програма и освен това премиерът Вицепремиерът смята, че уволненията на тримата министри Валентин Радев, Николай Нанков и Ивайло Московски нямат никакво основание и са популистки ход, който да потуши напрежението след катастрофата край Своге. Той обяви, че от НФСБ няма да подкрепят исканите им оставки. Освен това припомни дълга хронология от гафове на ГЕРБ, смятайки, че основна стратегия на Борисов е , само за да се измъква от определени ситуации. Според Валери Симеонов , а партията на Борисов и да проведе необходимите реформи, за да подобри стабилността в страната. \r\nНа фона на цялата изключително радикална позиция, която общо взето поставя под въпрос управлението на страната, в последните дни се забелязва и крайна фаза на изострянето на конфликта между Волен Сидеров и Валери Симеонов, след като Сидеров обяви преди дни, че Освен разпад на кабинета е почти сигурно и че Волен и Валери ще се върнат към предишната си ситуация на врагове.   \"Всяко едно ново назначение изисква време за опознаване на ресора и изграждане на ефективни взаимоотношения във ведомството. Честите смени на хора, заемащи ръководни постове, пораждат временно напрежение и парализа в цели ресори.\r\nСмяната на министри, без каквото и да било основание, често дори без елементарна човешка логика, създава чувство на несигурност сред останалите членове на Министерски съвет, тъй като въпросните уволнения не са в резултат на несправяне с работата, а от случайни инциденти, маргинални режисирани протести или недоказани обвинения.\r\nКак можем да очакваме, че изградени с десетилетия професионални специалисти ще изпълняват съвестно служебните си задължения, когато са поставени под ежедневен страх да бъдат уволнени, без основание и без причина, унизени пред обществото и принудени да представят въпросните уволнения като свои лични решения за оставка\", казва Симеонов. И продължава:    \"За какви политическа отговорност можем да говорим, когато нито един от тримата министри – Николай Нанков, Валентин Радев и Ивайло Московски, няма пряка вина за катастрофата в Своге, отнела 17 човешки живота. В същия ден през този участък са преминали безпроблемно над 4000 МПС при доста по-тежки условия – проливен дъжд, засилен трафик и др., но катастрофирал е само въпросният автобус, което навежда към основна причина – грешка на водача.\r\nКаква е „политическата” вина на поелите „политическа” отговорност министри, след като уволнението им не е извършено с политическо решение на коалицията. Нещо повече, часове след уволнението на тримата министри, членове и симпатизанти на ГЕРБ формираха групи във фейсбук в тяхна подкрепа, включително с участие на депутати от ГЕРБ\", допълва още Симеонов, визирайки една солидно подигравана Facebook инициатива за връщане на министрите, която натрупа популярност именно защото направи масово впечатление с абсурдността си.\r\n\"За всеки нормално мислещ човек е съмнително дали причината за трагичния инцидент в Своге е некачествена асфалтова настилка, при условие че буквално вчера бяха взети проби за изследвания, а резултатите ще бъдат готови след време. Тази версия беше пробутана в първите часове след трагедията от некомпетентни журналисти и удобно бе поета от опозицията и от част от управляващите.\r\nНа кой нормален човек не му е ясно, че с въпросните уволнения министър-председателят цели бързо погасяване на общественото недоволство и опазване на личният рейтинг.\r\nПринудителните оставки на министрите Нанков, Радев и Московски са последния срамен случай от поредицата оставки под външен натиск, а не по причина несправяне със служебните задължения.   Генерал Николай Петров беше уволнен поради отправени неоснователни обвинения към приятеля на дъщеря му. По тази логика можеше да бъде уволнен, например, заради това, че братовчед му е минал на червен светофар.\r\nВ разрез с Конституционното разделение на властите министър-председателят се намеси грубо в работата на НС и уволни председателя Димитър Главчев заради това, че приложи правилника на НС спрямо нарушаваща го депутатка от БСП. За пореден път върху репутацията на почтен човек беше лепнато петно.\r\nБившият министър на енергетиката, настоящ народен представител и председател комисията по енергетиката в 43 и 44 НС Делян Добрев бе посъветван да си подаде оставка поради безпочвени обвинения на опозицията. Това беше първият от цяла поредица щедри реверанси на ГЕРБ към неособено смислената опозиция в лицето на БСП. Благодарение на тази поредица от жестове БСП втвърди редиците си, преодолявайки вътрешните борби за власт. През последните месеци, напипваща уязвимостта на ръководството на ГЕРБ, БСП определя политическия дневен ред на държавата, провокирайки скандал след скандал.\r\nЗаради познанството си с управителка на частна фирма, в процес на извършване на частна сделка, Теменужка Петкова бе принудена „доброзорно” да подаде оставка, която обаче не бе приета.\r\nИзграденият в системата на труда и социалната политика кадър Бисер Петков бе следващият „оставчен” от министър-председателя в стремежа му да потуши поредния агресивен протест пред НС.\r\nЗеместник-социалният министър Росица Димитрова, също доказан професионалист, бе „доброзорно” отстранена заради „престъпление”, че е пътувала със самолетен билет за бизнес класа, закупен в последния момент от протокола на МТСП. Едва ли има наивник, на когото да не му е ясно, че в самолета, на стадиона и в театъра последните билети се продават най-скъпо. Димитрова бе уволнена не заради несправяне със задълженията си, а заради участие във важен международен форум, на който е представила страната.\r\nВ същото време една друга министърка си направи селфита с известни хора в Холивуд по време на церемонията на връчване на Оскарите. На нея не й бе потърсена сметка с какви средства е летяла до САЩ и обществеността в крайна сметка не разбра, коя е благотворителната фирма, поела разноските за това удоволствие.\r\nС един замах бе обезглавено ръководството на МЗХГ. Този път бяха „оставчени” Цветан Димитров, Георги Праматаров и Златка Възелова. Уволненията бяха заради режисиран протест пред МС на псевдоживотновъди, умело намърдали се в скандала с чумата по дребния рогат добитък в Странджа.   Естествен би бил въпросът защо ПП НФСБ поставя темата за оставките на кадри на ГЕРБ. Отговорът е елементарен –ние сме притеснени от този модел на управление, който поставя под риск изпълнението на коалиционната програма на правителството.\r\nТрупащият разочарования от близо 30 години български народ очаква от управлението решаване на тежките проблеми, а това може да стане само с предприемане на смели и решителни действия от смели и решителни професионалисти-управленци. Еднолично провежданата кадрова политика на отстраняване на отговорни професионалисти без аргументи и по причини, несвързани с тяхната работа, създават чувството на несигурност и страх сред техните колеги в МС и в държавната администрация като цяло. Това предопределя назначаване на страхливи и изпълнителни „калинки”.\r\nБългария се намира в период на тежка демографска криза, която в най-голяма степен засяга образованите, интелегентни и кадърни хора. Вярна е приказката, че за министри винаги ще се намерят желаещи, но НФСБ със загриженост поставя въпроса за кадровия потенциал на управлението. Оставките на доказани професионалисти не могат да бъдат противоотрова за всяко инсценирано недоволство, клевети и компромати, раздухвани от желаещи провала на коалиционното правителство медии.\r\nДържавното управление неизбежно носи негативи и вземането на бързи популистски пожарогасящи решения е мехлем само за онези десетина процента, не особено интелегентни и мразещи всичко, сънародници. Този модел на управление отблъсква както симпатизантите на управляващите партии, така и онези 40-50% негласуващи, за които е обидно профанизирането на политиката. Всички те имат очаквания, но не виждат сериозни промени.   Ние от НФСБ още веднъж подчертаваме, че тежките реформи трябва да бъдат проведени и отговорността за това трябва да бъде неизбежно понесена. Искаме да припомним на коалиционните ни партньори, че девизът на партията ни, приет и за девиз на коалицията, е БЪЛГАРИЯ НАД ВСИЧКО, а не РЕЙТИНГЪТ НАД ВСИЧКО!\r\nПолитическото споразумение между нас и партньорите ни не беше с цел да избутаме някак си европредседателството, да понаместим партийните централи в квотните министерства, да се правим, че не забелязваме ширещата се корупция, лобизъм и беззаконие.\r\nНФСБ ще гласува против оставките на Нанков, Радев и Московски\", заявява Валери Симеонов.", "date": "2018.09.02", "title": "Разпада ли се правителството? Симеонов с кърваво писмо към Борисов"}
{"url": "https://www.actualno.com/society/protestite-v-svoge-prodyljavat-vypreki-che-zapochna-remontyt-na-pytja-news_692944.html", "text": "  За 5-ти пореден ден жителите на Своге излизат на протест. Организираните протестни действия продължават, въпреки че сдружение „Трейс Своге“ започна отстраняване на констатираните дефекти по път II-16 Своге – София. Това каза за „Фокус“ заместник-кметът на Своге инж. Георги Петков.     По-рано днес от пресцентъра на Агенция „Пътна инфраструктура“ съобщиха, че ремонтните дейности по път II-16 Своге – София вече са започнали.   Реновирането на участъка, при който стана инцидентът на 25 август с преобърналия се автобус, при който загинаха 17 души, а други 21 пострадаха, ще започне веднага след завършване на процесуално-следствените работи.\r\nИнж. Георги Петков съобщи, че по време на снощното организирано бдение от гражданите на Своге се е създало напрежение.  Причината е била присъствието на един от представителите на „Пътна инфраструктура“ , към които те задавали въпроси и искали обяснения.   ", "date": "2018.09.02", "title": "Протестите в Своге продължават, въпреки че започна ремонтът на пътя"}
{"url": "https://www.actualno.com/europe/papata-prizova-za-diplomatichesko-reshenie-na-vojnata-v-sirija-news_692959.html", "text": "  Папа Франциск призова да се избегне „хуманитарната катастрофа” в сирийската провинция Идлиб – последният голям бунтовнически бастион, подлаган на редовен обстрел от страна на правителствените сили, съобщава АФП, цитирана от БГНЕС.     По време на традиционната си неделна молитва Светият отец заяви, че все още има „ветрове на войната и притеснителни новини за риск от възможна хуманитарна катастрофа в провинция Идлиб”.   Франциск отправи апел към международната общност да „използват инструментите на дипломацията, диалога и преговорите, в съответствие с международното право, за да защитят живота на цивилните граждани.”", "date": "2018.09.02", "title": "Папата призова за дипломатическо решение на войната в Сирия"}
{"url": "https://www.actualno.com/europe/novi-protesti-sreshtu-pensionnata-reforma-v-rusija-news_692950.html", "text": "  Десетки руснаци излязоха по улиците на Москва в знак на протест срещу плановете на правителството да увеличи възрастта за получаване на държавна пенсия, съобщава ТАСС, цитирани от БГНЕС.     Подобни демонстрации се проведоха и в други градове в Русия, включително Владивосток, Симферопол, Омск и Новосибирск.   Демонстрациите не бяха санкционирани от властите, тъй като бяха официално разрешени.\r\nВъпреки че в телевизионно обръщение миналата седмица президентът Владимир Путин обяви, че пенсионната възраст за жените ще бъде повишена до 60 години, вместо от планираните преди това 63 години, протестите не стихват. Към момента възрастта за пенсиониране на жените в Русия е 55 години. Възрастта за пенсиониране при мъжете обаче ще се повиши на 65 от сегашните 60 години.  ", "date": "2018.09.02", "title": "Нови протести срещу пенсионната реформа в Русия"}
{"url": "https://www.actualno.com/showbusiness/razocharovanie-za-fenovete-na-u2-bono-zagubi-glasa-si-news_692901.html", "text": "  Феновете на U2 останаха разочаровани, след като групата трябваше да отмени концерта си в Берлин, тъй като вокалистът ѝ Боно загуби гласа си, съобщава BBC.     Ирландската рок банда изсвири няколко парчета, когато певецът се извини на публиката с думите: \"Мисля че не мога да продължа да пея. Това няма да е честно спрямо вас\".   На хората, събрали се за концерта в \"Мерседес Бенц Арена\", беше казано, че ще бъде направена кратка пауза, но след това организаторите прекратиха шоуто. Боно обяви, че концертът ще се проведе на нова дата.\r\nСпоред фенове гласът на певеца е пострадал от машините за изкуствен дим, използвани на сцената.  ", "date": "2018.09.02", "title": "Разочарование за феновете на U2 - Боно загуби гласа си"}
{"url": "https://www.actualno.com/society/ekspert-njakoi-ot-kyrlejite-syshto-mogat-da-sa-nositeli-na-zapadnonilska-treska-news_692961.html", "text": "  Има данни, че някои от кърлежите също могат да са носители на западнонилска треска. Това каза за Радио „Фокус“ – Бургас Д-р Пламен Конов от Български ветеринарен съюз – Бургас. Той обясни, че мерки за безопасност срещу болестта могат да се вземат в две основни посоки.     „Първото е предпазване на хората от контакт с комари и други насекоми, т.е. необходимо е хората да третират помещенията си с репеленти и препарати. От друга страна, трябва да се води борба срещу разпространението на комарите, кърлежите и бълхите при контакт с животните“, посочи ветеринарният лекар.   Той добави, че домашните любимци също трябва да бъдат третирани с препарати срещу тези вредители. „Данните от световната здравна организация показват, че в близките на България страни – Гърция, Сърбия, Румъния, Турция, Русия и други, има регистрирани случаи на тази болест“, каза още Конов.", "date": "2018.09.02", "title": "Експерт: Някои от кърлежите също могат да са носители на западнонилска треска"}
{"url": "https://www.actualno.com/africa/isljamistite-v-severoiztochna-nigerija-ubiha-okolo-30-voennoslujeshti-pri-ataka-sreshtu-voenna-baza-news_692915.html", "text": "  Ислямска терористична групировка е атакувала военна база в Североизточна Нигерия и е убила около 30 военнослужещи, предавa Ройтерс, като се позовава на информация от местните власти.     Нападението е осъществено от предполагаеми членове на „Ислямска държава в Западна Африка“ (ИДЗА) срещу база в село Зари, намиращо се в северния щат Борно.   „Ройтерс“ обяснява, че ИДЗА се отцепи от джихадистката групировка „Боко Харам“ през 2016 година, а последната е отговорна за убийството на над 30 хиляди души от 2009 насам, когато започна битката си за основаване на ислямски халифат.\r\n„Битката продължи около два часа и нашите колеги се сражаваха смело, но нещата се развиваха зле преди да пристигне бойната авиация. Загубихме около 30 войници, а още около 10 са ранени“, е заявил пред американската агенция неназован нигерийски военен.     ", "date": "2018.09.02", "title": "Ислямистите в Североизточна Нигерия убиха около 30 военнослужещи при атака срещу военна база"}
{"url": "https://www.actualno.com/asia/japonija-se-podgotvja-za-moshten-tajfun-news_692900.html", "text": "   Властите издадоха предупреждения за високи вълни, наводнения и свлачища, включително в райони, който все още се възстановяват от смъртоносната водна стихия по-рано тази година.     Тайфунът Джеби се очаква да достигне главния остров рано във вторник, като носи със себе си буреносни ветрове със скорост от 252 километра в час, съобщава Японската метеорологична служба. На пътя на стихията се намира западния регион Чугоку, където рекордни проливни дъждове през юли причиниха мащабни наводнения и свлачища и взеха 220 жертви – най-смъртоносното природно бедствие в страната от десетилетия.   Според синоптиците, тайфунът, който все още е над Тихия океан вероятно ще е най-мощната буря, ударила Страната на изгряващото слънце тази година. Жителите на западните и източните райони на страната бяха призовани да потърсят сигурен подслон. Близо 27 хиляди души в Нагато, Западна Япония в събота напуснаха временно домовете си заради проливни дъждове.\r\nВ момента в страната е сезонът на тайфуните, които обикновено се образуват през лятото и есента. Джеби идва само седмици след тайфуна Симарон, който удари Япония на 23 август и причини истински транспортен хаос, но нанесе ограничени щети и нямаше много пострадали.  ", "date": "2018.09.02", "title": "Япония се подготвя за мощен тайфун"}
{"url": "https://www.actualno.com/asia/sasht-rusija-se-opitva-da-podkopae-progresa-v-afganistan-news_692921.html", "text": "  Русия не изоставя опитите си да дестабилизира Афганистан и да вбие клин между Вашингтон и коалиционните му партньори. Това твърди освобождаващият длъжността командващ силите на САЩ в страната, цитиран от радио The Voice of America, предаде \"Фокус\".     Командващият силите на САЩ в Афганистан и Операция „Решителна подкрепа“ генерал Джон Никълсън трябва да освободи длъжността си днес, след като беше на позицията повече от две години, отбелязва американската медия.\r\nНо преди да предаде командването, той сметна за нужно да постави под въпрос намеренията на Русия в региона, въпреки скорошните инициативи на Москва да подпомогне помирението между талибаните и правителството на Афганистан, коментира VOA.\r\n„Знаем, че Русия се опитва да подкопае военните ни постижения и годините на военен прогрес в Афганистан и да накара партньорите да се усъмнят в стабилността на Афганистан“, заяви Никълсън чрез имейл до радиото, в отговор на зададените на 22 август въпроси на брифинг в Пентагона.     „Не е тайна, че Русия използва всяка възможност, която намери, за да вбие клин между САЩ и нашите централноазиатски партньори, включително Афганистан“, отбеляза генералът.\r\nVOA припомня, че по-рано американски и афгански официални лица обвиниха Кремъл, че се намесва в Афганистан, като снабдява бунтовниците талибани с оръжия и ги обучава.\r\nМосква отхвърли тези предположения и подчерта, че има единствено политически отношения с талибаните. Все пак, продължава американската медия, Русия е под все по-голямо подозрение от Вашингтон и съюзниците му, които твърдят, че Кремъл разширява усилията си за получаване на по-голямо влияние в Афганистан и региона.    Последно, Кремъл и Белия Дом влязоха в конкуренция за започване на мирни преговори между талибаните и подкрепяното от Вашингтон правителство в Кабул. Русия трябваше да приеме за разговори двете страни заедно със САЩ и други държави на 4 септември, но беше принудена да отложи разговорите, след като президентът на Афганистан Ашраф Гани отклони поканата, припомня VOA.   Вашингтон също се надява да организира такива преговори между талибаните и Кабул.\r\n„Говорим за оглавяван от Афганистан и чисто афгански помирителен процес“, заяви министърът на отбраната на САЩ Джеймс Матис по време на брифинг пред репортерите миналата седмица. „Вярваме, че това е най-добрият начин да се осигури това, талибаните да признаят, че не могат да спечелят на бойното поле, те трябва да преговарят“.\r\nСамо преди малко повече от седмица, говорителят на руското външно министерство Мария Захарова посочи, че „неидентифицирани“ хеликоптери летят в мисии, в подкрепа на бойците от терористичната групировка „Ислямска държава“, известна още като „ИД-Хорасан“, или „ИД-К“, в северната провинция Сар – е – Пул и предположи, че за това може да са отговорни САЩ и НАТО.\r\n„Кой въоръжава терористите и тайно създава техни бази“, попита тя. „Защо това се случва, след като командването на НАТО има пълен контрол над въздушното пространство на Афганистан“?      Представители на Пентагона отхвърлиха предположението, че САЩ и НАТО са замесени, като „абсолютна неистина“ и отбелязаха, че това не е първият път, в който Москва отправя подобни обвинения.\r\n„Докато те си съчиняват подобни лъжливи твърдения за „ИД-К“, САЩ и силите за сигурност на Афганистан ликвидираха анклава на „ИД-К“ в Джаузджан и убиват лидерите и бойците на „ИД-К“ в Нангархар“, отбеляза Никълсън в съобщението си до радиото.\r\nВсе пак, напускащият поста си генерал изрази надежда, че Русия може да играе конструктивна роля.\r\n„С Русия имаме общи интереси в Афганистан – мир, контратероризъм и борба срещу наркотрафика“, обясни Никълсън. „Надяваме се да видим, че подкрепата на Русия за Афганистан и оглавяваната от НАТО коалиция в тези сфери ще продължи“.", "date": "2018.09.02", "title": "САЩ: Русия се опитва да подкопае прогреса в Афганистан"}
{"url": "https://www.actualno.com/curious/zaradi-tyrsenija-po-tagove-v-internet-hvanaha-amerikanka-ubila-dvete-si-bebeta-news_692911.html", "text": "  Жителка на щата Аляска е обвиняема за убийствата през 2015 и 2017 година на двете си бебета момичета, съобщават от полиция във Феърбанкс.     23-годишната Стефани Лафонтен е хваната, след като търсила в интернет по ключови думи и изрази \"начини за удушаване\", \"начини да убием човек без да оставим следи\", \"може ли аутопсия да докаже удавяне\", \"16 стъпки да убием някого и да не ни хванат\", \"как да извършим перфектното убийство\". Тя го сторила едва час преди на 29 ноември 2017 година да съобщи, че второто ѝ дете не диша.   Анализ на историята на интернет търсенията на Лафонтен, извършен от криминалисти, показа съмнителни търсения час преди обаждането на спешния телефон 911, за да съобщи, че 13-годишната ѝ дъщеря не е контактна, заявиха от местната полиция. Бебето е починало четири дни по-късно, пише БГНЕС.\r\nНачалникът на полицията във втория по големина град на Аляска определи случая като \"невъобразима трагедия\", но не посочи вероятния мотив за убийствата.  Смъртта на сегашното бебе на Лафонтен първоначално не е предизвикала подозрения. Полицейски служител обаче е направил връзка с подобен случай от 2015 година, когато 4-месечното бебе на Лафонтен от друга връзка също е починало внезапно. Заподозряната е била женена за американски военен, който в момента на смъртта на 13-месечната си дъщеря е бил на мисия в Ирак. Бащата на починалото през 2015 година 4-месечно бебе е бивш приятел на Лафонтен.   ", "date": "2018.09.02", "title": "Заради търсения по тагове в интернет хванаха американка, убила двете си бебета"}
{"url": "https://www.actualno.com/balkani/tachi-iska-goljamo-istorichesko-sporazumenie-sys-syrbija-news_692913.html", "text": "  Косовският президент Хашим Тачи смята, че е дошло време за \"голямо историческо споразумение между Косово и Сърбия\", предаде БГНЕС.     От кабинета на Тачи в Прищина съобщиха, че \"президентът е заявил пред посланиците на ЕС, САЩ, както и пред ръководителите на мисиите на КФОР, ОССЕ и ЕУЛЕКС, че не може да се стои на едно място и да бъдеш в патова ситуация\".   \"Не може да се връщаме назад, защото историята на отношенията между Косово и Сърбия е трагична. Не може да стоим на едно място или да се намираме в патова ситуация. Няма и какво да очакваме, защото изоставянето и чакането при решаването на въпроса за отношенията между Косово и Сърбия създава напрежение, дестабилизация, големи проблеми, не само помежду ни, а и в целия регион\", казал още Тачи.", "date": "2018.09.02", "title": "Тачи иска \"голямо историческо споразумение\" със Сърбия"}
{"url": "https://www.actualno.com/asia/arabskijat-svjat-kritikuva-sasht-za-spiraneto-na-parite-za-palestinskite-bejanci-news_692904.html", "text": "  Арабските държави реагираха негативно на решението на Съединените американски щати да спрат финансовата помощ за Агенцията на ООН за палестинските бежанци (UNRWA), предаде Анадолската агенция, цитирана от БГНЕС.     Йордания, Египет и Обединените арабски емирства определиха като достойно за съжаление решението на Съединените щати и предупредиха, че невъзможността на UNRWA да посреща финансовите си нужди може да окаже негативно и опасно въздействие върху целия регион.   Според външния министър на Йордания Еймен Сафеди решението на САЩ ще се отрази на повече от 500 хил. деца. Той припомни, че страната му е призовала за среща на външните министри от арабските държави, на която темата да бъде обсъдена. Сафеди съобщи и датата, на която ще се проведе това събитие — 11 септември.\r\nГоворителят на Министерството на външните работи на Египет Ахмед Ебу Зейд също изрази загрижеността на страната за хуманитарното положение на палестинските бежанци.  От ОАЕ също реагираха със съжаление за \"решението за спиране [финансовата] подкрепа за UNRWA\". \"Това ще постави в още по-невъзможно състояние и без това намиращите се в крайно несигурно хуманитарно и политическо положение бежанци\", написа в Twitter външният министър на ОАЕ Енвер Каркаш. Той подчерта, че ОАЕ има исторически обусловени отговорности и ще продължат да подкрепят хуманитарните усилия на UNRWA.   ", "date": "2018.09.02", "title": "Арабският свят критикува САЩ за спирането на парите за палестинските бежанци"}
{"url": "https://www.actualno.com/europe/ognjan-minchev-evropa-shte-trjabva-da-mine-prez-grajdanski-konflikt-news_692909.html", "text": "  \"Засега се оказва невъзможно хората, които бият камбаната за събуждане - Ориана Фалачи, Буалем Сансал, Дъглас Мъри, Тило Сарацин - да влязат в реална дискусия с елитите на статуквото в Европа, които претендират да не виждат нарастващата демографска и поведенческа агресия срещу Стария континент. Това състояние на нещата обещава дълбоко и болезнено разделение на Европа пред лицето на тази агресия. Ще се изгуби още много време. Изострянето на проблема ще радикализира все по-големи групи граждани, нежелаещи да търпят резултатите на миграционната лавина в ежедневния си живот. Европа очевидно ще трябва да мине през граждански конфликт, преди да успее да се изправи лице в лице с най-голямото предизвикателство на своето бъдеще\".     Това в социалните мрежи политологът Огнян Минчев.   \"Правата, свободите, стандарта на живот и всички останали плодове на европейската цивилизация ще бъдат драматично ерозирани. Днес е време не само за отделни гласове на публицисти и общественици, които призовават Европа да се събуди. Днес е време за паневропейско политическо движение, което да съхрани резултатите от интеграцията на континента и да го мобилизира за отбрана и възродена идентичност срещу ислямисткото нашествие. Разбира се, Европа не може да лиши от права тези, които вече са тук. Но може да лиши от свобода на действие тези, които упражняват правата си срещу сигурността и идентичността на европейската цивилизация. Тази разлика е очевидна и няма извинение за тези, които претендират да не я забелязват\", допълни той.", "date": "2018.09.02", "title": "Огнян Минчев: Европа ще трябва да мине през граждански конфликт"}
{"url": "https://www.actualno.com/europe/mej-njama-da-pravja-kompromisi-koito-ne-sa-v-interes-na-stranata-news_692902.html", "text": "         В интервю за британския вестник „Телеграф” премиерът на Великобритания заяви, че няма да „се поддаде на натиск” за компромиси по сделката, които не са в интерес на страната й.   Мей също предупреди, че няма да бъде свика нов референдум за окончателното одобрение на сделката с Брюксел, тъй като това щяло да бъде „жалко предателство на нашата демокрация и доверие.”\r\nНякои от членовете на парламента призоваха премиера да свика обществено допитване за окончателното споразумение по Брекзит. Великобритания е на път да напусне рамките на ЕС на 29 март 2019 година, но и преди кабинетът е отхвърлял идеята за нов референдум.  ", "date": "2018.09.02", "title": "Мей: Няма да правя компромиси, които не са в интерес на страната"}
{"url": "https://www.actualno.com/society/prognoza-za-vremeto-2-septemvri-nedelja-news_692873.html", "text": "  Ще бъде слънчево, ще духа слаб, в Дунавската равнина и Източна България до умерен изток-североизточен вятър. Максимални температури между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. Атмосферното налягане през деня слабо ще се понижи, но ще остане близко до средното за месеца.     Над Черноморието ще бъде слънчево с до умерен североизточен вятър. Максималните температури ще са между 28° и 31°. Температурата на морската вода е 26-27°. Вълнението на морето ще бъде 2-3 бала.\r\nНад планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24°, на 2000 метра – около 17°.\r\nВ началото на следващата седмица ще се задържи предимно слънчево и все още с високи температури. Ще се усили вятърът от изток-североизток. Късно привечер в понеделник над западните райони ще се развие купесто-дъждовна облачност и на отделни места ще превали и прегърми. От вторник със северозападен вятър ще захладнее и в сряда дневните температури ще остават под 30°, в отделни райони и под 25°. Отначало, главно в западната половина от страната, а към сряда и на изток ще има валежи от дъжд, след обяд придружени с гръмотевици.  ", "date": "2018.09.02", "title": "Прогноза за времето - 2 септември (неделя)"}
{"url": "https://www.actualno.com/america/amerikanskite-slujbi-opitali-da-ubedjat-ruski-oligarsi-da-donosnichat-za-putin-i-ruskata-mafija-news_692907.html", "text": "  ФБР и Министерството на правосъдието на Съединените американски щати безуспешно са опитвали да вербуват за информатор включения в американския санкционен списък руски олигарх Олег Дерипаска, пише вестник The New York Times, цитиран от БГНЕС.     Американски държавни лица са направили подобни опити на два пъти — през 2014 и 2016 година. Американската страна е искала да получи информация за организираната престъпност в Русия и за помощта, която (евентуално) е получил от Москва президентът Доналд Тръмп по време на своята предизборна кампания. В замяна на Дерипаска е предлагано съдействие получаване на виза за влизане в САЩ. Имало дори случай, при който агенти на ФБР посетили къщата на руския олигарх в САЩ и директно опитали да го притиснат на тема \"Пол Манафорт\". Припомняме, че точно във връзка с Украйна и Янукович Манафорт, бивш ръководител на кампанията за президент на Тръмп, получава плащания, които не декларира надлежно пред данъчните в САЩ, а това му донесе присъда по 8 от 18 обвинения.   Самият Дерипаска е твърдял пред американските служби, че не приема  теориите им за т.нар. руска намеса в изборния процес в САЩ. Олигархът е  уведомил руските власти за опитите да бъде вербуван.\r\nСпоред неназован източник опитите да бъде вербуван Дерипаска са били част от далеч по-мащабна операция, в рамките на която американските служби са направи опит да \"пробият\" още няколко руски бизнесмени. И при тях обаче американците са ударили на камък.  ", "date": "2018.09.02", "title": "Американските служби опитали да убедят руски олигарси да доносничат за Путин и руската мафия"}
{"url": "https://www.actualno.com/velikotarnovo/veliko-tyrnovo-blizo-15-mln-leva-sa-prihodite-ot-noshtuvki-v-mestata-za-nastanjava-v-oblastta-news_692908.html", "text": "  Близо 1,5 млн. лева са приходите от нощувки в местата за настанява в област Велико Търново, реализирани през месец юни. Това сочат данни на Териториално статистическо бюро – Север, Отдел „Статистически изследвания – Велико Търново\", предаде \"Фокус\".     Приходите възлизат на 1 469 700 лева, или с 2.7% повече в сравнение с юни 2017 година. Приходите от чужденци нарастват с 11.8%, а тези от български граждани намаляват с 3.8%. Най-голяма част (50.0%) от реализираните приходи от нощувки през месеца в областта са постъпили в местата за настаняване, категоризирани с 1 и 2 звезди. В област Велико Търново са функционирали 120 места за настаняване с над 10 легла – хотели, хижи и други места за краткосрочно настаняване. Броят на стаите в тях е 2 452, а на леглата – 5 132 . В сравнение с юни 2017 година общият брой на местата за настаняване, функционирали през периода нараства с 11.1%, а леглата в тях – с 4.2%.   Общата заетост на леглата в местата за настаняване в област Велико Търново през юни е 26.2%, като тя е най-висока в местата за настаняване с 4 и 5 звезди – 39.5%, следвана от тези с 1 и 2 звезди – 23.9%. Най-ниска заетост на леглата се наблюдава в местата за настаняване с 3 звезди – 20.6%. През юни в сравнение със същия месец на 2017 година заетостта на леглата нараства с 0.2 процентни пункта.\r\nОбщата заетост на леглата в област Велико Търново е с 21.5 процентни пункта по-ниска от регистрираната средна за страната, която през юни е 47.7%.  ", "date": "2018.09.02", "title": " Велико Търново: Близо 1,5 млн. лева са приходите от нощувки в местата за настанява в областта"}
{"url": "https://www.actualno.com/analysis/protestite-v-kemnic-bunt-sreshtu-sistemata-no-kakyv-bunt-news_692910.html", "text": "  Развявайки германския флаг и отправяйки нацистки поздрави, гневната тълпа си проправя път през улиците, нападайки случайни минувачи с тъмна кожа, докато полицията, превъзхождана многократно по брой, е твърде уплашена, за да се намеси.     Сирийският бежанец и баща на две деца Анас ал Нахлави гледа ужасен случващото се от балкона на жилището на свой приятел, разположено на четвъртия етаж. Хората долу са тръгнали като глутница на лов за имигранти, точно като него. \"Като вълци си\", казва той.\r\nЗа няколко изпълнени с опасности часа в продължение на два дни през изминалата седмица тълпата завладя напълно улиците на Кемниц. Гневът избухна с невъобразима сила след като се разпространи новината, че иракчанин и сириец, търсещи убежище, са заподозрени в нападение с нож, при което е убит 35-годишен германски гражданин миналата неделя (26 август).\r\nКемниц – град с близо 250 000 души население в източната част на Германия, има дълга история на неонацистки протести. Обикновено те привличат няколкостотин души от нисшите прослойки на обществото и доста по-многобройни контра протести, твърдят официални лица. Този път обаче демонстрацията събра 8 000 души (бел. ред. - ). Те бяха предвождани от разпознаваеми неонацисти, и към тях се присъединиха хиляди обикновени граждани.  Градът никога не е ставал свидетел на подобно нещо – а и в известен смисъл подобни събития не е имало в следвоенната история на Германия.\r\nНападението изпъква като воден знак и отприщи антиимигрантската омраза, която се разраства, тъй като Германия се бори с интеграцията на близо 1 милион бежанци, които пристигнаха, след като канцлерът Ангела Меркел реши да отвори границите през 2015 година. Това решение рязко раздели Германия, като критици скоро след това заявиха, че администрацията на Меркел е загубила контрола над ситуацията. Три години по-късно това, което германското правителство не успява да контролира, са антиимигрантските настроения.\r\nНеонацистите стават все по-дръзки и по-силни, те са по-добре организирани, заявяват официалния лица и социолози. Крайнодясната партия \"Алтернатива за Германия\" набира популярност и позиции в парламента – още един шок за системата – и започва да легитимира гневните настроения към имигрантите, които преди няколко години дори нямаше да бъдат изречени на глас, като ги сложи в дневния си ред.    На фона на това открояващо се крайнодясно, Кемниц се превърна в тест за властта на държавата. Според някои той е дори тест за следвоенната демокрация на Германия.\r\n\"Те поставят на изпитание нашата демократична държава по начин, какъвто не е виждан никога досега\", твърди Барбара Лудвиг, кмет на Кемниц, социалдемократ, която седи в кабинета си на втория етаж в сградата на кметството една сутрин. \"Ние трябва да преминем този тест\", категорична е тя.   Именно това е, което виждат и групите, отговорни за размириците през измината седмица – повратен момент, който искат да използват, за да променят посоката на развитие на Германия. Бенджамин Ян Зоке, 32-годишния лидер на \"За Кемниц\" – гражданското движение на националистите, които свикаха протеста миналия понеделник, описа събитията от изминалата седмица като повратна точка и даде две исторически сравнения. Точно както смъртта на протестиращ студент през 1967 година даде началото на мащабно недоволство и студентски бунтове, довели до либерално прогресивната ера в Западна Германия, убийството в Кемниц ще отбележи началото на период на крайнодясна съпротива, твърди той. И както през 1989 година, когато хиляди - включително неговите родители – излизат по улиците, за да призоват за слагането на край на комунизма, митингите от изминалата седмица целят свалянето на \"тази провалила се система\", категоричен е Ян Зоке.\r\n\"На хората им омръзна от системата тогава и сега отново са недоволни от системата\", твърди той и добавя, че никога не е гласувал и не вярва в парламентарната демокрация.\r\nКметът Барбара Лудвиг заяви, че тези сравнения наистина нараняват. Тя също е била на протестите през 1989 година. \"Но ние протестирахме за ред и законност, за демокрация, за свобода на словото. Те искат да омаловажат всички тези ценности и се възползват от скръбта на хората след ужасното убийство на млад мъж\", , казва тя.   Малко индустриално градче през XIX-и век, Кемниц е почти разрушен по време на Втората световна война, след което е възстановен като социалистически град за пример при управлението на комунистическия режим на Източна Германия и временно е преименуван на град Карл Маркс. Висока 7 метра бронзова глава на Маркс е издигната на пиедестал в центъра на града и е била отправна точка на демонстрациите, които са се провеждали всеки понеделник, с искане на падането на комунизма. И тази седмица това място бе отправна точка на протестите.    , твърди кметът. В продължение на години те излизат по улиците, за да отбележат датата 5 март – денят, в който градът е бил бомбардиран от съюзническите сили през 1945 година. \"Но те винаги са били едва няколкостотин души, а контрадемонстрантите винаги са били повече\", заяви градоначалникът.\r\nТази седмица обаче беше различно. \"Комбинацията от крайнодесни екстремисти и избиратели на \"Алтернатива за Германия\" е нещо ново”, заяви Хайо Функе, политически изследовател в Свободния университет в Берлин и ветеран-експерт на крайнодесните групировки.\r\n\"Алтернатива за Германия\" събра 27% подкрепа в източната провинция Саксония, където е разположен Кемниц, по време на миналогодишните общи избори. Окрилени от този успех, крайнодесните активисти успяха да канализират страховете и недоволството на избирателите, и често използвайки социалните медии, мобилизираха тълпи, които до преди няколко години бяха нещо немислимо, твърди Функе. . Партията се постара много, за да цивилизова езика на крайнодесните. Ако лозунгите, скандирани по улиците на Кемниц през изминалата седмица – като \"фалшива преса\" и \"Германия за германците\" – са загубили шокиращото си въздействие, то това се дължи на факта, че вариации на тези лозунги сега често могат да се чуят и в Бундестага.   \"Имаме силно неонацистко движение в Източна Германия, но имаме и силно движение на крайнодесен екстремизъм в цяла Германия – не само в парламента, но и в обществото\", заяви Матиас Куент, който оглавява институт, изучаващ демокрацията и гражданското общество е източната провинция Тюрингия. Именно затова крайнодесните са толкова самоуверени: \"Те си мислят, че техният час е настъпил\", твърди той.\r\nСоциалните медии играят значителна роля при мобилизирането на тълпите. Само часове след нападението с нож миналата неделя, футболни хулигани с връзки в неонацистките среди, публикуваха призив в мрежата: \"Нека им покажем заедно кой има думата в този град\". Жертвата защитавала жена, която била нападната от убиеца. Втора жертва била починала в болница. Нито един от тези слухове не се оказа верен. Но само в рамките на няколко часа, около 800 протестиращи бяха вече по улиците, превъзхождайки полицията 10 към 1.\r\n\"Алтернатива за Германия\" реагира бързо. \"Когато държавата не може повече да защитава своите граждани, гражданите излизат по улиците и защитават себе си. Днес е отговорност на гражданите да спрат миграцията на ножовете\", написа в Twitter Маркус Фронмайер, депутат от партията.   В понеделник броят на протестиращите се увеличи десетократно, отново хващайки полицията неподготвена и отново протестите бяха централна новина в националните медии със сцените на насилие от улицата. Друг митинг в четвъртък беше в доста по-малки мащаби, и като цяло по-спокоен, след като местната полиция бе подсилена с федерални подразделения.\r\nМасовата мобилизация подчертава нарастващите опасения от нови завоевания на екстремистите, които в продължение на много години бяха подценявани – според някои съвсем съзнателно – и пренебрегвани от германските власти. Чувството на несигурност бе доста осезателно тази седмица в кварталите и общностите на Кемниц.\r\nНа мястото на убийството в неделя, намиращо се само на пресечка от сградата на кметството, 61-годишният Волфганг Гросер и неговата съпруга Сабине, палят свещичка. Те са познавали жертвата. Той е бил приятел на техния син, и веднъж им е помагал при преместването на покъщнината на ново място. \"Той не заслужаваше това\", заяви Волфганг. \"Той беше възможно най-доброто човешко същество, не се чувстваме сигурни в собствения си град\", допълва той докато случайни минувачи поклащат глави в съгласие.\r\n\"Никой не си прави труда да вика полицията. Те са напълно безпомощни и не идват. Така че какъв е смисълът\", допълва Волфганг.   Това е и усещането, споделяно от бежанците в Кемниц. Махмуд, 19-годишен сириец, който отказва да каже фамилията си, защото се страхува, че може да стане обект на насилие от крайнодесни активисти, заяви, че преследването на чужденци по улиците на Кемниц от последните дни \"не е нещо необичайно\". \"Бил съм преследван, както и мои приятели\", казва той. \"Веднъж извикахме полицията, но нищо не се случи. Затова следващият път така и не си направихме труда да се оплачем\", посочва Махмуд\r\nНякои обвиняват властите в изтичане на поверителна информация за заподозрените , която е била предадена на крайнодесните. Във вторник през нощта В четвъртък . След първите изблици на насилие миналата неделя, бежански организации призоваха мигрантите да не напускат домовете си.\r\nГ-н Нахлави заяви, че се е вслушал в призива. . Полицията се намесила незабавно. Въпреки това г-н Нахлави се притеснява. Когато избягал от войната в Сирия през 2015 година, той взел съпругата и двете си малки деца в Германия, където било по-сигурно. Или поне така си мислел. \"Отново се тревожа за семейството си\", заявява той.  ;  ", "date": "2018.09.02", "title": "Протестите в Кемниц - бунт срещу системата, но какъв бунт?"}
{"url": "https://www.actualno.com/prasspress/prikazka-za-edin-car-i-negovite-dvorci-news_692608.html", "text": "  Имало едно време един беден цар. Той бил много беден, но искал да си има дворци и гори. Веднъж отишъл при един зъл магьосник и го попитал: \"Пусна ми да съм беден цар. Какво да направя, за да имам дворци?\" Магьосникът му отговорил: \"Опитай се да ги спечелиш!\"     Бедният цар това и направил. Влязъл в едно казино, но не му провървяло. Нищо не спечелил – нито дворци, нито гори. След няколко години излязъл от казиното и пак отишъл при злия магьосник: \"Дай ми друг съвет как да имам дворци.\" Магьосникът ми отговорил: \"Стани политик и така ще си спечелиш!\"\r\nЦарят отново го послушал. Излязъл на една поляна с много микрофони, обещал нещо си за едни 800 дни и хоп! Станало чудо – той станал премиер и подписал документи, че притежава дворци и гори. Но пак не бил щастлив. Отново отишъл при злия магьосник с молба да престане да бъде беден, а магьосникът му казал: \"Е нали искаше дворци и гори. Сега пък и пари искаш! Добре! Отсечи горите и ги продай!\" Така и направил бедният цар. Отсякъл горите и спечелил пари. Но станала беда. Имало нови избори и той вече не бил премиер. На власт дошли тримата братя от тройната коалиция и неговата дума вече не се чувала толкова, колкото думата на султана от сарая.\r\nС времето парите на царя намалявали и намалявали. За дворците му се водели люти съдебни битки, които бил на път да изгуби. Царят отново отишъл при злия магьосник за помощ. Той му казал: \"Има само един начин да си спасиш имотите. Ела с мен в едно арабско царство и танцувай танц със саби!\" И това направил бедният цар, но ужасните съдебни битки приключили и царят загубил дворците си. Отново отишъл при злия магьосник, за да го пита какво да прави. Злият магьосник въздъхнал и казал: \"Ох, писна ми от твоето мрънкане, но съм ти задължен – нали ти ме направи главен секретар на МВР. Искаш ли една къща в Барселона?\"    ", "date": "2018.09.02", "title": "Приказка за един цар и неговите дворци"}
{"url": "https://www.actualno.com/chronicles/luben-berov-podava-ostavkata-na-pravitelstvoto-si-news_692115.html", "text": "  Правителството на Любен Беров е осемдесет и третото правителство на Република България, назначено с Решение на 36-ото Народното събрание от 30 декември 1992 г. и съставено с мандата на ДПС след свалянето на кабинета на Филип Димитров. Управлява страната до 17 октомври 1994 г., след което е наследено от правителството на Ренета Инджова.     В София започват масови вълнения (митинги, гладни стачки, палаткови лагери) на привърженици на СДС. Парламентарната група на СДС прави шест неуспешни опита да свали правителството на Любен Беров чрез вот на недоверие и да предизвика предсрочни избори. То не успява да стабилизира политическия живот, държавните институции и да стартира приватизацията на губещите предприятия в страната, престъпността се увеличава.   Направена е важна стъпка в модернизирането на данъчната система с въвеждането на данък добавена стойност от 1 април 1994 г.\r\nВъв външната си политика, през февруари 1994 г., България се присъединява към програмата на НАТО „Партньорство за мир“ и става асоцииран член на съюза. В резултат на вътрешнополитическите неуспехи на правителството на 2 септември 1994 г. Любен Беров подава оставка. Поради отказа на СДС и БСП да образуват ново правителство, президентът Желю Желев разпуска 36-тото Народно събрание и насрочва парламентарни избори за 18 декември 1994 г. Дотогава е сформирано служебно правителство с министър-председател Ренета Инджова, която подготвя и провежда изборите.  ", "date": "2018.09.02", "title": "Любен Беров подава оставката на правителството си"}
{"url": "https://www.actualno.com/curious/mejduzvezdni-vojni-spasjavat-roditelite-v-disnilend-s-alkohol-news_692914.html", "text": "  Родителите, завели децата си в \"Дисниленд\" ще могат да се насладят на освежаващ (алкохолен) коктейл, докато малчуганите тичат от атракция на атракция, пише в. \"Метро\", цитиран от БГНЕС.     От следващата година на територията на увеселителните паркове ще се предлага алкохол под формата на коктейли от \"Междузвездни войни\", които ще се сервират в бара на Ога.\r\nПодобно нещо се прави за пръв път в историята на \"Дисниленд\". До момента алкохол на посетителите се сервираше само и единствено в частния клуб 33 и в калифорнийския парк на компанията. От 2019 година обаче пълнолетните посетители ще могат да си поръчат вино, бира и различни коктейли в бара на Ога, който ще бъде издигнат специално в чест на междузвездната сага.", "date": "2018.09.02", "title": "\"Междузвездни войни\" спасяват родителите в \"Дисниленд\" - с алкохол"}
{"url": "https://www.actualno.com/sciencelogy/microsoft-vnedrjava-ai-transkribirane-v-onedrive-i-sharepoint-news_692764.html", "text": "  Microsoft добавя видео и аудио транскрибиране в своите онлайн услуги OneDrive for Business и SharePoint, като по този начин дигиталното съдържание става по-достъпно за потребители.     Новата опция ще позволи автоматичното транскрибиране (преобразуването на реч от видео или аудио файл в текст). За целта се използва AI технологията, която е в Microsoft Stream (бившата услуга \"Microsoft Office 365 Video\"). Новата функционалност ще бъде достъпна по-късно през тази година, само за абонатите на Office 365, а ползата от нея ще е основно в спестяването на работно време и подобряването на продуктивността на потребителите на онлайн MSOffice услугите. Генерираният текст ще се запазва в Microsoft Cloud, а цялостната услуга се очаква да бъде по-евтина и по-сигурна, отколкото употребата на транскрибиращи инструменти на трети страни.    напомнят, че към настоящия момент изкуственият интелект (AI) на Microsoft притежава способности като интелигентно търсене, което позволява на интелекта да разпознава географски локации по зададени снимки, да разпознава обекти и да извлича текст от изображения.    ", "date": "2018.09.02", "title": "Microsoft внедрява AI транскрибиране в OneDrive и SharePoint"}
{"url": "https://www.actualno.com/celebrate/sv-mychenik-mamant-news_691898.html", "text": "  Св. мъченик Мамант се родил в началото на втората половина на третия век в Пафлагония, област в северната част на Мала Азия, между Понт и Витиния. Родителите му – Теодот и Руфина – били знатни и богати римски патриции. Просветени с евангелското учение, те открито изповядвали своята вяра в Господа Иисуса Христа и тъй привличали към Църквата много езичници. През време на гонението при римския император Валериан те били хванати и отведени в Кесария кападокийскаРечник. И там били изправени на съд. Увещавани били да се откажат от евангелската вяра. Те не се съгласили да се отрекат от Христа Спасителя. Затова били затворени в тъмница. Теодот, бащата, умрял в затвора. Жена му, Руфина, която била по това време в напреднала бременност, поразена от смъртта на мъжа си, родила преждевременно сина си Мамант.     Като гледала безжизненото тяло на мъжа си и новороденото си чедо, тя молела със сълзи Бога да й разреши да последва съпруга си, като я освободи от този кратковременен живот и я приеме заедно с него във вечните небесни селения.\r\nЗа скъпото си дете тя молела с такива думи:\r\n- Господи Боже, Ти сам възпитавай, както знаеш, роденото от мене дете! Бъди му баща. Бъди крепител и пазител на живота му!  Разчувствала се силно при тая молитва, тя починала.\r\nМилосърдният Господ чул молитвата на Руфина и не оставил без помощ и грижи детето й.\r\nВ това време в Кесария Кападокийска живеела една добродетелна и благочестива вдовица, която се казвала Амия. Господ й внушил добрата мисъл да изпроси от управителя на областта разрешение да погребе телата на починалите християни. Получила желаното позволение тя отишла в тъмницата. Като видяла горкото сираче между умрелите му родители, сърцето й се изпълнило със жалост. Тя решила да го вземе, да го отгледа и възпита като свой собствен син.    До петгодишна възраст детето не говорело. Първата дума, която изговорило, била \"мама\". Разчувствана от това, новата му майка го кръстила Мамант. Употребила старание да му даде възможното най-добро възпитание.\r\nМамант тръгнал на училище. Наставниците се чудели на умствените му способности.\r\nПреди всичко и най-много Амия се грижела да му внуши любов към Бога и дълбока почит към Неговия свят закон. И тя успяла. Още от най-ранна възраст Мамант обичал Бога, обичал Господа Иисуса Христа повече от всичко. Показвал благочестие, което трогвало всички.\r\nНо благородната Амия нямала щастието да завърши възпитанието на своя любим питомец. Тя починала, когато той бил едва на 14 години. Пред смъртта си му завещала цялото си богаство.\r\nСкоро след смъртта й гонението срещу християните в Мала Азия избухнало наново. На областния управител било доложено, че Мамант не само изповядвал християнската вяра, но и се стараел да обръща към нея съучениците си в училището.   Император Аврелиан, който по това време се намирал в Кесария, повикал при себе си 15-годишния момък и почнал да го убеждава да се отрече от Христа. Понеже го виждал външно прекрасен и много даровит, обещал му да го приеме в двореца си и да го удостои с големи почести. В случай, че покаже непослушание, го заплашвал с жестоки мъчения и смърт.\r\nНа увещанията и заплахите Мамант отговорил с тия думи:\r\n- Считам за безчестие да се покланям на бездушни идоли, а не на живия Бог. Даровете и почестите, които ми обещаваш, ще се обърнат в зло за мене, ако ги предпочета пред Бога. А мъченията за Христовото име ще бъдат за мене благодеяние, смъртта за вярата – щастие и чест!\r\nРазгневен, императорът заповядал да бият жестоко младия човек. Мамант понасял мъченията с голямо търпение.\r\nСмутен от тоя героизъм, Аврелиан меко му заговорил:\r\n- Обещай само на думи, че ще принесеш жертва на боговете, и аз ще те пусна!   В отговор Мамант още по-твърдо заявил:\r\n- Нито с уста, нито със сърце ще се отрека от моя Бог, на каквито и изтезания да ме подложиш!\r\nРазярен, императорът езичник наредил да усилят мъченията. Започнали да опалват с огън Мамант, да го замерват с камъни.\r\nПонеже мъченикът, млад Христов изповедник, се показвал все по-твърд, императорът произнесъл присъда: да бъде отнесен на брега на морето и хвърлен в морските дълбини. Но по чудесен начин ангел Господен го освободил от ръцете на мъчителите и отвел в пустинната планина около Кесария.   Трудно щяло да бъде за момъка да живее самичък в това пустинно място. Но Божията милост го пазела постоянно по чудесен начин. Диви кози идвали при него като питомни. Зверовете не му пакостели. В продължение на няколко години светият отшелник бил наставник и помощник на околните жители.\r\nСлухът за неговия чуден живот в планината стигнал до управителя на областта. Той пратил войници да го доведат в Кесария. Изправен бил на разпит. Мамант изповядал наново смело вярата си в Христа Господа и отново бил предаден на жестоки мъчения.\r\nПодкрепян със сила отгоре, мъченикът оставал невредим. Пуснали люти зверове срещу него. Но те се показали кротки пред погледа му. Почнали да лижат спокойно нозете му. Управителят заповядал да го убият с камъни. Накрай един езически жрец му нанесъл смъртоносна рана със желязна вила.\r\nВ това тежко състояние мъчителите го изоставили и се пръснали. Подкрепян от небесна сила, мъченикът стигнал до една пещера вън от града и там предал душата си на Бога в 275 година.   От това време вярващите идвали често в тази пещера, за да поменуват светия мъченик. На гроба му ставали чудеса. За това споменава св. Василий Велики, архиепископ Кесарийски. В една от своите беседи той говори за него:\r\n\"Нека си спомнят за мъченика всички ония, които са се наслаждавали на него във видения, всички, които са получавали неговата помощ, всички, на които той е откликвал, когато бивал призован, всички, които той върнал благополучно в къщи от пътешествията им, всички, които е изцерил от болестите им, на които е продължил живот. Като се съберете всички заедно, съставете похвално слово за мъченика!\"\r\nКрай Цариград бил изграден манастир \"Св. Мамант\". Този манастир е известен у нас и с това, че в него се поминал св. Теодосий Търновски в 1363 година. ", "date": "2018.09.02", "title": "Св. мъченик Мамант"}
{"url": "https://www.actualno.com/asia/rusnacite-jivejat-po-dylgo-pri-putin-news_692898.html", "text": "  Средната продължителност на живота в Русия се е увеличила със седем години, а смъртните случаи, дължащи се на консумацията на алкохол и тютюнопушене са със съответно 34% и 70% по-малко за последните 22 години, твърдят руски медици и експерти от Световната здравна организация (СЗО) в статия, публикувана в реномираното англоезично научно списание „Лансет“.     „Постигнахме значителни успехи и съумяхме да подобрим всички индикатори за здравето на нацията. Това се дължи на твърдата политика срещу потреблението на алкохол, усъвършенстване на системата за здравеопазване и популяризирането на здравословния начин на живот“, смята академик Владимир Стародубов от Министерството на здравеопазването на Руската федерация.   По официални данни средната продължителност на живота на руснаците е . Мъжете обаче живеят едва 65,9 години, докато жените достигат до респектиращите 76,7 години.\r\nВъпреки постигнатите успехи всеки трети руснак на възраст между 16 и 49 години .  Руските експерти и колегите им от СЗО са проучили всички статистически данни, свързани с продължителността на живота на руските граждани, за последните четири десетилетия. Оказва се, че ситуацията рязко се е подобрила през последните години, след встъпването в длъжност на президента Владимир Путин през 2000 година.   През 1994 година например 60% от мъжете и 33% от жените в Русия са губили живота си в резултат от прекомерна употреба на алкохол и свързаните с това заболявания. В момента тези показатели са едва 34% и 20%, което е близо двойно намаление. По аналогичен начин пушачите в страната за последните девет години са намалели с 21%.\r\nПодобренията в системата за здравеопазване са довели и до намаляване на детската смъртност с цели 58% в сравнение с 90-те години на 20 век. Като цяло общата смъртност е намаляла с , което е особено осезаемо в началото на 21 век.    Независимо от значителния прогрес наркоманията, алкохолизма и тютюнопушенето продължават да са главните убийци в Русия. Две трети от мъжете в страната между 16 и 49 година стават техни жертви.   Според медиците Русия изпреварва Монголия и Китай и продължава да заема първо място в света по смъртност, свързана с консумацията на алкохол и съпътстващите заболявания. При смъртността вследствие употреба на наркотични вещества Русия е на второ място в света, като отстъпва единствено на Съединените американски щати. Още по-голямо притеснение буди фактът, че жертвите на СПИН са цели 4,5 пъти повече, а независимо от значително намалялата консумация на алкохол починалите от цироза на черния дроб са с 2,5 пъти повече.", "date": "2018.09.02", "title": "Руснаците живеят по-дълго при Путин"}
{"url": "https://www.actualno.com/politics/miroluba-benatova-borisov-uvolni-radev-sys-stranna-prichina-news_692905.html", "text": "  \"Сега слушах аргументите на Борисов за оставката на вътрешния министър - че бил небрежен по инцидента с бащата на президента в Харманли. Не е сериозно. На фона на мъртъв Търговски регистър със седмици, бегълци - невъзвращенци, неясноти около разследване на инцидент с действащ министър, липса на финансов надзор, фалирала застрахователна компания и накрая 17 жертви на пътя\".     Това в социалните мрежи Миролюбова Бенатова.   \"Не може най- големият проблем на началника на МС да е инцидент без жертви, заради присъствието на мястото на човек от БСП. Сбъркани приоритети, оплетени интереси и ясни лични болки\", допълни тя.\r\n\"Тримата отгърмяха (Радев, Московски, Нанков), а в ГЕРБ вече върви “импулсивна защита на добрите министри”. Подписка във фейсбук. Хаштагове. Драматично. Току виж ги върнали, “защото партията ги иска”. А някои наивно вярваха, че и Цецка Цачева ще си отиде - я за избягалите затворници, я за Търговския регистър. И между другото, Московски, който още се крие по темата за трагичния инцидент с негово участие, вчера отсъстваше. И реално не е подал оставка. Не е и отстранен. Болен бил. Така че по закон си е министър. А като му изтече болничният и това чудо за три дни може да е минало. Срамно ще е, ама няма да е за сефте\", добави журналистката.  ", "date": "2018.09.02", "title": "Миролюба Бенатова: Борисов уволни Радев със странна причина"}
{"url": "https://www.actualno.com/asia/rusija-hvyrli-symnenie-za-otnoshenieto-na-zapadni-medii-otnosno-sirija-news_692894.html", "text": "  Говорителят на Министерството на външните работи на Русия Мария Захарова заяви, че редица западни медии се доверяват за ставащото в сирийската провинция Идлиб на Twitter акаунт, който се води на името на 6-годишно момиче, съобщава \"Вести.ru\".     По думите на Захарова, невръстната Хала публикува призиви светът \"да обърне внимание на Идлиб, да спре избиването на деца и авиоударите\", пише БГНЕС.   Захарова изрази учудването си от активността в Twitter на деца от зоните на военни действия в Сирия. Според нея постовете на Хала са изключително сходни с текстовете, публикувани в други пропагандни акаунти.\r\nГоворителят на руското МВнР счита за особено притеснителен факта, че Хала има едва около 350 последователи, но сред тях се забелязват водещи западни медии като BBC, The Huffington Post, BuzzFeed и \"Радио Свобода\".  Захарова определи като неприемлива експлоатацията на деца за политически цели и изказа предположение, че в случай, че в Сирия бъде извършена провокация с използване на химическо оръжие, страницата в Twitter на Хала ще бъде основен източник на информация за западните медии, които безкритично ще предават публикуваната там информация и видеоклипове.   През 2016 година, по време на опитите на сирийската армия да си върне контрола над Халеб, в Twitter се появи акаунт на името на 7-годишната Бана Алабед. Тя стана известна като \"гласа на Халеб\" с призивите си към западните държави да извършат военна интервенция срещу Дамаск. Бана успя да натрупа повече от 322 000 в социалната мрежа и редица западни медии публикуваха всяко нейно съобщение.\r\nПреди две седмици кореспондентът на АФП в Багдад Сами Кец започна петиция срещу социалните медии, които според него \"убиват журналистиката\" и са причина за появата на \"фалшивите новини и теориите на конспирациите, защото журналистите вече не могат да отидат на мястото\" на събитието и да разследват.    ", "date": "2018.09.02", "title": "Русия хвърли съмнение за отношението на западни медии относно Сирия"}
{"url": "https://www.actualno.com/balkani/zaradi-makkejn-chernogorskijat-premier-beshe-zaplashen-s-ubijstvo-news_692916.html", "text": "  Черногорският премиер Душко Маркович получи смъртни заплахи на официалния профил във Facebook на правителството, предаде БГНЕС.     Заплахата е отправена под новината, че Маркович е изразил съболезнованията си по повод смъртта на американския сенатор Джон Маккейн. \"Много скоро ще отпразнуваме и твоята смърт\", пише под информацията.   От полицията в Черна гора съобщиха, че службите за сигурност са предприели всички необходими мерки за разкриване на извършителя. Според местния портал cdm.me коментарът е написан от черногорец, който живее в САЩ.\r\nПрипомняме, че беше вчера (1 септември). То обаче се превърна в платформа на политически послания, насочени главно срещу американския президент Доналд Тръмп и неговия начин да води политика.  ", "date": "2018.09.02", "title": "Заради Маккейн черногорският премиер беше заплашен с убийство"}
{"url": "https://www.actualno.com/america/kanie-uest-shte-se-kandidatira-za-prezident-prez-2024-godina-news_692903.html", "text": "  Кание Уест заяви, че може да се кандидатира за президент на САЩ на изборите през 2024 година, съобщава в. „Метро”, цитиран от БГНЕС.     Рапърът нееднократно е изявявал интерес към креслото в Овалния кабинет. През 2015 година той заяви, че планира да стане новия обитател на Белия дом, но в интервю за чикагско радио Уест каза: „Ако реша да го направя, ще го направя. Няма просто да опитам. Това ще се случи… през 2024-та”.   41-годишният певец на няколко пъти публично изразяваше подкрепата си за президента Доналд Тръмп. Уест и съпругата му – риалити звездата Ким Кардашиан, са близки с милиардера. Хип хоп изпълнителят е известен с противоречивите си позиции, няма никакъв политически опит и е доста активен в социалната мрежа „Туитър”.", "date": "2018.09.02", "title": "Кание Уест ще се кандидатира за президент през 2024 година"}
{"url": "https://www.actualno.com/crime/seriozna-katastrofa-po-pytja-prez-kresna-kym-gyrcija-news_692890.html", "text": "  Сериозна катастрофа стана факт край Струмяни тази сутрин, заради която главен път Е-79 беше затворен в продължение на два часа, предаде БГНЕС.     Първоначалната информация беше, че след удар между лек автомобил Opel с румънска регистрация и български микробус е имало заклещени хора. Впоследствие се оказа, че има един пострадал човек.   Пострадалият е откаран в МБАЛ Сандански. За щастие той е без опасност за живота.\r\nКъм 9:30 часа движението в района беше изцяло възстановено.  Трафикът по пътя от България към Гърция и обратно е натоварено. В събота километрична колона от пътуващи се образува на пътя към ГКПП „Кулата”. Близо 8 километра пък бяха автомобилите и на ГКПП \"Маказа\".   ", "date": "2018.09.02", "title": "Сериозна катастрофа по пътя през Кресна към Гърция"}
{"url": "https://www.actualno.com/asia/sirija-otricha-nejna-baza-da-e-bila-atakuvana-news_692893.html", "text": "  Сирийската военновъздушна база \"Мезе\", разположена западно от столицата Дамаск, не е била обект на ракетно нападение, предаде агенция САНА.     Източници от Сирийската арабска армия са съобщили, че взривовете, огласили района на базата, са причинени от късо съединение в склад за оръжие, намиращ се в непосредствена близост, уточнява БГНЕС.   По-рано редица медии съобщиха, че израелските ВВС са нанесли ракетен удар по военновъздушната база \"Мезе\". Информацията тръгна от ливанския информационен център \"Ал Меядин\", който е считан за инструмент на \"Хизбула\". Съобщаваше се за експлозии в депо за оръжейни амуниции и припаси.", "date": "2018.09.02", "title": "Сирия отрича нейна база да е била атакувана"}
{"url": "https://www.actualno.com/europe/desetki-raneni-i-stotici-arestuvani-sled-poredna-burna-nosht-v-kemnic-news_692891.html", "text": "  Поредната порция протести в германския град Кемниц доведе до поредни безредици, при които пострадаха 11 души, а около 300 бяха арестувани, предаде БГНЕС.     \"Силите на реда задържаха около 300 души. Изглежда те са се опитали да се представят за привърженици на партия \"Алтернатива за Германия\". Полицията е успяла да предотврати сблъсъците между различните групи\", пише в изявление, публикувано на интернет страницата на местната полиция. Част от арестуваните са влезли в сблъсък с правоохранителните органи.   Според вестник Bild неонацисти са нападнали група привърженици на Социалдемократическата партия (СДП), докарани с автобуси от Марбург, провинция Хесен, за да вземат участие в акция - контрапротест срещу ксенофобията. Въпреки този инцидент от местната полиция твърдят, че по-голямата част от протестиращите са се държали мирно и полицията не е изгубила контрол върху ситуацията нито за момент.\r\nМестните власти оповестяват и актуализирани данни за броя на участниците — 9500 души. По-рано се съобщаваше за 8000 демонстранти. За поддържане на реда са се грижили 1800 полицейски служители.  Протестите в Кемниц започнаха още на 27 август след като местен жител почина от прободни рани, които според разследващите органи са били нанесени от двама имигранти от Сирия и Ирак. Според информация в германски медии, иракчанинът е бил регистриран в България.   ", "date": "2018.09.02", "title": "Десетки ранени и стотици арестувани след поредна бурна нощ в Кемниц"}
{"url": "https://www.actualno.com/asia/dostatychno-moshten-li-e-flotyt-na-rusija-za-da-spre-tozi-na-sasht-pri-sirija-news_692895.html", "text": "  Може ли руският флот да се противопостави на американския край бреговете на Сирия? Този въпрос задава електронното издание на руския вестник “Взгляд“.     Планът за нова атака на САЩ срещу Сирия е готов и чака сигнал от Пентагона. Въпреки това, руските кораби са започнали мащабни маневри близо до сирийските брегове, . Преди шест месеца руските военни не можаха да предотвратят нападението на САЩ срещу Сирия. Какво могат да правят този път, се пита изданието.   Признаци за предстояща нова атака на САЩ срещу Сирия се появяват почти всеки ден. Както беше съобщено в събота, експерти от разузнаването и военните експерти вече са направили предварителен списък на сирийски цели, които ще бъдат ударени от въздуха в случай на използване на химически оръжия от Дамаск, съобщи CNN.\r\nАмериканското струпване край бреговете на Сирия е наистина впечатляващо. Там се завърна ескадрилата, водена от самолетоносача \"Хари Труман\", която е функционирала там през пролетта. В групата има 90 въздухоплавателни средства и хеликоптери. - включително ракетния крайцер “Нормандия“ и разрушителите „Арли Бърк“ и „Форест Шърман“.  В събота в Средиземно море започна седемдневни съвместни учения на Военноморските сили (ВМС)и на военно-космическите сили (ВКС) на Русия. Москва заявява, че , но американците твърдят обратното. Междувременно сирийската армия в момента се подготвя за офанзива в провинция Идлиб, последната крепост на бунтовниците. И очевидно: офанзивата бе планирана отдавна. Това „изненадващо“ съвпада с учението.\r\nПо-рано, командирът на ВМС Владимир Корольов съобщи, че в маневрите участват 26 военни кораби и плавателни съдове, включително и две подводници и 34 самолета.   Начело е ракетният крайцер \"Маршал Устинов\", а самата флотилия се състои от групировка от кораби на Северния, Балтийския, Черноморския флот и Каспийската флотилия. Ще участват самолети Ту-160, въоръжени с крилати ракети X-101, Су-33, Су-30СМ, и противоподводните самолети Ил-38 и Ту-142MK.    Руското Министерството на външните работи подчерта, че ученията не са свързани с предполагаемите събития в сирийската провинция Идлиб. Миналата седмица, изданието припомня, че външният министър заяви, че бунтовниците от движението \"Ахрар аш-Шам\" , за да даде повод за нападението на САЩ, срещу сирийските правителствени сили. Мястото на провокация трябва да бъде провинция Идлиб.\r\nРуските експерти са уверени, че Русия е започнала военноморски маневри, за да предотврати или поне да смекчи американската атака срещу Сирия. \"Ученията са необходими, за да се покаже, че допълнителна руска военна мощ се намира в източната част на Средиземно море Упражненията, както и че никой да не мисли да извърши глупост, като огън от разрушители с крилати ракети по правителствените сили в Сирия\", - каза за вестника, бившият заместник-председател на Държавната дума и директор на Центъра за страните от Близкия изток и Централна Азия Семьон Багдасаров. \"Затова американците няма да извършат обстрел от източното Средиземноморие\", каза Багдасаров. - Въпреки това, ситуацията все още е сложна. В края на краищата все пак ще има американска флотилия в Персийския залив и американската авиация, базирана в Катар. \"   Капитан Първи ранг от резерва Василий Дандикин не вярва, че групата на американските военноморски сили е постигнала абсолютно господство в Средиземно море.\r\n\"Русия успя да концентрира сериозна сила, за да реши проблемите си в региона. Възможностите за противодействие на НАТО са на разположение, \"вярва Дандикин - Американците в Сирия вече са изстрелвали ракети няколко пъти. Половината и дори повече ракети не достигнаха целта си. , - като експерт. - Въпреки това става въпрос за тактиката и ефективността на оръжията. Това обединение, което създадохме сега, е максимално, за да се предотврати нападението над Сирия.   ", "date": "2018.09.02", "title": "Достатъчно мощен ли е флотът на Русия, за да спре този на САЩ при Сирия?"}
{"url": "https://www.actualno.com/asia/erdogan-prizova-kirgizstan-za-merki-sreshtu-mrejata-na-gulen-news_692897.html", "text": "        В цяла Централна Азия от десетилетия съществува мрежа от училища и колежи, спонсорирани от намиращия се в САЩ духовник и негови последователи. След преврата от 2016 г. Анкара призова правителствата от региона да затворят тази мрежа, но не всички се отзоваха. Тогавашният киргизстански президент Алмазбек Атамбаев отказа да затвори училищата и просто преименува образователната мрежа.   Ердоган повдигна отново въпроса вчера на среща с новия киргизстански президент Сооронбай Жеенбеков. Турският президент подчерта, че мрежата на Гюлен е заплаха за сигурността.\r\n\"Не искаме нашият братски народ да се сблъска с подобни проблеми. Те могат да проникнат във вътрешното министерство, във военни структури, подобен преврат може да се случи и в Киргизстан\", предупреди Ердоган.  Президентът на Киргизстан не прие изрично исканията на Ердоган, но заяви, че сега мрежата от учебни заведения е под контрола на правителството.   Съседен Казахстан също отказа да затвори спонсорираните от Гюлен училища, а само ги преименува, отбелязва Ройтерс.", "date": "2018.09.02", "title": "Ердоган призова Киргизстан за мерки срещу мрежата на Гюлен"}
{"url": "https://www.actualno.com/america/pogrebenieto-na-makkejn-nov-povod-da-byde-nishten-donald-trymp-video-news_692899.html", "text": "  Погребението на сенатор Джон Маккейн се превърна в свръхполитизирано събитие, което редица политици използваха, за да нападат безответно президента на Съединените американски щати Доналд Тръмп, твърди интернет изданието The Gateway Pundit, цитирано от БГНЕС.     Меган Маккейн, дъщерята на починалия сенатор, първа се възползва от трибуната и в речта си и на няколко пъти директно атакува Тръмп. Тя заяви, че \"Америка на Маккейн няма нужда нужда да бъде правена отново велика, защото е велика\".    След нея се изказаха и бившите президенти Джордж Буш-младши и Барак Обама. Без да споменава Тръмп, Обама изрично заяви, че Маккейн е разбрал, че ако пренебрегва истината, ако не разбира и други гледни точки, за да служи на партийна доктрина, демокрацията няма да работи.      Съгласно предсмъртното желание на Маккейн Тръмп не присъства на погребението. Сред публиката обаче бяха дъщеря му Иванка и съпругът ѝ Джаред Къшнър.\r\nМнозина американци изказаха възмущението си в социалните мрежи от крайното политизиране на събитието и отбелязаха, че държавният глава е критикуван от политическата класа като цяло, без значение партийната принадлежност.    И докато елитът в столицата Вашингтон превъзнася Маккейн като велик американски герой, потребители в Twitter припомнят, че само преди няколко месеца проучване, проведено сред повече от 275 хиляди регистрирани гласоподаватели, отреди на Маккейн трето място в класацията на най-непопулярните сенатори.", "date": "2018.09.02", "title": "Погребението на Маккейн - нов повод да бъде нищен Доналд Тръмп (ВИДЕО)"}
{"url": "https://www.actualno.com/showbusiness/djej-lo-oglejda-kyshti-s-gadjeto-si-v-holivud-news_692973.html", "text": "  Дженифър Лопес бе забелязана да оглежда къщи в Лос Анджелис с приятеля си – бившата бейзболна звезда Алекс Родригес, съобщава в. „Сън”. 49-годишната актриса и певица и 43-годишният спортист вече живеят заедно в апартамент в Ню Йорк за 10 милиона долара.     Вероятно двойката, която е заедно вече от около година, иска да свие гнездо и в Холивуд, коментираха техни близки. Миналия юли се появиха слухове за годеж, след като Джей Ло бе забелязана да се разхожда с огромен пръстен на „Картие”.   ", "date": "2018.09.02", "title": "Джей Ло оглежда къщи с гаджето си в Холивуд"}
{"url": "https://www.actualno.com/africa/ataka-s-kola-bomba-vze-jertvi-v-mogadishu-news_692923.html", "text": "  Трима охранители загинаха, а няколко други бяха ранени при атака с кола бомба в самото сърце на сомалийската столица Могадишу, съобщава АФП.     „Цел на нападението са били административни правителствени сгради”, съобщиха местните власти. Тепърва ще се изясняват подробности.   ", "date": "2018.09.02", "title": "Атака с кола бомба взе жертви в Могадишу"}
{"url": "https://www.actualno.com/asia/sasht-spira-finansi-za-pakistan-zaradi-situacijata-s-buntovnicite-tam-news_692918.html", "text": "  Американската армия планира да спре помощи в размер на 300 млн. долара за Пакистан заради \"липсата на решителни действия\" от страна на Исламабад във връзка с подкрепата на американската стратегия в региона. Това обяви Пентагона, предаде БГНЕС по информация на АФП.     САЩ настояват Пакистан да предприеме офанзива срещу бунтовническите укрепления в страната. Още в началото на годината Вашингтон обяви, че ще замрази финансирането за тези операции, което може да достигне до 2 милиарда долара.   Министерството на отбраната на САЩ от дълго време търсеше начини да намали помощта с 300 млн. долара \"заради липса на решителни действия от страна на Пакистан, който не подкрепя Южноазиатската ни стратегия\", посочват в изявление от Пентагона.\r\nИсламабад твърди, че води ожесточена борба с различни бунтовнически групи на територията си и до момента при вътрешни конфликти е дал хиляди жертви и е похарчил милиони долари срещу екстремистите.  ", "date": "2018.09.02", "title": "САЩ спира финанси за Пакистан заради ситуацията с бунтовниците там"}
{"url": "https://www.actualno.com/europe/ochakvat-se-novi-protesti-v-kemnic-news_692924.html", "text": "  Два нови протеста се очаква да се проведат днес в източния германски град Кемниц, след като при вчерашните кървави демонстрации бяха ранени 9 души, а други 300 бяха арестувани, съобщава АФП. Първата от днешните акции ще се проведе под надслов – „Жителите на Кемниц изпращат демократично послание срещу насилието и ксенофобията”, а второто събитие е организирано от протестантската църква в града.     През последната седмица Кемниц бе арена на антиимигрантски настроения. Стигна се и до сблъсъци с полицията, при които имаше ранени. Крайно десни активисти нападаха имигранти, а властите изпратиха допълнителни полицейски подразделения на помощ на местните органи на реда.   ", "date": "2018.09.02", "title": "Очакват се нови протести в Кемниц"}
{"url": "https://www.actualno.com/politics/karakachanov-komunikacijata-v-koalicijata-buksuva-news_692928.html", "text": "  Винаги съм го казвал - комуникацията в коалицията буксува, това е проблемът. Трябва да има повече комуникация. Това каза пред журналисти в село Сугарево вицепремиерът и министър на отбраната Красимир Каракачанов за оставките на Николай Нанков, Валентин Радев и Ивайло Московски заради тежкия пътен инцидент край Своге, предаде „Фокус“.     „Не съм притеснен за поста си. Мисля, че всичко е въпрос на диалог и дебат“, коментира той. „Не мисля, че ще се стигне до сътресения“, посочи Красимир Каракачанов.   „Министрите, които съм предложил, няма как да бъдат сменени без мое съгласие, освен, ако нямат провинения“, каза още вицепремиерът.  ", "date": "2018.09.02", "title": "Каракачанов: Комуникацията в коалицията буксува"}
{"url": "https://www.actualno.com/society/babh-83-praseta-sa-zagrobeni-v-s-tutrakanci-zaradi-afrikanskata-chuma-news_692927.html", "text": "  83 прасета са загробени в с. Тутраканци заради африканската чума. Това каза за „Фокус“ изпълнителният директор на БАБХ д-р Дамян Илиев.     „Националната референтна лаборатория потвърди наличието на вируса в стопанство тип „заден двор“ в с. Тутраканци, община Провадия. През последните две години се опитахме да направим така, че чумата да не влезе в България. Но за съжаление това е един изключително агресивен и устойчив вирус и въпреки засилените мерки, които взехме не успяхме. След като установихме огнището на заразата веднага взехме спешни и незабавни мерки - наложихме 3 километровата предпазна зона на с. Тутраканци и с. Бозвелийско“, коментира д-р Илиев.   По думите му инспекторите са работили от петък вечерта до снощи без почивка и са ефтаназирали. „Загробихме 83 прасета в с. Тутраканци. Повече са от първоначално обявените 30, защото се оказа че има голям брой домашни прасета, които не са регистрирани както е изискването по закон. Вече сме дезинфекцирали района и обезопасили. Ограничителните мерки остават за 3 км и 10 километровата зона около огнището на болестта. Продължава взимане на проби от домашните животни“, допълни той и уточни, че след като имат резултат от пробите, ще решат как да процедират. „Ако са положителни, предприемаме незабавни мерки за ограничаване на заразата и разпространението на болестта. Но докато излязат пробите няма да се умъртвяват животни, хората да са спокойни“, успокои Илиев.\r\nТой увери, че действат по правилата. „Ветеринарните власти във всички останали страни, в които са открити огнища, действат по същия начин като нас. Целта ни е България да не допусне разпространение на заразата – както в други части на страната, така и извън страната ни. Затова и ще продължи забраната за движение в 3 км и 10-километровата зона. Най-важното да ограничим заразата да не стигне до индустриалните ферми и да не я допуснем в някоя от големите свинеферми. Изключително важно е, стопаните да не предприемат сами мерки за лечение, ако видят че прасето им болно, а да викат веднага официалните ветеринарни власти“, обясни д-р Илиев.  „Както е станало в с. Тутраканци. Смятам, че именно информационната кампания на БАБХ за африканската чума по свинете, е предизвикала стопанина на 7-те болни животни да извика ветеринарния лекар, а от там и нас. Защото, ако стопаните решат да заколят болното прасе и да го сложат във фризера – това е най-сигурният начин за разпространение на заразата. Много е важно и ако хората намерят и трупове на умрели животни и то не само диви прасета, а и други – лисици, чакали, кучета да ни алармират веднага, защото те също могат да са преносители на зарази“, обясни още Дамян Илиев.   ", "date": "2018.09.02", "title": "БАБХ: 83 прасета са загробени в с. Тутраканци заради африканската чума"}
{"url": "https://www.actualno.com/politics/neno-dimov-sled-ostavkite-v-kabineta-prodyljavam-da-rabotja-s-idejata-za-pylen-mandat-news_692929.html", "text": "  Продължавам да работя с идеята за пълен мандат. Това каза пред журналисти в село Сугарево министърът на околната среда и водите Нено Димов за оставките на Николай Нанков, Валентин Радев и Ивайло Московски заради тежкия пътен инцидент край Своге, предаде „Фокус“.     „Кога ще приключи мандатът е работа на премиера Бойко Борисов, на вицепремиера Красимир Каракачанов и на политическото ръководство на Коалиционния съвет“, посочи министърът.   „Няма защо да се притеснявам за поста си. Всеки човек, заел позицията ми знае, че всеки ден може да му е последен“, коментира Нено Димов.", "date": "2018.09.02", "title": "Нено Димов след оставките в кабинета: Продължавам да работя с идеята за пълен мандат"}
{"url": "https://www.actualno.com/europe/kachinski-polsha-trjabva-da-se-pazi-ot-socialnite-bolesti-na-es-news_692971.html", "text": "  Председателят на управляващата в Полша партия „Право и справедливост“ Ярослав Качински заяви, че страната му принадлежи на Европейския съюз, но трябва да внимава „да не се зарази със социалните заболявания на организацията, предава \"Ройтерс\", цитирани от \"Фокус\".     Говорейки по време на конгрес на партията Качински заяви, че тя е демократична и обвини критиците, че „служат на мощни интереси и сключват сделки със силните на света“, по този начин атакувайки либералната опозиция в Полша, която има силни връзки с Брюксел.   „Водим важна битка и срещу нас мятат камъни. Ние постоянно сме атакувани отвън по начин, който е откъснат от реалността и цели да очерни Полша“, убеден е той.\r\nПодчертавайки нуждата Полша да остане в ЕС, Качински заяви, че ЕС кара насила членовете си да спазват определени стандарти, които са противни на традиционните семейни ценности. „Членството в ЕС е най-прекия път за Полша да постигне равенство със западните си партньори по отношение на жизнения стандарт, но това не значи, че трябва да повтаряме грешките на Запада и да се заразим с върлуващите в него социални заболявания“, убеден е той.     ", "date": "2018.09.02", "title": "Качински: Полша трябва да се пази от \"социалните болести\" на ЕС"}
