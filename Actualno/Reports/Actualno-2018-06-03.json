{"url": "https://www.actualno.com/volleyball/rusija-razbi-bylgarija-nasred-sofija-news_677772.html", "text": "     По този начин \"лъвовете\" записаха трета поредна загуба в столицата. В първия ден от турнира Лига на нациите в София момчетата на Пламен Константинов бяха надиграни с 2:3 от Сърбия, като имаха два мачбола в петия гейм. В събота пък дойде голямата изненада на турнира, след като Австралия \"хвърли бомбата\" и би с 0:3 \"лъвовете\", а днес и Русия прегази България.      Всичко най-интересно от мача и как се разви сет по сет разберете ", "date": "2018.06.03", "title": "Русия разби България насред София"}
{"url": "https://www.actualno.com/politics/abv-poiska-ostavkata-na-vytreshnija-ministyr-valentin-radev-news_677756.html", "text": "  АБВ настоява за оставката на вътрешния министър Валентин Радев. Това обяви по време на пресконференция в Плевен председателят на партията Румен Петков, съобщиха от пресцентъра на ПП АБВ. Според него с бездействието си по редица ключови за сигурността на гражданите на страната въпроси Радев е доказал, че е неподходящ за заеманата от него длъжност. Конкретен пример Петков даде с РУ в Ботевград. „Искаме оставката на министъра на вътрешните работи по няколко причини.  Лично аз съм бил при него на среща и съм го запознал с това, че щатния състав на РУ Ботевград е намален почти наполовина, което означава една патрулна кола на смяна. Ако я пратят например на катастрофа на магистрала „Хемус“,q Ботевград остава без покритие. Втората причина за исканата оставка е, че той пое ангажимент по-най бързи начин да се предприемат действия за преодоляване на този проблем, дори в Ботевград беше зам.-министърът на вътрешните работи, на когото благодаря, че подготви доклад и направи съответните предложения преди четири месеца. И така четири месеца министърът не може да намери време да утвърди стъпките и действията, за да се реши този въпрос. Това поведение на министър Радев е еманация на примера за лъжата, че ще се назначи във всяко село полицай. Този човек няма място в ръководството на МВР“, посочи Петков.   Думите му допълни Венцислав Николов, които е председател на АБВ – Правец. „В момента по щат в РУ Ботевград трябва да има около 60 души. Реално обаче са около 50 души, а града не е малък 36 000 души, включително 12 села ,72 махали и покриваме не малка част от републиканската пътна мрежа. На този фон ще направя сравнение с РУ в Самоков, където живеят приблизително 37 000 души, а управлението е около 4 пъти по-голямо“, посочи той.   В стани от темата от АБВ коментираха и големите енергийни проекти на България. Според Румен Петков през годините са положени доста усилия страната ни да бъде докарана до закупуването на газ и електроенергия от съседна Турция, чрез отричането на проекти като „Южен поток“ и АЕЦ „Белене“. В тази връзка той припомни, че дори правителството на Иван Костов е одобрило строежа на централата, чиято реализация обаче не се случва заради натиск, включително и от чужбина, както и заради чисто вътрешно политическо противопоставяне, често базирано на желанието на определени формации да извлекат дивидент от евентуална реализация на централата. „Ето и сега сме свидетели на същото. Макар и много закъсняло правителството внася доклад за решение за отпадане на така наречения мораториум върху „Белене“ в парламента. Протече дебат добра атмосфера в Енергийната комисия.\r\nИ след това изведнъж БСП внася предложение в Народното събрание за сваляне на мораториума. Това е политическо надскачане, което води до ненужна конфронтация. То е ненужно тупане в гърдите от типа: „Вижте ни нас“. Не се решават така стратегически въпроси. По тях България трябва да изгради своята единна визия. Не визията на БСП, АБВ или ГЕРБ. И тази визия трябва да бъде следвана методично десетилетия напред. Но когато се прескачаме така в Народното събрание, какво се получава? Естествено е, че сега ГЕРБ с право могат да бъдат обидени и да кажат, че техния кабинет е взел решението, че са го обсъждали с всички в комисията на парламента и да попитат БСП. „Защо правите нещата по този начин“?       Румен Петков припомни, че по подобен начин през юли 2016 година, след организирани от АБВ консултации в парламента за отпадане на ограниченията върху АЕЦ „Белене“, на които се е постигнал относителен консенсус, дори и с представителите на ГЕРБ, БСП отново са избързали да изпреварят събитията и да внесат собствено предложение с цел да добият политически дивидент. „Тогава БСП по много грозен и популистки начин отърчаха на другия ден след разговорите и внесоха предложение за размразяване на „Белене“. Тогава това взриви ГЕРБ, защото бяха излъгани по грозен начин, а излъгани разбира се бяхме и ние от АБВ и разбира се крайния резултат беше, че предложението падна“.\r\nЗа бъдещето на енергийните проекти и тяхното значение за България отношение взе и зам.-председателят на АБВ и лидер на АБВ-Младежи Любомира Ганчева. “Ние от АБВ сме единствените, които заявихме, че изграждането на АЕЦ Белене трябва да започне в най-кратки срокове, ако искаме да запазим своята енергийна независимост. Визията ни за проекта винаги е била последователна във времето. Вярвам, че проектите за АЕЦ \"Белене\" и Южен поток трябва да бъдат реализирани, защото те гарантират енергийна независимост, национална сигурност, високо технологична икономика, качествено образование и най-вече - бъдеще за нас, младите“, коментира тя.", "date": "2018.06.03", "title": "АБВ поиска оставката на вътрешния министър Валентин Радев"}
{"url": "https://www.actualno.com/europe/soros-predupredi-za-novi-predsrochni-izbori-v-italija-news_677754.html", "text": "  Европейският съюз трябва да помага на Италия, а не да я поучава, защото това би създало риск по-късно от още по-голяма победа на популистите на полуострова, смята американският милиардер Джордж Сорос в писмо, публикувано днес в „Кориере дела сера“.  Като отбелязва, че новото италианско правителство с участието на Северната лига (крайна десница) и Движението 5 звезди (антисистемно) имат различни бюджетни приоритети и електорат, Сорос изтъква, че правителството на Джузепе Конте би могло да падне, предизвиквайки избори в края на годината или началото на следващата, предаде БГНЕС.   Резултатът от следващите избори ще зависи много от това как ЕС ще реагира на нестабилността на Италия. В Европа има тенденция да се използва всяка възможност да се поучава Италия, посочва той.   Ако ЕС възприеме тази линия, той сам копае гроба си, предизвиквайки отрицателна реакция сред италианския електорат, който може да даде още по-голямо мнозинство на популистите, добавя Сорос.\r\nЕС е изправен пред много проблеми, но Италия се превърна в най-належащия, защото заплашва ценностите, които са в основата на Евросъюза – предупреждава роденият в Унгария американски милиардер, който вече е на 87 г.       Една от главните причини за победата на антисистеминте сили в Италия е проблемът с мигрантите, които масово пристигат на полуострова и са принудени да останат заради европейските правила, според които първата страна, която ги приема носи отговорност за тях. Сорос дава идеята за финансова компенсация на Европа за Италия за пристигащите мигранти.", "date": "2018.06.03", "title": "Сорос предупреди за нови предсрочни избори в Италия"}
{"url": "https://www.actualno.com/politics/karajancheva-ne-mojem-da-se-mesim-v-cenite-na-rozite-news_677758.html", "text": "  Дали има смисъл от Закон за розопроизводството, това ще решат представителите на Комисията по земеделие и Министерство на земеделието, храните и горите. Това каза в Казанлък председателят на Народното събрание Цвета Караянчева в отговор на журналистически въпрос, предаде кореспондент на Радио „Фокус“.  Тя поясни, че по повод протестите на розопроизводители преди известно време, е инициирала среща между тях и Комисията по земеделие. „Върви в момента дискусия по темата, надявам се в много кратки срокове да се решат проблемите. Пазарът е отворен и цената се формира на база конкуренцията, която имаме на пазара. Каквото можем като държава ще помогнем, но не можем да се месим във формирането на цените“, каза Цвета Караянчева.   Председателят на Народното събрание бе в Казанлък по повод събитията от кулминацията на 115-я Празник на розата.   ", "date": "2018.06.03", "title": "Караянчева: Не можем да се месим в цените на розите"}
{"url": "https://www.actualno.com/politics/marija-gabriel-obsyjda-digitalnata-transformacija-na-evropa-na-forum-v-sofija-news_677761.html", "text": "  На 4 юни от 09:30ч. в Резиденция Бояна в София европейският комисар по цифровата икономика и цифровото общество Мария Габриел ще открие годишната среща на Групата на европейските архиви към Европейската комисия и на Европейския борд на националните архивисти към Съвета на Европа, съобщиха от ЕК.  От 14:45ч. в Националния дворец на културата комисар Габриел ще участва в Конференция на Глобалния форум на жените-лидери 2018 под мотото \"Да вдъхновим дигиталните лидери на бъдещето\". Събитието се провежда под неин патронаж и ще събере водещи представители на международни и национални институции, компании и НПО от България и Европа, за да очертаят тенденциите и предизвикателствата пред дигиталната трансформация на обществата и икономиката.   ", "date": "2018.06.03", "title": "Мария Габриел обсъжда дигиталната трансформация на Европа на форум в София"}
{"url": "https://www.actualno.com/crime/ceh-za-dyrveni-stolove-plamna-v-blagoevgrad-news_677762.html", "text": "  Цех за производство на дървени столове пламна след обяд днес в Благоевград, няма пострадали хора предаде кореспондентът на БГНЕС в града.  Сигналът е подаден в 15.50 ч. днес, пламна котелното помещение на цеха, разположен в карето между бул. „Димитър Солунски”, река Бистрица и жп-линията Кулата-Благоевград-София.   Два екипа пристигнаха да гасят пожара, обхванал котелното помещение и изрезки от дъната на столовете. Пожарникарите започнаха да обливат с вода комина на котелното, който се бе нагрял от огъня, изключено бе и ел-захранването на цеха.   Около котелното освен запалилите се дървени изрезки, има и много лесно горими трици. В пламналия цех имаше само двама души-пазач и един от собствениците му.\r\nБързата намеса на огнеборците предотврати запалването на покрива. Пожарът бе локализиран към 14.20 часа. В съседство има склад за горивно-смазочни материали, бензиноколонка, както гараж за товарни автомобили.       Причините за пожара са в процес на установяване, на място пристигна и полиция от Второ РУ-Благоевград.", "date": "2018.06.03", "title": "Цех за дървени столове пламна в Благоевград"}
{"url": "https://www.actualno.com/curious/vijte-novata-pesen-na-senzacijata-tita-video-news_677770.html", "text": "     Текстът и аранжиментът са дело на Криско, музиката на Roasty Suave, а режисьор на видеото е Кирил Киров - Кико.   Самата Тита също се похвали с новата си песен във Facebook: \"В живота има много моменти, в които ще поискаме да изглеждаме по-умни, отколкото сме, по-талантливи или по-красиви! Може много хора да излъжем, но никога не можем да излъжем себе си.   Photoshop е софтуер, а не начин на живот. Това е новото ми парче и клипът към песента, който заснехме на много красиви места.PHOTOSHOP! Enjoy, like, share или просто се забавлявайте\".        ", "date": "2018.06.03", "title": "Вижте новата песен на сензацията Тита (ВИДЕО)"}
{"url": "https://www.actualno.com/politics/prezidentyt-shte-prieme-delegacija-ot-konstitucionnija-syd-na-makedonija-news_677764.html", "text": "  На 4 юни, понеделник, от 12.00 часа президентът Румен Радев ще приеме на „Дондуков“ 2 делегация от Конституционния съд на Република Македония. Делегацията включва съдии от македонския Конституционен съд и е оглавявана от председателя - Никола Ивановски, съобщиха от прессекретариата на държавния глава.  По-късно през деня – от 16.30 часа, на „Дондуков“ 2 ще бъдат отличени победителите от финалния кръг на Международния конкурс по програмиране CodeIT. Държавният глава е домакин на награждаването и патрон на последната фаза на състезанието. В конкурса участват младежи с интереси в алгоритмите и състезателното програмиране, а до финала тази година са най-добрите състезатели през сезона, които са от Република България, Република Сърбия, Република Хърватия и Република Македония.   ", "date": "2018.06.03", "title": "Президентът ще приеме делегация от Конституционния съд на Македония"}
{"url": "https://www.actualno.com/balkani/srybskijat-prezident-othvyrli-amerikanskija-paket-za-kosovo-news_677765.html", "text": "  Президентът на Сърбия Александър Вучич отхвърли работния документ за косовския въпрос, познат като „американски пакет“, предава македонският портал “A1 On”, цитиран от \"Фокус\".  Според съобщения в близки до властта сръбски медии се казва, че Вучич е оценил документа като недостоен за внимание и неприемлив за Сърбия, поради което и не е пожелал да запознае обществеността с неговото съдържание.   „Наскоро бе съобщено за съществуването на този „нон-пейпър“ в кабинета на Вучич и това бе потвърдено от вицепремиера на Косово Енвер Ходжай, който изрази надежда, че Белград ще приеме документа, в който се иска от Белград да признае независимостта на Косово.   ", "date": "2018.06.03", "title": "Сръбският президент отхвърли \"американския пакет\" за Косово"}
{"url": "https://www.actualno.com/europe/policaj-strelja-po-myj-v-berlinskata-katedrala-video-news_677778.html", "text": "  Полицай стреля по неизвестен мъж в Берлинската катедрата. Вследствие на стрелбата са пострадали двама души. Един от ранените е полицай, пише германския вестник The Bild.  Човекът, по който е стреляно, се е бунтувал и създавал безредици, пише The Mirror. Говорителят на полицията в Берлин потвърди за стрелбата, но отказа да даде подробности и да разясни причината за стрелбата.\r\nВъв видеа, разпространени в социалните мрежи се виждат тежко въоръжени полицаи около катедралата, както и две линейки.    ", "date": "2018.06.03", "title": "Полицай стреля по мъж в Берлинската катедрала (ВИДЕО)"}
{"url": "https://www.actualno.com/moresport/bylgarskite-gimnastichki-sys-zlaten-medal-ot-evropejskoto-news_677757.html", "text": "  Българският ансамбъл по художествена гимнастика спечели златните медали на смесеното си съчетание на три топки и две въжета на Европейското първенство, което се провежда в Испания.  Симона Дянкова, Елена Бинева, Мадлен Радуканова, Лаура Траатс и Стефани Кирякова получиха най-висок резултат 22.825 точки на динамичната си и изключително атрактивна композиция и така завоюваха златото. На второ място остана Италия с 22.350, а бронзът остана за Азербайджан с оценка от 20.350.   Грациите ни завършват участието си в шампионата с 3 медала. Вчера (2 юни) те спечелиха бронз в отборното класиране и в многобоя. Точно и на съчетанието с топки и въжета момичетата допуснаха груба грешка, която ги прати на трета позиция, въпреки рекордната им оценка за изпълнението с пет обръча - 23,100.    ", "date": "2018.06.03", "title": "Българските гимнастички със златен медал от Европейското"}
{"url": "https://www.actualno.com/europe/rusko-izdanie-bylgarija-otkriva-balkanskata-vrata-kym-rusija-news_677769.html", "text": "  Наскоро приключи посещението на българския премиер Бойко Борисов в Руската федерация. Той се срещна с руския премиер Дмитрий Медведев и с руския президент Владимир Путин. Посещението на Борисов дойде само седмица след посещението на българския президент Румен Радев. Руското издание „Военное обозрение“ дава оценка на случващото се, предаде \"Фокус\".  Въпреки че е твърде рано да се правят изводи, може да се каже, че е постигнат известен напредък в сътрудничеството между двете страни. Основните дискутирани теми са свързани с проблема с доставките на газ и възобновяването на строителството на АЕЦ \"Белене\".\r\nДа разгледаме последните събития от тези две основни теми.   Всеки знае, че газопроводът „Южен поток“ (ЮП) не е достигнал етап на окончателно изпълнение. В повечето медии вината за провала на този проект е поставена върху България. Несъмнено България (представена от Борисов) носи част от вината, но това не е толкова недвусмислено. ЮП не беше проект само на България и Русия. Трябваше да мине през няколко страни и да донесе газ в Централна Европа. България беше първата страна по пътя и тя трябваше да поеме всички рискове. Както можеше да се очаква, САЩ и някои европейски институции се противопоставиха на проекта (и е разбираемо защо). Но друго нещо е интересно: защо „Газпром“ не предприе никакви мерки предварително за възможно противодействие?\r\nОсновната причина за спирането на строителството на ЮП бе приемането на рестриктивно решение на Европейската комисия въз основа на антимонополното законодателство на ЕС. При изпълнението на решенията на ЕК България, член на ЕС, през юни 2014 г. временно спря изпълнението на строителството - до изясняване на ситуацията. По това време Борисов беше в оставка и решението бе взето от правителство на Орешарски. След завръщането на Борисов за още една година и половина българската страна продължи да работи по проекта.    Тук е необходимо да се даде едно много важно обяснение: България никога не е отказала да изпълни проекта. Няма нито един документ, който да потвърждава тази тема, обединен в медиите. Решението на българското правителство предвижда само временно спиране - до разрешаването на проблемите!\r\nВ края на 2014 г. Владимир Путин заяви, че Русия спира работата по ЮП. Официалното уведомление от руската страна на България бе получено почти една година по-късно. Отказът на Русия да приложи . също беше засегнат от фактори, които не са свързани с България. Всъщност, през 2014 г. се случиха събития в Украйна, което доведе до рязко влошаване на международната ситуация. Цените на газта паднаха, а „Газпром“ имаше сериозен инвестиционен дефицит. Компанията бе принудена да ограничи няколко скъпи проекта, които „Газпром“ също има очевидни грешки, свързани с логистиката и идеологията на ЮП.\r\nВсъщност България спазва условията на договора, още повече, че във всеки договор има точки, които предвиждат форсмажорни обстоятелства. Затова реакцията на „Газпром“ изненада българските експерти, които смятат, че той търси официална причина за напускането на проекта, както и това, че \"Газпром\" започва информационна кампания срещу България с цел да се прикрияе собствените си грешки и недостатъци.     България е член на ЕС, а законодателството на Европейския съюз има предимство пред националното. Икономиката на страната е тясно интегрирана в европейската, България вече е получила 15 милиарда евро от еврофондовете.\r\nИ второто. Без да постигне споразумение между крайните страни по проекта (ЕС и Русия), ЮП губеше смисъл за Българи: получаваше се тръба, която водеше наникъде!\r\nБи било несправедливо да обвиняваме България за всичко. Както каза Владимир Путин, Русия загуби $ 800 милиона. И колко е загубила България? Дори е трудно да се изброи. Първо, Турция е ненадежден партньор за Русия. Полагането на „Турски поток“ все още е в ход, а Турция вече е повдигнала искания за допълнителни отстъпки и е постигнала 10% намаление на разходите. Въпреки че Русия и Турция имат мащабно икономическо сътрудничество, между тях има много политически проблеми. Не е изгодно Русия да даде на турския президент Реджеп Тайип Ердоган твърде много лостове, тъй като няма гаранция, че в крайна сметка Русия няма да има още един вариант на Украйна. Затова е за предпочитане Русия да диверсифицира газопреносните си маршрути.   За ЕС и САЩ Турция също е проблемен партньор. ЕС преразгледа отношението си към проблемите с природния газ на югоизточния си фланг. Борисов този път осигури подкрепата на европейските институции. Освен това България е една от малкото страни, с които Турция има добри отношения.   През 2017 г. Борисов изложи идеята за създаване на газов хъб за Балканите. Той трябва да стане хъбът, където всички газови потоци към Балканите отиват към една точка. Европейската комисия даде зелена светлина на този проект. Допълнително предимство е фактът, че газовата инфраструктура на България е много добре развита, като 80% от компресорните станции в региона са разположени на българска територия. Самата България е географски стратегическа. Да, може да бъде заобиколена, но това ще бъде скъпо.\r\nНаскоро беше приключено антимонополното разследване на Европейския съюз срещу „Газпром“. Няма да изпадаме в подробности, но в рамките на споразумението „Газпром“ обеща да доставя газ на ЕС през България и Литва. Заслужава си да се отбележи, че Европейската комисия принуди „Газпром“ да се откаже от материални претенции към България по повод ЮП.\r\nНяколко други фактора оказват влияние върху смекотяването на позицията на Русия. България се договори за доставки на газ с Азербайджан в размер на 1 милиард кубически метра годишно по ТАНАП. От черноморския шелф дойде и окуражаващата новина за България. В края на януари „Роял Дъч Шел“ обяви, че „до края на тази година или началото на следващата година започва обработката на находището „Хан Аспарух“ и според предварителните проучвания ще има нефт и природен газ“.\r\nЗа България се създава благоприятна ситуация и страната побърза да се възползва от нея, а Русия прагматично отиде насреща.    В България от 1974 г. вече действа атомната електроцентрала \"Козлодуй\". От 2004-2007 г. четири от шестте ѝ реактора бяха изведени от експлоатация поради тяхната несигурност - стари реактори тип x440 MW. С тях вече са настъпили осем критични произшествия от първо ниво. Още два модерни реактора x1000 MW остават в експлоатация и животът им се удължава до 2030, като максималният е до 2040.\r\nПроектът за изграждането на втора атомна електроцентрала беше положен в далечната 1980 г. Строителството започна и спря, главно поради липса на пари. Първоначалната цена на съоръжението е била 3,5-4 млрд. Долара, като с течение на времето тя се е увеличила почти трикратно. България вече е инвестирала 3 млрд. Долара, а строителството далеч не е завършило. За да се продължи строителството се изискват няколко милиарда долара. Инициативната група на поддръжниците на АЕЦ реши да проведе референдум, а само 12% от гласоподавателите гласуваха „да“\". Правителството и парламентът на Борисов решиха да замразят проекта. Честото изявление в медиите, че ЕС принуди България да се откаже от изпълнението на този проект, няма основание.\r\nМеждувременно българското правителство не беше бездейно. През 2017 г. Българската академия на науките направи подробен анализ и заключението ѝ беше, че ще бъдат необходими нови атомни електроцентрали в България през 2030 година. Бойко Борисъв също изложи идеята „Белене“ да стане общобалканска,\tкато интересът към тази идея показаха почти всички балкански страна.\r\n6 май 2018 г. Българското правителство размрази строителството на атомната електроцентрала. Вицепремиерът Т. Дончев обясни, че България няма да инвестира пари в него, няма да даде държавни гаранции и да подписва договори за покупка на произведена електрическа енергия. Държавата ще участва само в активи.\r\nНа 10 май, 2018 China National Nuclear Corporation (CNNC) потвърди инвестиционен интерес към проекта АЕЦ \"Белене\".   14 май 2018 г. Френската ядрена компания \"Framatom\" потвърди инвестиционния интерес към проекта.\r\n16 май 2018 г. \"Росатом\", съобщи, че е готов да участва в изграждането на АЕЦ \"Белене\" във форма, определена от правителството на България. В действителност, положителните сигнали на Русия от българска страна продължават дълго време.\r\nПрез 2015 г. България отказа да приеме активни елементи от американската система за противоракетна отбрана на нейна територия и те бяха разположени в Румъния.\r\nПрез 2016 г. България отказва да участва в антируската черноморска ескадра заедно с Турция, Румъния, Украйна и Грузия. Отказът на България погреба целия проект.\r\nПрез 2017 г. България подписа договор с РКС \"МиГ\" за ремонт на своите МиГ-29, което доведе до „справедлив“ гняв от страна на Вашингтон.   В началото на 2018 г. България беше една от онези държави, които отказаха да експулсират руски дипломати поради случая с отровения Сергей Скрипал.\r\nТрябва да кажа, че общият информационен тон в медиите не отразява истинската същност на ситуацията. Често се вижда заглавия като \"Бойко Борисов дойде да отдадат почит на Путин\", и така нататък. Г. Припомнете си, че инициативата за среща дойде от руска страна! От всички страни от Източна Европа България остава най-русофилската. Много партии в България, включително партньори в управляващата коалиция, декларират своята приятелска и кооперативна връзка с Русия като основна ценност.\r\nРусия винаги е имала силно влияние на Балканите, а България е ключът към този стратегически важен регион.\r\nРусия и България имат много по-общи интереси, отколкото противоречия, и никое от противоречията не е неразрешимо. Напротив, има всички предпоставки за подобряване на отношенията между нашите братски държави. ", "date": "2018.06.03", "title": "Руско издание: България открива балканската врата към Русия"}
{"url": "https://www.actualno.com/society/novinite-naj-vajnoto-za-denja-3-uni-news_677768.html", "text": "           Българският ансамбъл по художествена гимнастика спечели златните медали на смесеното си съчетание на три топки и две въжета на Европейското първенство, което се провежда в Испания.      Задържаха мъжа, който снощи показно разстреля бизнесмена Коста Николов в Слънчев бряг. Основната версия за стрелбата пред хотел \"Сън Вилидж\" е класически любовен триъгълник, съобщават от МВР.     37 годишен мъж с чисто съдебно минало е извършител на убийството на 55 годишен бизнесмен и прострелването на 22 годишно момиче. Причини за прострелването са ревност и неизяснени лични отношения между 37 годишния задържан и младото момиче. Простреляното момиче . Самолетът е паднал край село Овощник. На 2 км от селото има летище за лека авиация. Машината е трябвало да прелети над Казанлък по повод закриването на Празника на розата. Двама са пострадали, съобщи \"Нова телевизия\".                            ", "date": "2018.06.03", "title": "Новините: Най-важното за деня, 3 юни"}
{"url": "https://www.actualno.com/crime/8-postradaha-pri-verijna-katastrofa-mejdu-selata-graf-ignatievo-i-trud-news_677785.html", "text": "  Общо 8 са пострадалите при верижната катастрофа на пътя между селата Граф Игнатиево и Труд. Това съобщи за Радио „Фокус“ – Пловдив дежурният в Районната координационна централа на Центъра за спешна медицинска помощ в Пловдив. Сред пострадалите има и 4 деца, съответно на 2, 5, 12 и 14 години, но те са с леки наранявания. Най-тежко пострадала е 54-годишна жена, която е с контузия на гръден кош и други тежки травми. Пострадалите са обслужени от 3 екипа от Пловдив, Калояново и Хисаря.  Верижната катастрофа на пътя между селата Граф Игнатието и Труд е станала около 15.30 часа. Автомобил „Рено“ е бил ударен отзад от друг автомобил с марка „Форд“, а той от движещото се зад него превозно средство с марка „Мазда“. Водачите на трите автомобила са съответно на 42, на 36 и на 27 години. Единият е тестван на място с дрегер за употреба на алкохол, като резултатът е отрицателен. На втория е взета кръвна проба, а най-младият водач е тестван с драгчек, който отчел положителен резултат за употреба на наркотици. Движението в района на катастрофата все още е затруднено.   ", "date": "2018.06.03", "title": "8 пострадаха при верижна катастрофа между селата Граф Игнатиево и Труд"}
{"url": "https://www.actualno.com/society/muzikantite-ot-bnr-otnovo-na-protest-news_677774.html", "text": "  Музикалните състави на БНР, които се борят за справедливо заплащане отново излизат на протест. Този път музикантите, подкрепени от свои колеги журналисти, ще изразят недоволството си на 4.06, в 19 ч,, пред Народния театър \"Иван Вазов\", предаде репортер на БГНЕС.  Музикантите в БНР взимат най-ниските възнаграждения в Европа, като средната заплата е 660 лв., а минималната сред тях е 570 лв., което е близо до минималната за страната - 510 лв. и в пъти по-малко от заплащането на колегите им в Софийската филхармония и Операта. Музикантите са категорични, че подобно заплащане е унизително, защото тези състави създават Златния фонд на БНР, съкровищницата на нацията ни.   Затова е недопустимо да получават възнаграждения, които не отговарят на качеството на труда им!   За да бъдат удовлетворени исканията на музикантите, са необходими адекватни и отговорни действия както от страна на институциите, така и от страна на ръководството на БНР. Законодателите трябва да преразгледат принципите на финансиране на БНР, което е не просто информационен източник, а и фактор на българското образование, култура, традиции и с принос за имиджа на страната в чужбина. В същото време от ръководството на БНР се очаква да управлява и разпределя бюджета така, че институцията най-адекватно да изпълнява своята функция. В този контекст проблемите на музикалните състави са повод за важен разговор по темата как да се отпускат и управляват парите на данъкоплатците.\r\nВместо това двете страни си прехвърлят отговорността, която е всъщност споделена. В парламентарната Комисия по култура и медии предложиха на директора на БНР да извади музикалните състави от бюджета на Радиото и те да преминат на делегиран бюджет към Министерството на културата, което на практика означава да бъде унищожена цяла една институция, която създава музикалната памет на българската нация.       Музикалните състави са една пета от цялото радио и при едно по-добро разпределение на средствата заплатите им могат да се изравнят поне със средната в БНР, която е около 1000 лв.\r\nПротестиращите призовават всички, подкрепящи музикантите в БНР, да се присъединят към тяхната петиция в интернет. Ето текста й:\r\n„Ние, оркестрантите и хористите от музикалните състави на БНР - Симфоничен оркестър, Народен оркестър, Биг Бенд и Смесен хор - изразяваме своя категоричен протест срещу обидно ниското възнаграждение на труда ни. Безпокои ни фактът, че отговорните институции показват тотално неразбиране на функциите и задачите на музикалните състави в БНР. Ако България като страна-членка на ЕС си позволи да неглижира културата, няма да има право да говори за европейски ценности. Културата е в основата на тези ценности. Голямата обществена подкрепа, която получаваме, ни задължава да отстояваме исканията си в интерес на културата на нацията и бъдещето на България”.       Търпението на музикантите от БНР е изчерпано, защото ситуацията, в която са поставени не ги прави радостни европейци. Затова вместо „Одата на радостта“ те ще изсвирят Седма Симфония на Бетовен, част II, която се изпълнява по тъжни поводи.\r\nИсканията на музикалните състави към БНР за достойно заплащане се подкрепят от Съюза на българските журналисти, Съюза на българските композитори, Съюза на българските музикални и танцови дейци, Българската музикална асоциация, Федерация „Култура” на КТ „Подкрепа”, Националната музикална академия „Проф. Панчо Владигеров“, Националния синдикат за радио и телевизия към КНСБ, ансамбъл „Филип Кутев“, Софийската филхармония, Синдикалната организация на Народен театър „Иван Вазов“ към КНСБ, ансамбъл „Софийски солисти” и др.", "date": "2018.06.03", "title": "Музикантите от БНР отново на протест"}
{"url": "https://www.actualno.com/crime/katastrofa-mejdu-lek-avtomobil-i-djip-na-am-trakija-news_677753.html", "text": "  Катастрофа между лек автомобил и джип „Мерцедес” стана на АМ „Тракия” в посока Пловдив-София, предаде репортер на БГНЕС.  Инцидентът е станал на 18-ти км, няма жертви и пострадали. Движението е затруднено, леката кола все още е на пътното платно със смачкана предница. Най-вероятната причина е несъобразена скорост. На място има пътна полиция.   ", "date": "2018.06.03", "title": "Катастрофа между лек автомобил и джип на АМ \"Тракия\""}
{"url": "https://www.actualno.com/europe/francuzojka-poluchi-dojivotna-prisyda-zaradi-prinadlejnost-kym-id-news_677746.html", "text": "  Французойката Мелина Бугедир получи днес доживотна присъда по обвинение, че се е присъединила към Ислямска държава, предаде БГНЕС.  На първия процес през февруари 27-годишната Бугедир бе обвинена в незаконно влизане в Ирак и можеше да бъде освободена. На второто дело по силата на антитерористичния закон тя бе призната за виновна. По силата на този закон французойката можеше да получи смъртна присъда – както преди две седмици бе осъден един белгиец – Тарик Джадаун.   Мелина Бугедир е втората французойка осъдена на доживотен затвор в Ирак. Преди два месеца същата присъда бе произнесена срещу 29-годишната Джамила Бутутау. В своя защита и двете заявиха, че са били излъгани от съпрузите си, които до този момент не са открити.   Мелинда Бугедир бе арестувана през лятото на 2017 г. в Мосул - „столица“ на самопровъзгласилия се халифат в Ирак в продължение на три години - преди градът да бъде отвоюван през юли м.г. от иракската армия.\r\nАдвокатите на осъдената французойка обвиняват Париж, че се опитва да попречи на завръщането на своите граждани станали джихадисти.       ", "date": "2018.06.03", "title": "Французойка получи доживотна присъда заради принадлежност към ИД"}
{"url": "https://www.actualno.com/politics/radev-v-dni-na-bezvremie-buditelite-nachertaha-bylgarskoto-utre-news_677742.html", "text": "  „Много народи почитат славни битки в историята си, но едва ли са много народите, които могат да се похвалят с дни на празници в календара, посветени на други, не по-малко важни победи – тези на духа и книжовността.“ Това заяви в Пловдив президентът Румен Радев на церемонията по награждаване на победителите в VIII издание на проекта „Народните будители и аз“, в която участваха стотици ученици от цялата страна.  Държавният глава подчерта, че Денят на българската просвета и култура и на славянската писменост и Денят на народните будители ни напомнят, че България е създадена и градена не само със силата на меча, но и със силата на словото.   „Ние като нация имаме своя цивилизационен принос в европейското културно наследство“, посочи Румен Радев и добави, че както Средновековна Европа се е обърнала към Ренесанса, то и България е “изстрадала” своите будители, които в дни на безвремие начертаха българското утре, които изведоха народа ни по пътя на знанието и просветата, на политическата и духовна свобода   Президентът благодари на организаторите, учителите, родителите за това, че са приобщили стотици български ученици към родолюбивата инициатива, за да изучават заедно живота и делото на най-ярките личности в нашата история. „Не винаги първото място е най-важно. Защото в тази благородна надпревара, вие се учите да работите като екип в колективен дух, в среда на взаимопомощ и взаимно доверие, а всъщност това вече е една първа победа за всички вас“, подчерта още държавният глава. Румен Радев беше категоричен, че обществото ни има нужда от силата, таланта и родолюбието на младите хора, на които пожела да продължават да отстояват българските традиции, да ги пазят и развиват.\r\nПроектът \"Народните будители и аз\" има за цел да запознае младите хора с българските възрожденци и велики българи, които са оставили своя отпечатък в създаването, израстването и просперитета на нашата държава. За седемте години досега инициативата е обхванала 63 000 ученици. От тази година проектът вече е национален, след като в него участват ученици от Пазарджик, София и Варна.       Осмото издание на инициативата е посветено на две бележити годишнини – отбелязването на 140 години от Освобождението на България и 170 години от рождението на Христо Ботев. Победителите бяха избрани от жури с председател акад. Георги Марков.", "date": "2018.06.03", "title": "Радев: В дни на безвремие будителите начертаха българското утре"}
{"url": "https://www.actualno.com/politics/partijata-na-barekov-veche-e-chast-ot-familijata-na-evropejskite-konservatori-news_677740.html", "text": "  Партията на Николай Бареков \"България без цензура\" - Презареди България вече е официално член на фамилията на европейските консерватори. За това съобщи самият Бареков в профила си във фейсбук.  Две хубави новини за “България без цензура” - Презареди България. Първата. Вече официално сме включени в Програмата на Европейските Консерватори като новоприет член на Алианса заедно с колегите от Германия, които основаха Алтернатива за Германия - LKR. Общо само две партии ще бъдем приети. Молбите ни за членство връчихме преди 2 години в Прага. Официално приемът на първата и единствена българска консервативна партия е следващата седмица на Срещата на АКРЕ в Баку, Азербайджан.   Поради някаква причина втората партия- кандидат от България ВМРО е отпаднала от програмата. Но ние им пожелаваме успех за по-нататък. Вече въпросът “Коя партия представлява консервативните политически ценности в България е решен и легитимиран международно”! Само ББЦ Презареди България е член на фамилията на консерваторите заедно Британската консервативна партия, Републиканската партия на САЩ и полската “Право и справедливост”, които сега са управляващи партии в своите държави. Ще имам честта да произнеса политическа реч, посветена на бъдещето пред консерватизма в света и в България пред престижния международен форум.   Втората новина. Предстои завръщането ми на екран в сутрешния часови пояс с предаване без цензура. Време е да се появи алтернатива на модерната напоследък баджак журналистика. Очаквайте “Бареков и Байрактаров - без цензура” всяка събота от 9 часа. Откога и къде ще съобщим утре!, написа Бареков.", "date": "2018.06.03", "title": "Партията на Бареков вече е част от фамилията на европейските консерватори"}
{"url": "https://www.actualno.com/curious/dneven-horoskop-za-4-uni-news_677745.html", "text": "     През този ден рискувате да бъдете разбрани неправилно. колкото и да обяснявате аргументите ви няма да са ясни. Оставете доказването на идеите ви за друг ден.    Задачата ви днес е да бъдете максимално сдържани. Това се отнася за всички сфери на живота. Прекалената критика на работно място може да ви спечели врагове.     Остроумието ви е безкрайно красиво, но може да нарани някого. Реагирайте с извинение веднага, ако забележите смяна на настроението при вашия събеседник. Това е ден за реализиране на служебни цели. Действайте бързо и умно, преследвайте печалбата си и може да сключите изключително изгоден договор.     Това е чудесен ден за справяне с някои ваши слабости. Ще понасяте лесно ограниченията и така ще имате една добра основа да продължите в същата посока. Очаква ви активен ден, в който няма да имате и минутка за свобода. Правете нещата по правилата и всичко ще мине максимално бързо.    През този ден важното ще бъде не съществото на нещата, а начинът, по който са се случили. Спазвайте правилата за възпитание, за да няма за какво да ви упрекнат.   През този ден може да имате проблеми с техниката. Спазвайте правилата за употреба и не ремонтирайте нещо, което не познавате добре.    Днес рискувате да бъдете подведени. Не вярвайте на всичко, което ви се вярва само защото този, който ви го казва ви е симпатичен. През този ден спазвайте срокове и не отлагайте нищо за другия ден. В противен случай някои проекти може да се проточат неизгодно дълго време.    Денят е подходящ за преговори и договаряне по въпроси, които са били непреодолима пречка за постигането на съгласие с някого. Очаква ви натоварен ден, в който събитията ще са толкова активни, че  няма да имате време да усетите умората. Вечерта прекарайте изцяло по ваш вкус.", "date": "2018.06.03", "title": "Дневен хороскоп за 4 юни"}
{"url": "https://www.actualno.com/crime/zadyrjaha-zapodozrjan-za-razstrela-v-slynchev-brjag-news_677707.html", "text": "  Задържаха мъжа, който снощи показно разстреля бизнесмена Коста Николов в Слънчев бряг, предаде БГНЕС. Основната версия за стрелбата пред хотел „Сън Вилидж” е класически любовен триъгълник, съобщават от МВР.  По непотвърдена информация задържаният е бивш приятел на раненото момиче.   Инцидентът стана около 21.00 часа снощи. Убитият е бизнесменът Коста Николов, който е собственик на близо 15 игрални зали на територията на Слънчев бряг, Несебър, Бургас и няколко в Нова Загора. Мъжът е разстрелян от упор с няколко куршума, ранена е и жената, която е била в лекия автомобил. Тя е откарана с линейка в бургаската болница за операция. В лекия автомобил е имало още двама души, които по време на огледа бяха разпитани.   „Малко след 21.10 тази вечер е получен сигнал за простреляно лице пред входа на Сън Вилидж, в западната част на Слънчев бряг. Посетено е веднага от полицейски патрули. Установено е, че е прострелян мъж роден през 1963 г., който е починал на място и млада жена, която е родена 1996 г., в тежко състояние. Тя в момента е в Окръжна болница Бургас”, заяви представителят на МВР Калоян Калоянов. На място са установени множество гилзи от огнестрелно оръжие. Според информацията стрелецът е избягал с луксозен автомобил от местопрестъплението, което пък се намира до оживената главна улица в курорта.\r\nУлицата, където е извършено престъплението, остана блокирана през цялата нощ, като тялото остана в луксозното возило на жертвата почти до сутринните часове. Иззети са записите от охранителните камери, каквито Слънчев бряг има от няколко години. Огледът продължава и днес.       ", "date": "2018.06.03", "title": "Задържаха заподозрян за разстрела в Слънчев бряг"}
{"url": "https://www.actualno.com/america/tejka-katastrofa-s-meksiko-s-nad-10-zaginali-news_677708.html", "text": "  Най-малко 11 души са загинали в резултат на сблъсък между камион и пътнически микробус в мексиканския щат Тепетлаоксток, съобщава ТАСС, като цитира мексиканския печат.  При удара двете транспортни средства излетели от шосето и съборили далекопровод, който пък паднал върху пътническото возило.   По предварителна информация причина за тежкия инцидент е превишената скорост, с която се е движел микробусът.   ", "date": "2018.06.03", "title": "Тежка катастрофа с Мексико с над 10 загинали"}
{"url": "https://www.actualno.com/showbusiness/shvarceneger-se-prisyedini-kym-borbata-s-plastmasata-news_677700.html", "text": "  Актьорът и политик Арнолд Шварценегер се присъедини към глобалната инициатива на ООН за борба със замърсяването с пластмаса.  Инициативата \"Beat the plastic pollution\" ще се проведе под мотото – \"Ако не можете да я използвате отново, откажете я!\". Тя е организирана от ООН по повод Световния ден на околната среда, който се отбелязва на 5 юни.   Проектът призовава да не се използват пластмасови изделия за еднократна употреба и по този начин да се подкрепи борбата срещу замърсяването с тях, предаде БГНЕС.   Шварценегер публикува видео в социалните мрежи. В него той чупи пластмасова лъжичка, призовавайки хората да заменят пластмасовите предмети с тези от друг материал.\r\n\"Досега съм използвал пластмасови лъжици, но сега ще ги заменя с метал. Всички трябва да положим сериозни усилия, за да създадем здравословна околна среда, да очистим океаните и да спасим планетата\", призова Терминаторът.       ", "date": "2018.06.03", "title": "Шварценегер се присъедини към борбата с пластмасата"}
{"url": "https://www.actualno.com/crime/prichinata-za-ubijstvoto-na-biznesmena-v-slynchev-brjag-revnost-news_677712.html", "text": "   , осъществено снощи около 21.14 ч. в л.а. „Мерцедес”, със софийска регистрация, спрян в района на к-с „Сън вилидж” в Слънчев бряг. да премине границата през ГКПП Лесово, но е арестуван в резултат на светкавичните действия на служителите от ОДМВР – Бургас, съобщи на извънреден брифинг пред сградата на РУП Несебър главният секретар на МВР – главен комисар Младен Маринов.   „Точната връзка между тях тепърва ще се уточнява”, заяви още главен комисар Маринов, като сподели, че според свидетели познанството между тях датирало от около месец. 22 годишното момиче пострадало тежко при стрелбата, претърпяло е хирургични интервенции и е настанено за лечение в УМБАЛ – Бургас с опасност за живота   Установено е, че 37 годишния мъж притежавал законно огнестрелно оръжие, с което се сдобил по повод работата си, като управител и лице, работещо с парични средства в различни фирми. В процес на изясняване е дали това е оръжието, с което е извършено прострелването.   Главният секретар на МВР Младен Маринов уточни, че на задната седалка в лекия автомобил „Мерцедес” седели още двама души, станали преки очевидци на стрелбата. Същите вече са разпитани, като свидетели. По техни данни първо е застрелян 55 годишния мъж, а след това е стреляно и в момичето.\r\nСпоред Административния ръководител на Бургаска Окръжна прокуратура - Георги Чинев, държавното обвинение ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.       Припомняме, че инцидентът стана около 21.00 часа снощи. Убитият е бизнесменът Коста Николов, който е собственик на близо 15 игрални зали на територията на Слънчев бряг, Несебър, Бургас и няколко в Нова Загора. Мъжът е разстрелян от упор с няколко куршума, ранена е и жената, която е била в лекия автомобил. Тя е откарана с линейка в бургаската болница за операция. В лекия автомобил е имало още двама души, които по време на огледа бяха разпитани.", "date": "2018.06.03", "title": "Причината за убийството на бизнесмена в Слънчев бряг - ревност"}
{"url": "https://www.actualno.com/crime/malyk-samolet-e-padnal-kraj-kazanlyk-news_677723.html", "text": "  Малък ултралек самолет е паднал край Казанлък преди минути, съобщи \"Нова телевизия\".  По първоначална информация двама души са ранени.\r\nСамолетът е паднал край село Овощник. На 2 км от селото има летище за лека авиация. Машината е трябвало да прелети над Казанлък по повод закриването на Празника на розата.   В центъра на града са се събрали над 5 000 души за празничното шествие.", "date": "2018.06.03", "title": "Малък самолет е паднал край Казанлък"}
{"url": "https://www.actualno.com/america/kitaj-predupredi-sasht-da-vnimavat-s-nalaganeto-na-sankcii-news_677721.html", "text": "  Китай предупреди САЩ, че резултатите от скорошните търговски преговори помежду им могат да пропаднат, ако Вашингтон въпреки всичко наложи мита върху китайските стоки, предава AFP.  „Ако САЩ продължат със санкциите, всички икономически и търговски постижения, договорени от двете страни ще пропаднат“, пише в заявление на китайското правителство.   Вашингтон обяви във вторник, че САЩ ще наложат новите мита в размер на милиарди долари върху китайския внос, по този начин нарушавайки търговското примирие, постигнато миналия месец.   ", "date": "2018.06.03", "title": "Китай предупреди САЩ да внимават с налагането на санкции"}
{"url": "https://www.actualno.com/cinema/v-stara-zagora-startira-kinofestivalyt-zlatnata-lipa-news_677711.html", "text": "  Шестото издание на кинофестивала за ново европейско кино „Златната липа“ официално беше открито с емоционална церемония снощи в залата на Оперния театър на Стара Загора, съобщиха организаторите.  Стотици старозагорци и гости на града, специално пътували за фестивала, аплодираха преминаването по червения килим на любимите кинозвезди на България – носителите на „Златна липа“ за цялостен принос в киното Васил Михайлов, Гинка Станчева и Мария Статулова, както и Емилия Радева, Теодора Духовникова, Койна Русева, Владо Пенев, Любен Чаталов, Мартина Вачкова и много други. Тук бяха директорът на Националния филмов център Жана Караиванова, главният редактор на списание „Кино“ Людмила Дякова, режисьорът Станимир Трифонов. По червения килим дефилира и международното жури на фестивала, водено от българския режисьор и сценарист Юрий Дачев с членове - холивудската и италианска звезда Пиеро Назария, английският кинорежисьор и сценарист Гарет Джоунс, руската кинозвезда Анна Шерлинг и македонският режисьор и писател Горан Тренчовски.      В залата на Старозагорската опера военният биг бенд и ефектен мажоретен състав дадоха старт на фестивала с няколко динамични джазови изпълнения. Церемонията поведе младият актьор Владимир Зомбори. Препълнената зала аплодира създателката на „Златната липа“ и художествен директор на фестивала, кинорежисьора Магдалена Ралчева, която благодари за подкрепата на староцагорци и на община Стара Загора в лицето на кмета Живко Тодоров. С поздравителен адрес своята подкрепа и уважение към фестивала изрази министърът на културата Боил Банов. Гости на фестивала бяха националния омбудсман Мая Манолова и съпруга и Ангел Найденов. С емоционално слово Мая Манолова пожела успех и дълъг живот на филмовия фестивал на Стара Загора.       Виртуозните танци, песни и музика на емблематичния детски фолклорен ансамбъл „Загорче“ вдигнаха публиката на крака. Истински сюрприз за феновете на фестивала поднесе актрисата Антоанета Добрева – Нети, която се появи в зашеметяващ червен тоалет и на фона на прожектирани черно-бели и цветни кадри с оркестъра на Старозагорската опера направи впечатляващо изпълнение на арията на Мюзета от операта „Бохеми“ на Джакомо Пучини.\r\nСпециалната награда за цялостен принос в киното – статуетка „Златна липа“, беше връчена на големия български актьор Васил Банов. Кратък филм припомни емблематични негови роли в тв поредицата „Капитан Петко Войвода“, филмите „Подгряване на вчерашния обед“, „Посоки“, „Корави старчета“, „Летовници“, „Софийска история“, „Съдията“ и много други. Васил Банов има близо 100 роли в киното, като в последните години направи запомнящи се образи в телевизионните сериали „Седем часа разлика“, „Откраднат живот“ и „Столичани в повече“. Наградата му беше връчена лично от Магдалена Ралчева. Днес в 12 часа Васил Банов по традиция ще посади свое дръвче в Алеята на липите, където вече цъфтят липите на Мария Статулова, Джанкарло Джанини, Татяна Лолова, Васил Михайлов и Гинка Станчева.\r\nФилмовата програма на „Златната липа“ 2018 беше открита с прожекция на унгарския игрален филм „Кинчем, моя любов“, който разказва драматичната истинска история на легендарен състезателен кон, станал известен по света с прозвището „унгарското чудо“.       Днес, 3 юни, програмата на фестивала се завърта на пълни обороти. В 17 часа в Зала „Опера“ ще бъде началото на българското предложение в конкурската програмата на фестивала „Вездесъщият“ на режисьора Илиян Джевелеков. Очаква се лично той да представи лентата преди прожекцията.", "date": "2018.06.03", "title": "В Стара Загора стартира кинофестивалът \"Златната липа\""}
{"url": "https://www.actualno.com/europe/ungarskijat-vynshen-ministyr-ne-priema-bylgarskoto-predlojenie-za-razdeljane-na-migrantite-news_677722.html", "text": "  Унгарският външен министър Петер Сиярто разкритикува българското предложение за разделяне на мигрантите сред страните в Европа според БВП, население и получени молби за убежище, предава \"Фокус\".  Според Сиярто българското предложение представлява нов механизъм за разпределение на мигрантите.   „Същата грешка идва отново с това предложение, каквато бе и в предишното, за покана за мигранти в Европа. Най-накрая трябва да преодолеем това, да осъзнаем, че това противоречи на интересите на Европа в областта на сигурността. \"   Министърът също така нарече неприемлива идеята, че ако дадена страна –членка доброволно приеме бежанци, ще получи помощ от Европейския съюз, след като парите идват от данъкоплатците.", "date": "2018.06.03", "title": "Унгарският външен министър не приема българското предложение за разделяне на мигрантите "}
{"url": "https://www.actualno.com/balkani/mnogohiljaden-protest-v-makedonija-sreshtu-upravlenieto-na-zaev-news_677749.html", "text": "  Хиляди македонци протестираха срещу управлението на премиера Зоран Заев и поискаха предсрочни избори. Демонстрацията в Скопие беше организирана от опозиционната ВМРО-ДПМНЕ, предаде bTV.  Хиляди скандираха срещу правителството на социалдемократите, което дойде на власт след 11-годишно управление на десницата.   ВМРО ги обвинява, че са съсипали икономиката и са влошили жизнения стандарт на хората. Най-тежките упреци срещу кабинета на Заев са отстъпките в преговорите с Гърция за името на страната    ", "date": "2018.06.03", "title": "Многохиляден протест в Македония срещу управлението на Заев"}
{"url": "https://www.actualno.com/curious/sedmichen-horoskop-za-4-10-uni-news_677737.html", "text": "     Това е седмица за постижения в образованието. Помислете дали не е добре да жертвате някаква част от почивката ви, за да получите нови знания, които да ви помогнат в пътя напред. Във вторник ще имате шанс да се включите в проект, който във времето напред ще ви даде възможност за разрастване на бизнеса ви. Сряда и петък отделете за запознанства и преговори. През почивните дни не се нагърбвайте с работа, тъй като е голяма вероятността от грешки.    Тази седмица е добра за уреждането на лични отношения. Във връзката ви има доста моменти за изясняване, които е добре да не бъдат пренебрегвани. В противен случай те просто ще се наслагват и ще ескалират в ненужен конфликт. Бъдете по-дружелюбни и се опитайте да вникнете и в аргументите на другата страна. В събота и неделя не отказвайте да се включите в акция с благотворителен характер.     Тази седмица търсете новото. Това се отнася за всички сфери в живота. Не се колебайте да смените начина на работа, а ако усещате, че сте изтощени - и самата работа. Преминаването на едни по-лек режим на  хранене ще ви даде много тонус. Отделете 1-2 дни за екскурзия в планината. Намерете и малко време за изкуство или нова книга. Тази седмица ще ви донесе много нови усещания, но и отговорности. Има риск да се уморите от последните и това да доведе до връщане назад. В личен план ви очакват предизвикателства, на които трябва да отговорите достойно, за да запазите това, което имате. В средата на седмицата ще възникне спешна служебна задача, която ще вземе цялото ви време и внимание, така че личните отношения ще е добре да уредите в първите два дни от периода.     Тази седмица e време, в което да се научите да не се сравнявате с околните. Има своите достойнства  и те никак не са малко. Успехите ви тепърва предстоят и не може да се гадае дали те ще бъдат по-големи или по-малко от тези на останалите. Във втората половина на седмицата не влизайте в ненужни спорове, които може да развалят отношенията ви с ваш важен подръжник. През тази седмица си дайте повече време за почивка. Ако времето е прекалено топло за вас намалете до минимум излизането в града. Най-добре е да прекарате 1-2 дни на тихо място с красива природа  и предимно на сянка. В семейството ви има въпрос за решаване. Вашето мнение може да е решаващо при взимането на решение, така че не игнорирайте въпроса.    Някои от плановете тази седмица няма да се осъществяват, но това не бива да ви отчайва. Много вероятно е седмицата просто да не е най-подходящото време за това. В средата на периода не отказвайте срещи, очакват ви запознанства, които може да са изключително полезни за вас и професионалната ви дейност. В личен план не правете промени, сега не е моментът за тях.   Някой ще се опита да минимизира постиженията от труда ви. Нека това не ви отчайва. Признанието ще дойде на един по-късен етап, а и едва ли ви трябва точно от тези, от които го очаквате. Резултатите са налице и това е, което трябва да ви интересува. Има много неща, с които да се гордеете. Отчетете ги и продължете напред.    Тази седмица ще се опитате да накарате някого да мисли, като вас. Припомнете си, че когато човек е атакуван рядко приема доброволно налаганото му мнение. По-тихата тактика ще ви донесе повече ползи в начинанието. В средата на седмицата ще имате предложение за атрактивна дейност, която до момента малко ви е плашила. Ако са взети всички мерки за безопасност няма какво да му мислите! Седмицата е подходяща за реализирането на най-невероятните ви идеи и планове. Сега ще имате достатъчно самочувствие, за да задействате това, което до скоро не сте могли, заради забележките и съмненията на останалите. Действайте така сякаш никой не ви гледа. Това е единственият начин да реализирате плановете си в най-добрия и изчистен вариант, в който са възникнали. Не забравяйте планирането на отпуската си.    Тази седмица ви очаква много работа. Ще се наложи да поемете чужди задължения и да загърбите някои аспекти от личния ви живот. Балансът, рано или късно, се възстановява, така че не се натъжавайте прекалено. Активността ви няма да остане незабелязана и ще ви донесе повече ползи, отколкото предполагате. Поне единият от почивните дни изключете телефона и другите устройства. Тази седмица е време, в което да бъдете конкретни в желанията си, а и в действията ви. При промяна на обстоятелствата няма да имате кой знае колко време за реакция, така че наистина е много важно да сте напълно наясно със себе си и това, което искате да постигнете. Хората, от които очаквате подкрепа няма да са близо до вас заради техни ангажименти. Не им се сърдете и проявете разбиране.", "date": "2018.06.03", "title": "Седмичен хороскоп за 4-10 юни"}
{"url": "https://www.actualno.com/asia/indija-s-novo-uspeshno-raketno-izpitanie-news_677719.html", "text": "  Индия извърши тази сутрин успешно изпитание на междуконтинентална балистична ракета Агни-5, способна да носи ядрена бойна глава с маса над тон, предаде индийската агенция АНИ, цитирана от БГНЕС.  Изпитанието е извършено на полигон, разположен на остров Абдул Калам край бреговете на източния щат Ориса. Това е шестото успешно изпитание на ракетата, като последният пуск бе през януари т.г.   Разработката на Агни-5 е струвала на Индия близо 480 милиона долара. Тристепенната ракета може да се използва за извеждане на спътници на орбита. Дълга е близо 17 метра и тежи 50 тона.   Сега на въоръжение в индийските въоръжени сили са четири типа ракети Агни: Агни-1 с далечина на полета до 700 км; Агни-2 – до 2000 км, Агни-3 и Агни-4 – от 2500 до 3500 км.", "date": "2018.06.03", "title": "Индия с ново успешно ракетно изпитание"}
{"url": "https://www.actualno.com/crime/zadyrjanite-migranti-na-gkpp-kapitan-petko-vojvoda-sa-ot-afganistan-i-pakistan-news_677729.html", "text": "  Вчера 23-ма нелегални мигранти бяха задържани на ГКПП „Капитан Петко войвода\". Те бяха открити в тайник, имитиращ двоен таван в ТИР с българска регистрация.  Шофьорът на камиона е българин. Той е шофирал без шофьорска книжка, тъй като му е отнета. Мъжът е бил осъждан и е криминално проявен, предаде БНТ.   Нелегалните мигранти са от Афганистан и Пакистан. Пътували са за Франция от Турция, като някои от тях са платили по 1600 евро на турски каналджия. Срещу тях най-вероятно ще бъде образувано досъдебно производство. За сега няма данни да са свързани с терористични организации.   ", "date": "2018.06.03", "title": "Задържаните мигранти на ГКПП \"Капитан Петко войвода\" са от Афганистан и Пакистан"}
{"url": "https://www.actualno.com/politics/pyrvanov-borisov-ne-napravi-hettrik-v-rusija-no-se-vyrnahme-v-macha-news_677728.html", "text": "   По това две мнения няма. Това каза президентът на България за периода 2002-2012 г. по БНР по повод рестарта на проекта \"АЕЦ Белене\".  „Какъв интерес ще има един инвеститор, ако знае, че има забрана на парламента да се строи“, попита той. „Аз мисля дали междувременно няма да се обади някой „голям брат“, някой приятел отвън, който да наложи забрана за развитието на проектите. Независимо от затоплените отношения отвъд океана, аз все мисля, че има едни трайни интереси, които не са в наша полза. Идеята със снабдяване с компресиран или втечнен газ през океана ми се струва нереалистична“, допълни Георги Първанов.    Има място и за двамата. Елементарна координация трябва да се получи между тях. Сега ми се ще президентът Радев да създава климата, да допринася за подобряване на отношенията в политико-дипломатическата сфера, премиерът Борисов и неговия екип да правят конкретни неща. Тази конкурентност между президента и премиера за мен е необяснима“, каза още той.    Някои хора очакваха триумф на срещата, не се получи, но все пак е крачка напред. Ние искаме от днес за утре да получим революционна промяна в отношението към България, но няма как да стане“, заяви Първанов. По думите му след 8-9 години отсъствие на контакти между България и Русия и след създалото се напрежение и тежки реплики от българска страна, а и не само, не може да очакваме, че стане нещо революционно. „По времето на „Южен поток“ ние бяхме елемент на голям транзит, от който можехме да печелим не 30 млн., а 10 пъти повече. Но да търгуваме с газ, няма как да стане. В България това, което може да се случи, са едни 15 млрд. куб./м. да бъдат транзитирани и да печелим от такси. За нас също трябва да остане – трябва да бъде уговорено количество, което да подпомага нашата икономика. Нашият късмет е, че имаме стратегическо разположение, не е защото сме много ценни“, каза още Първанов.       ", "date": "2018.06.03", "title": "Първанов: Борисов не направи хеттрик в Русия, но се върнахме в мача"}
{"url": "https://www.actualno.com/europe/slovencite-glasuvat-na-parlamentarni-izbori-news_677727.html", "text": "  Словенците гласуват на парламентарни избори като социологическите проучвания предричат, че антимигрантската партия ще спечели вота, но няма да има достатъчно места, за да формира самостоятелно правителство, предава \"Фокус\".  Изборите се провеждат няколко седмици по-рано от предвиденото, след като през март министър-председателят Миро Церар подаде оставка заради провален железопътен проект.   Крайнодясната Словенска демократическа партия на бившия министър-председател Янез Янша има силна подкрепа, следвана от противосистемната партия на комедианта Мариан Шарец и няколко умерени групи от бившата управляваща коалиция.   ", "date": "2018.06.03", "title": "Словенците гласуват на парламентарни избори"}
{"url": "https://www.actualno.com/business/petkova-ako-parlamentyt-reshi-shte-tyrsim-varianti-za-aec-belene-news_677725.html", "text": "  Срещата на високо равнище между българския премиер Бойко Борисов и руския президент Владимир Путин премина в един откровен диалог, който приключи с конкретен резултат – ясното политическо послание от страна и на двамата, че част от „Турски поток“ ще преминава през България, но все още не е уточнено каква част от този газ ще бъде транспортиран и каква част търгуван. Това заяви пред БНР министърът на енергетиката Теменужка Петкова.  „Това новина, която слага едно много добро начало, но оттук нататък предстои работата по техническите детайли, по правните детайли на един такъв проект - нещо, което предстои да уточним на ниво министри, на ниво дружества. Що се отнася до това каква част от природния газ, който ще идва от „Турски поток“ ще бъде транспортиран, каква част ще бъде търгуван през т.нар. газов хъб на територията на България, което на практика представлява налична инфраструктура за това да можем да осигурим доставки на природен газ от различни източници, и от друга страна представлява една платформа за търговия с природен газ, предстои да разберем в рамките на тези разговори, които предстои да проведем“, каза министър Петкова.   Тя категорично заяви, че всичко, което предстои да се направи, ще бъде изцяло съобразено с изискванията на ЕК по отношение на правилата за конкуренция, правилата, свързани с природния газ, както и на цялостната визия и концепция на ЕС по отношение на енергетиката. На срещата Путин – Борисов премиерът постави много отчетливо нашия национален интерес. Оттук нататък има една много ясна визия как той да бъде защитен, коментира Петкова.   „Русия има интерес да продава руския природен газ в Европа. Ние също имаме нашия интерес и той е България да остане фактор на газовата карта на Европа. С реализацията на проекта „Турски поток“ една голяма част от транзита, който към настоящия момент преминава през България, всъщност вече няма да преминава, ако ние не направим така, че да постигнем такива резултати, които да ни дадат възможност да не бъдем заобиколени от големите инфраструктурно проекти в областта на природния газ“, каза тя. Що се отнася до АЕЦ „Белене“, ако парламентът вземе решение и даде мандат на правителството да работи в тази посока, това, което се предлага като вариант, е свързано с възможността да се търсят варианти за реализация на проекта, при много ясно очертани параметри, подчерта Теменужка Петкова.\r\n„На първо място – да не се предоставя държавна гаранция, на второ място – да няма дългосрочни договори за изкупуване на електрическа енергия и съответно – да бъдат обособени активите и пасивите във връзка с проекта в една отделна компания, т.е. проектът да бъде реализиран на пазарен принцип. Всичко това ще бъде оценено, тъй като трябва да се направи оценка на тези активи – материални и нематериални, и тази оценка ще ни даде възможност да видим какъв дял бихме могли да притежаваме от една такава компания. Това, с което ние можем да участваме, е наличните активи във връзка с проекта АЕЦ „Белене“, посочи тя.       Министър Петкова каза още, че очаква в рамките на следващата седмица да има решение на парламента по отношение на проекта „Белене“. „Мисля, че в рамките на тази седмица, която предстои ще има подобен дебат в пленарна зала. Така че, очаквам такова едно решение, или каквото и да е решение, да е факт в рамките на тази седмица. Моята информация е, че това ще бъде в рамките на следващата седмица“, каза тя. Министър Петкова потвърди думите на вицепремиера Томислав Дончев за четвърти потенциален инвеститор за проекта: „Наистина има писмено заявен такъв интерес, но нямаме такава оторизация да говорим от името на компанията или да споменаваме имена. Нека засега за запазим мълчание по този въпрос“. Според нея съвсем скоро се очаква публично да стане известен четвъртият потенциален инвеститор.", "date": "2018.06.03", "title": "Петкова: Ако парламентът реши, ще търсим варианти за АЕЦ \"Белене\""}
{"url": "https://www.actualno.com/society/prognoza-za-vremeto-3-uni-nedelja-news_677696.html", "text": "  Днес преди обяд ще е предимно слънчево. Около обяд и до полунощ, на много места ще се развива купеста и купесто-дъждовна облачност и ще има краткотрайни валежи с гръмотевични бури и градушки. Вятърът в Дунавската равнина ще се ориентира от северозапад и ще е до умерен, а в крайните източни райони ще е от юг-югоизток. Максималните температури ще са между 29° и 34°, по-ниски по Черноморието, за София – около 28°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).  По Черноморието през деня ще преобладава слънчево време. Късният след обяд, главно по Северното Черноморие ще се развива купесто-дъждовна облачно и на места там ще превали и прегърми. Ще духа слаб до умерен вятър от юг-югоизток. Максималните температури ще са 21-25°. Температурата на морската вода е 21-22°. Вълнението на морето ще е около 2 бала.   В планините преди обяд ще преобладава слънчево време. Около и след обяд ще се развива купесто-дъждовна облачност и на много места ще превали краткотраен дъжд с гръмотевици. На отделни места в Рило-Родопската област явленията ще са по-интензивни. Ще духа слаб до умерен вятър от север-северозапад. Максималната температура на височина 1200 метра ще е около 21°, на 2000 метра – около 15°.   Атмосферното налягане е близко до средното за месец юни (946 хПа) и слабо ще се понижи.", "date": "2018.06.03", "title": "Прогноза за времето - 3 юни (неделя)"}
{"url": "https://www.actualno.com/europe/lodka-s-migranti-potyna-kraj-turcija-news_677735.html", "text": "  Съд с мигранти потъна край бреговете на турската провинция Анталия. Има най-малко десет удавени, съобщава вестник „Йени Шафак“. Спасени са пет души, а един се води за изчезнал, предаде БГНЕС.  Нелегалните имигранти използват Турция като транзитна територия за придвижването им към европейските брегове. Те се опитват да попаднат на морския път от крайбрежието на Егейско море в Гърция, а по-рядко от черноморското крайбрежие в България и Румъния.   ", "date": "2018.06.03", "title": "Лодка с мигранти потъна край Турция"}
{"url": "https://www.actualno.com/asia/izrael-udari-oshte-5-celi-v-gaza-news_677697.html", "text": "  Изтребители на Армията за отбрана на Израел са поразили тази сутрин още пет цели на ХАМАС в Ивицата Газа в отговор на продължаващите от вчера ракетни обстрели. Това съобщи армейската пресслужба.  „Преди минути изтребители на израелските ВВС поразиха в северната част на Газа 5 терористични цели във военен лагер, принадлежащ на морските сили на ХАМАС“, се казва в разпространеното изявление, предаде БГНЕС.   „Това беше втората атака за деня по цели на ХАМАС – организация, отговорна за всичките атаки срещу Израел и неговото цивилно население, идващи от района на Газа“, се посочва още в съобщението.   Снощи бяха изстреляни две ракети от Ивицата Газа срещу Израел. Едната от тях беше прихваната от израелската система за ПВО „Железен купол“, съобщи Армията за отбрана на Израел.\r\nСитуацията в региона през последните дни се нажежи. На 29 май палестинските радикали изстреляха над сто ракети и снаряди срещу Израел. Ранени бяха трима войници. В отговор ВВС на Израел атакуваха десетки цели на територията на палестинския анклав, нанасяйки удари по обектите на ХАМАС и „Ислямски джихад“.       Размяната на удари спря в сряда, 30 май, рано сутринта. По данни на медиите, с посредничеството на Египет е постигнато споразумение за възстановяването на мира, което е нарушено снощи с изстрелването на палестинските ракети.", "date": "2018.06.03", "title": "Израел удари още 5 цели в Газа"}
{"url": "https://www.actualno.com/asia/bashar-asad-iska-sreshta-s-kim-chen-un-news_677698.html", "text": "  Сирийският президент Башар Асад иска да посети КНДР и да се срещне с нейния лидер Ким Чен Ун. Това съобщава вестник „Нодон Синмун“, предаде БГНЕС.  Асад е заявил това на церемонията по връчването на акредитивните писма на новия севернокорейски посланик в Дамаск. Тя се е състояла на 30 май. „Изпълнен с решителност в бъдеще да посетя КНДР и да се срещна с върховния ръководител Ким Чен Ун“, е заявил сирийският президент.   Асад е отбелязал, че благодарение на политиката на Ким през последните месеци на Корейския полуостров се наблюдават положителни промени. „Сирия и занапред ще подкрепя политическия курс на КНДР“, е добавил той.   ", "date": "2018.06.03", "title": "Башар Асад иска среща с Ким Чен Ун"}
{"url": "https://www.actualno.com/europe/merkel-iska-po-goljamo-ikonomichesko-sblijavane-v-evrozonata-news_677736.html", "text": "  Канцлерът на Германия Ангела Меркел дава днес за пръв път подробен отговор на Еманюел Макрон за реформа на еврозоната, приемайки идеята за инвестиционен бюджет и обявявайки се за Европейски валутен фонд.  Нуждаем се от по-голямо икономическо сближаване между държавите членки в рамките на еврозоната, казва Меркел в цитирано от АФП нейно интервю, публикувано в неделното издание на „Франкфуртер алгемайне цайтунг“.   По тази причина предложихме инвестиционен бюджет за зоната на еврото в коалиционния договор на новото германско правителство между консерватори и социалдемократи и аз съм „за“, добавя тя.   Германският канцлер говори за двуцифрено число в милиарди евро или няколко десетки милиарда евро – доста далеч от изходните пожелания на френския президент, който е в основата на предложението на бюджет на еврозоната, предаде БГНЕС.\r\nМиналата година Еманюел Макрон призова за бюджет, равняващ се на няколко пункта от БВП на еврозоната или няколко стотин милиарда евро.       Ангела Меркел излага подробно германското предложение за създаване на Европейски валутен фонд (ЕВФ), който да подпомага страните, изпаднали в затруднения, в замяна на строги условия и стриктно наблюдение на така подпомаганите страни. Искаме да сме малко по-независими от Международния валутен фонд, обяснява тя.\r\nТози ЕВФ би поел от една страна прерогативите на Европейския механизъм за стабилност (ЕМС), натоварен сега да подпомага финансирането на дълга на страни в криза като Гърция, отпускайки им дългосрочни заеми.\r\nНо той би отишъл по-далеч. Представям си възможността за краткосрочна кредитна линия, например до пет години, подчертава Ангела Меркел. Тези заеми ще са предназначени да подкрепят страните, изправени пред трудности от външен произход, добавя тя.       В замяна съответните страни ще трябва да приемат – както за МВФ, който може да наложи мерки за строги икономии в замяна на своите заеми – ЕВФ да има право да следи и да се намесва в тяхната национална политика.\r\nТози ЕВФ би трябвало да е натоварен да оценява платежоспособността на страните членки и с помощта на подходящи инструменти да може да възстановява тази платежоспособност, ако тя не е осигурена, отбелязва Меркел.\r\nСпоред ръководителката на германското правителство не може да става въпрос за създаване на „съюз на задлъжняването“ в еврозоната.", "date": "2018.06.03", "title": "Меркел иска по-голямо икономическо сближаване в еврозоната"}
{"url": "https://www.actualno.com/curious/mestjat-kolonija-lalugeri-ot-dynoto-na-jazovir-luda-jana-news_677730.html", "text": "  До края на юли учени от Института по биоразнообразие и екосистемни изследвания към БАН ще преместят колония лалугери, за да не бъде засегната от строежа на изграждания от МРРБ язовир „Луда Яна“ край Панагюрище, съобщиха от МРРБ.  Животните, категоризирани като „уязвими“ в Закона за защита на биологичното разнообразие, ще бъдат преместени от настоящото им местообитание, което попада в границите на строителната площадка на новия воден обект за питейни нужди, на друго подходящо място, което да осигури оцеляването им в бъдеще. В момента колонията се намира на място, което след планираното за 2019 г. завършване на язовира ще се намира под вода. За да не бъдат засегнати животните, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят беше инструктиран да не извършва строителни дейности.   Преместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности. В няколко европейски държави вече има практики с подобни транслокации на колонии на лалугера, включително във връзка с инвестиционни намерения, свързани с различни по своя характер строежи. Преместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план.   Това ще стане с няколко стъпки. Първата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в началния период на адаптация към новото местообитание. Транслокацията на лалугерите включва улавяне на максимален брой от лалугерите в застрашената колония и преместването им на мястото за освобождаване. Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място.\r\nТова ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища. Предвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят.       Изграждането на яз. „Луда Яна“ се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода.", "date": "2018.06.03", "title": "Местят колония лалугери от дъното на язовир \"Луда Яна\""}
{"url": "https://www.actualno.com/society/dvama-se-udaviha-na-plaja-v-pomorie-news_677691.html", "text": "  Двама приятели се удавиха на плажа в Поморие, а трети от компанията им се отърва на косъм. Трагедията се разигра в късния следобед в събота в морето край дискотека \"Атриум\". Жертвите са двама мъже на 30 и 32 години от Пловдив. Те разпускали на пясъка и събирали тен почти цял ден, пише .  В около 17.30 часа единият от компанията решил да влезе в морето. Минута по-късно мъжът започнал да се дави и да вика за помощ. Приятелят му се хвърлил да го спасява, но още преди да го стигне започнал също да потъва.\r\nТрети мъж, който станал свидетел на страшния инцидент, скочил в морето и заплувал към двамата давещи се.   В опит да ги спаси, той също започнал да се дави.   Последният турист бил спасен като по чудо от четвърти.    Бившият концесионер на плажната ивица случайно минавал, когато видял каква драма се разиграва в морето.\r\nТой се хвърлил във водата с дрехите и успял да доплува до един от давещите се и да го измъкне на брега.\r\nМладият мъж бил в доста тежко състояние, но жив, казаха свидетели.       Другите двама от аверите му били погълнати от морето.\r\nПо време на инцидента на плажа не е имало спасители, твърдят очевидци.\r\nПо всяка вероятност удавниците са попаднали в мъртво вълнение, което е изключително опасно. Не е изключено и да са употребили алкохол.\r\nПо-рано край София имаше подобен инцидент, където се удави едно момче.", "date": "2018.06.03", "title": "Двама се удавиха на плажа в Поморие"}
{"url": "https://www.actualno.com/celebrate/sv-mychenik-lukilian-news_677694.html", "text": "  Св. мъченик Лукилиан до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение. От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия, когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.  По същото време там били затворени четири момци: Клавдий, Ипатий, Павел и Дионисий, обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество.   След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст.   Към лика на тези свети мъченици се причислява и девойката Павла. Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя.\r\nСкоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч.        ", "date": "2018.06.03", "title": "Св. мъченик Лукилиан "}
{"url": "https://www.actualno.com/crime/prostreljanoto-momiche-v-slynchev-brjag-e-s-opasnost-za-jivota-news_677720.html", "text": "  Пострадалото при стрелбата в Слънчев бряг 22-годишно момиче е с тежка черепно-мозъчна травма и с опасност за живота. Това съобщиха за Агенция \"Фокус\" от МБАЛ-Бургас. Снощи ѝ е извършена спешна операция и е настанена в отделението по реанимация.  Припомняме, че 22-годишно момиче пострада, а 55-годишен мъж бе убит при стрелба в курорта Слънчев бряг късно в събота вечерта. Двамата се намирали в паркиран лек автомобил, когато 37-годишен мъж открил огън по автомобила. Той стрелял първо в мъжа, а след това и по момичето. Полицията задържа извършителя - 37-годишен мъж с чисто криминално минало на ГКПП \"Лесово\" в опит да напусне страната. Причини за прострелването са ревност и неизяснени лични отношения между 37 годишния задържан и младото момиче.   ", "date": "2018.06.03", "title": "Простреляното момиче в Слънчев бряг е с опасност за живота"}
{"url": "https://www.actualno.com/politics/demokratichna-bylgarija-organizira-protest-sreshtu-aec-belene-news_677714.html", "text": "  \"Демократична България\" призовава на протест пред парламента срещу рестарта на проекта \"Белене\". на 6 юни от 18:30 часа.  В дневния ред на Народното събрание ще бъде внесена точката за рестарта на АЕЦ \"Белене\". Управляващите обясниха, че реализирането на проекта е възможно включително и с междудържавен заем от Русия. Това е в пълно противоречие с направените многократно досега заявления, че държавата няма да дава допълнителни пари за \"Белене\", пишат Демократите.   Само с присъствие пред парламента можем да заявим несъгласието си с кражбата \"Белене\". Да излезем и да попречим на Коалицията \"Кражба\" между ГЕРБ и БСП, и енергийната мафия да налее нови милиарди в гьола \"Белене\".   Не на енергийната колонизация от Русия. Няма да се извиняваме на Путин, както направи Борисов. Не искаме родината ни да бъде водена на Изток. Искаме Европа и енергиен суверенитет. Трябва да сме там. Да ги посрещнем пред входа на парламента, призовават от партията.", "date": "2018.06.03", "title": "\"Демократична България\" организира протест срещу АЕЦ \"Белене\""}
{"url": "https://www.actualno.com/education/sesijata-v-su-prodyljava-s-izpiti-po-bylgarski-i-italianski-ezik-i-filosofija-news_677699.html", "text": "  На 3 юни с изпити по български език и литература, по италиански език и по философия и социални науки продължава.  Изпитът по Български език и литература е от 9 ч., по италиански език и философия и социални науки е от 14 ч.\r\nКандидатстудентският изпит по български език и литература проверява и оценява знания и умения като резултат от обучението по български език и литература в средното училище по посока на: четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст, създаване на аргументативен тип текст (есе), съобщиха от университета.   Изпитът се състои от две части: тест с 50 въпроса (70 точки, 1/3 от точките са за въпросите по литература) и задача за изграждане на аргументативен тип текст по даден проблем - есе (30 точки). Максималният брой точки е 100.\r\nСъздаването на аргументативен текст по даден проблем - есе е задължителен компонент от изпита, което означава, че при отказ от писането на есе точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници.       Тестът включва въпроси както от затворен, така и от отворен тип. Тестовите задачи по литература и част от задачите по български език са формулирани на базата на откъси от текстове. Въпросите, проверяващи литературните компетентности на кандидатите, са базирани върху откъси както от текстове, включени в програмата по български език и литература за задължителна подготовка за 11 и 12 клас, така и от текстове, невключени в учебната програма. Въпросите върху откъс от неизучавано произведение са формулирани така, че отговорите им да не изискват познаване на целия текст.\r\nПо-малка част от въпросите, свързани с литературни компетентности, изискват фактологически знания (разпознаване на авторство, заглавие и т.н.), а по-голямата част от тази група въпроси предполага умения за четене на художествен текст – обяснение на мотивацията на героите, тълкуване на функцията на използваните изразни средства, коментар върху структурни особености на текста и т.н.\r\nПродължителността на изпита е 4 часа.    Конкурсният изпит по италиански език се провежда в рамките на изучавания в средното общообразователно училище лексико-граматически материал, разширен до активното владеене на около 4000 думи и изрази, което предполага допълнителни занимания и четене на оригинална литература. Изпитът се състои от диктовка, преразказ на прочетен текст, превод от италиански на български език и езиков тест. Общата продължителност на изпита е 4 часа.   Диктовка (с обем до 20 машинописни реда) има за цел да провери доколко кандидатът правилно възприема италианската реч и владее италианския правопис.\r\nВ преразказа (на текст с обем до 1 машинописна страница) се проверява умението на кандидата да предава цялостно и свързано съдържанието на два пъти прочетен текст. За преразказ се дава непознат текст по тематика, застъпена в програмата на средните училища.\r\nПреводът (с обем 20-25 машинописни реда) от италиански на български се извършва без речник. С него се цели да се провери владеенето на лексическия и граматическия материал и предаването на правилен български език на оригинален италиански текст.\r\nЕзиков тест (състоящ се от 2 абзаца по 10 реда) има за цел да провери познанията на кандидат-студентите по граматика и лексика на съвременния италиански език.   Кандидатстудентският изпит по Философия и социални науки се основава се на държавните образователни изисквания за предметния цикъл \"Философия\": Психология и Логика (IХ клас), Етика и Право (X клас), Философия (ХI клас), Свят и личност (ХІІ клас). Изпитът е писмен, анонимен, в три части с обща продължителност от четири часа.   Първа част: Писмена работа (философско есе) по зададен проблем.\r\nВтора част: Анализ на философски текст и отговор на отворени въпроси към него.\r\nТрета част: Решаване на тест от двадесет и пет задачи.", "date": "2018.06.03", "title": "Сесията в СУ продължава с изпити по български и италиански език, и философия"}
{"url": "https://www.actualno.com/chronicles/umira-paisij-hilendarski-news_677548.html", "text": "  Паисий Хилендарски (1722–1773), често наричан още Отец Паисий, e   български народен будител и духовник, автор на „История   славянобългарска“. Изразените в труда му идеи за национално възраждане и   освобождение на българския народ карат много учени да го сочат за   основоположник на Българското възраждане. Канонизиран е за светец с   писмен акт на Светия синод на Българската православна църква през 1962   година.  Информация за живота на Паисий имаме от автобиографичните му бележки в   „История славянобългарска“, вписванията в хилендарските кондики и  някои  писма. Роден е през 1722 година в Самоковската епархия със  светско име  Пенко или Петър. Най-сериозната научна хипотеза в  българската  историография казва, че Паисий Хилендарски е син на Михаил  Хадживълчев и  брат на Лаврентий (Лазар) Хилендарски и Хаджи Вълчо от  Банско. Различни  краеведски трудове посочват други селища като родно  място на Паисий  Хилендарски, но те не получават сериозно внимание.   Паисий Хилендарски не получава системно образование, но през 1745   година се замонашва в Хилендарския манастир, където по-късно става   йеромонах и проигумен. През 1758 година пътува до Сремски Карловци като   таксидиот, където се запознава с исторически съчинения и средновековни   източници за българската история, които ще му послужат за написването  на  основния си труд. „История Славянобългарска“ е завършена през 1762   година в Зографския манастир, след като Паисий напуска Хилендерския   манастир заради раздор с останалите монаси. При обиколките си из   българските земи като таксидиот носи и своя труд, за да се преписва и   разпространява сред българите. Предполага се, че е починал на 3 юни 1773   година на път за Света гора в селището Амбелино (днес Св. Георги -   квартал на Асеновград).   Източник: Уикипедия", "date": "2018.06.03", "title": "Умира Паисий Хилендарски"}
