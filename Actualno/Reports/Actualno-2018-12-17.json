{"url": "https://www.actualno.com/sliven/izpylnjava-li-vik-sliven-normativnite-iziskvanija-za-publichnost-i-prozrachnost-news_712258.html", "text": "  „Водоснабдяване и канализация – Сливен” ООД отклонява част от задълженията си за публичност и прозрачност, вменени на ВиК дружествата от нормативната база.     Показателен пример за това е неизпълнението на чл. 18 от , в който се казва: „В едномесечен срок преди подаване на заявлението по чл. 19 ВиК операторът оповестява по подходящ начин в средствата за масово осведомяване и на интернет страницата си предложението си за утвърждаване и одобряване на цени”.\r\nСправка в сливенските медии и в сайта на „Водоснабдяване и канализация – Сливен” показва, че дружеството не е изпълнило задължението си по този член от наредбата. Т.е. монополистът не е счел за нужно да уведоми своите потребители за очакваното увеличение на цената на водата в региона. Нещо повече – през миналата седмица сливенските медии се опитваха, но така и не успяха да получат информация дали и в Сливен ще има скок в цената на водата, както бе съобщено за много други региони. На въпрос на Actualno.com управителят на ВиК – Сливен Севдалин Рашев заяви категорично: „Когато имаме информация, ще ви кажем”. И препрати към решението на КЕВР от заседанието в понеделник, 17 декември..\r\nСамо че идеята за оповестяване, дефинирана в нормативния документ, не е случайна. Тя цели потребителите своевременно да бъдат информирани за повишението на цените. Както и за причините, които са наложили промяната.  В Сливен нищо такова не се случи. Управителят на ВиК високомерно отказа да даде каквито и да било разяснения за очакваните ценови промени, препращайки освен към КЕВР, и към бизнес плана, който е разработил.\r\nСамо че… този бизнес план не може да бъде открит нито в сайта на сливенското ВиК, нито в сайта на КЕВР. Макар изпълнението (или неизпълнението) му директно да кореспондира със задържането или повишението на цените на водата – това е регламентирано във вече споменатата Наредбата за регулиране на цените на водоснабдителните и канализационни услуги - чл. 19, чл. 20 и т.н. Сред изискванията на чл. 20 е и представянето на „   на предложените цени на ВиК услуги”. В Сливенско никой простосмъртен не е виждал подобен анализ.\r\nВпрочем, в сайта на „Водоснабдяване и канализация – Сливен” липсват и задължителните годишни отчети – счетоводни и за изпълнението на петгодишния бизнес план. А това, разбира се, лишава потребителите от информация какво е финансовото състояние на дружеството и дали този бизнес план се изпълнява успешно, или не. И респективно - дали исканията за повишаване на цената на водата са достатъчно обосновани, или прикриват нечие безхаберие.    Непубликуването на годишните отчети поставя под въпрос и дали „Водоснабдяване и канализация” е в състояние да осъществи свръхамбициозните си намерения за 100-милионни инвестиции. Прозрачно и по правилата. Защото не е тайна, че това са инвестиции, заровени под земята, и контролът върху тях е твърде сложен.\r\nВпрочем, ето още един щрих. На заявление, подадено по Закона за достъп до обществена информация, с питане: дали „Водоснабдяване и канализация – Сливен” ООД ползва услугите на външна счетоводна фирма и евентуално - коя е тя, в отговор от ВиК поискали следните невероятни уточнения: за какъв период става дума, какъв е видът на договора, за който се иска информация, и нещо повече – кои са трите имена на лицето, за което се иска информация.\r\nЯвно от дружеството очакват списък с всички счетоводни кантори от региона и страната, с трите имена на служителите в тях, за да могат да отговорят на простичкия въпрос кой ги обслужва счетоводно.\r\nА това вече прилича на брадатия виц за студентите на изпит за жертвите от атомната бомба: „Поименно, колега, поименно”…", "date": "2018.12.17", "title": "Изпълнява ли ВиК – Сливен нормативните изисквания за публичност и прозрачност?"}
{"url": "https://www.actualno.com/analysis/rusija-obvini-sasht-v-namesa-vyv-vytreshnite-raboti-na-ukrajna-news_712230.html", "text": "  Изявлението на специалния представител на Държавния департамент за Украйна Кърт Уолкър за доставките на нови оръжия в Киев през следващите няколко месеца е очевидно вмешателство на Вашингтон във вътрешноукраински конфликт.     Това предаде за ТАСС ръководителят на комисията по международни отношения към Съвета на Федерацията Константин Косачов.   \"Изявлението на Волкър, че САЩ скоро ще обявят началото на нови доставки на оръжие в Киев, е очевидна намеса на Вашингтон във вътрешноукраински конфликт.\r\nВмешателството е с една цел - да го представи като руско-украински и по този начин да освободи от отговорност обвинените от Киев\", каза Косачов, подчертавайки, че \"Волкър няма друга мисия в Украйна\".  ", "date": "2018.12.17", "title": "Русия обвини САЩ в намеса във вътрешните работи на Украйна"}
{"url": "https://www.actualno.com/climate/cimentyt-edin-ot-naj-serioznite-iztochnici-na-emisii-vygleroden-dioksid-news_712176.html", "text": "   Циментът е най-широко използваният изкуствено изработен материал. Той е на второ място след водата като най-консумираният ресурс на планетата. Но докато циментът - основната съставка в бетона - оформя голяма част от изградената ни среда, той също така има огромен въглероден отпечатък.       е източникът на около . Това сочат данни мозъчния тръст Chatham House, цитирани от БГНЕС.   Ако циментовата индустрия беше страна, тя щеше да бъде третият по големина замърсител в света - зад Китай и САЩ. Производството на цимент допринася с повече CO2, отколкото авиационното гориво (2,5%) и не е далеч зад световния селскостопански бизнес (12%).\r\nЛидерите на циментовата индустрия бяха в Полша за конференцията на ООН за изменението на климата - за да обсъдят начините за изпълнение на изискванията на Парижкото споразумение.   Като основен на повечето небостъргачи, паркинги, мостове и язовири, бетонът позволява да построят и някои от най-лошите архитектурни решения в света. Въпреки мащабното си присъствие, въздействието на цимента върху природата е подложено на засилен анализ през последните няколко десетилетия.\r\nПроизводството на цимент портланд не само включва изкопаване в кариери, което причинява замърсяване на въздуха под формата на прах, но също така изисква използването на масивни пещи, които използват голямо количество енергия. Химическият процес на производство на цимент също излъчва необичайно високи нива на CO2.       Секторът на производство на цимент отбеляза напредък - подобренията в енергийната ефективност на новите заводи и изгарянето на отпадъчни материали, вместо изкопаеми горива, показват, че средните емисии на CO2 на тон продукция са намалели с 18% през последните няколко десетилетия, счита още Chatham House.\r\nПроцесът, при който се излъчват най-големи емисии от въглероден диоксид, е приготвянето на клинкера, основен елемент на цимента.\r\nНовосъздадената глобална асоциация за цимент и бетон (GCCA), която понастоящем представлява около 35% от световния капацитет за производство на цимент и с акцент върху устойчивото развитие, беше също представена на конференцията за климата.", "date": "2018.12.17", "title": "Циментът - един от най-сериозните източници на емисии въглероден диоксид"}
{"url": "https://www.actualno.com/velikotarnovo/milen-mihov-nito-az-nito-vmro-imame-neshto-obshto-sys-segashnite-problemi-na-velikotyrnovskija-universitet-news_712224.html", "text": "  По-рано днес във Велико Търново, - народен представител от ВМРО, преподавател по история в катедра „Нова и най-нова история на България“ на ВТУ „Св. Св. Кирил и Методий“ и помощник ректор , който в момента е в неплатен отпуск заради депутатството,      Припомняме, че в последните дни излязоха информации в общественото пространство, че строителна фирма е наложила запор върху сметките на Великотърновския университет, което блокира изплащането на трудовите възнаграждения и стипендиите преди Рождество Христово и Нова година.\r\nМилен Михов каза, че до него са достигнали информации за  – подчерта Михов.   „Поисках да кажа това, което искам така, че то да бъде чуто от моите колеги във Великотърновския университет по повод поредното тиражиране на обвинения лично към мен и спрямо организацията, в която членувам двадесет и пет години, за някаква съпричастност към финансовите проблеми на Великотърновския университет. Длъжен съм категорично да опровергая тези неверни, лъжливи твърдения. Тук ще бъда малко емоционален и личен. Във Великотърновския университет работя тридесет години. С една голяма част от колегите сме започнали заедно. Много добре си спомням времето, в което трябваше да се работи, да се живее и да се занимаваш с наука за 80 долара заплата. И през ум не ми е минавало, че може да се направи така... Нямаме интерес да правим това нещо.  Доколкото ми е известно, всички бюджетни организации са в системата за електронно разплащане „Себра“, кото не може да бъде блокирана и запорирана. Доколкото имам информация, бюджетът е изпълнил всички разплащания към ВТУ за 2018 г.  За пореден път сред моите колеги се разпространяват внушенията, че аз лично имам възможности да дирижирам фирми, независими органи в България, било то прокуратура, министерство на образованието или други. В тези теории на конспирацията аз не искам да влизам и още веднъж “ – заяви Милен Михов.    В отговор на жрналистически въпрос, той обясни: „От две години и половина аз съм едва ли не човека, който има основна цел да твори лоши неща за университета. Аз бях обвиняван, че работя срещу оценката на Националната агенция за оценяване и акредитация, че съм в основата на всички проблеми в университета, и аз съм посочен като главния виновник за всички нещастия на Великотърновския университет през последните години. Въпросът е, че се намесва и името на организацията ми, което вече прави нещата публично да ги заявя. Смятам, че университета е над политиката, университета е най-ценното, което има Велико Търново и първа грижа на всички е съхраняването и развитието на този безценен дар, който имаме, като един национален и европейски образователен и научен център.“.  ", "date": "2018.12.17", "title": "Милен Михов: Нито аз, нито ВМРО имаме нещо общо със сегашните проблеми на Великотърновския университет"}
{"url": "https://www.actualno.com/varna/obshtinskite-syvetnici-vyv-varna-odobriha-po-visoki-ceni-za-taksitata-news_712219.html", "text": "  След дълги дебати, съветниците от транспортната комисия приеха предложение за по-високи цени на таксиметровите услуги.     Така такситата във Варна ще возят на минимални цени от 88 стотинки на километър през деня и 98 стотинки нощно време.   Досега плащахме съответно 75 стотинки и 85 стотинки на километър. Предложението за поскъпването трябва да бъде одобрено на предстоящата сесия на ОбС – Варна, а след това има двуседмичен срок на обжалване.\r\nСпоред представителите на таксиметровите компании, които присъстваха на днешното заседание, шофьорите практикували с минимална печалба. За да я постигнат се налагало да работят над позволения брой часове.  Така при прекарани зад волана 10-12 часа изкарвали по 20-30 лева. Сегашните цени, на които возят, били под себестойност. \r\nДимитър Карбов:   „През 2018-та има най-много заявления и издадени удостоверения за работа на таксиметрови водачи, което противоречи на твърдението, че от бранша работят на загуба. Пазарът може сам да регулира цената, доколкото сам прецени, че е рентабилна.    Нима някой ще обори, че всички возят на една и съща цена- не е ли това картелно споразумение? Не прехвърляйте вината на Общински съвет. При наличие на пазарна икономика в цялата страна, няма как да се месим в ценообразуването на каквото и да било.“ \"Искам да отправя един апел в случай, че стигнем до решение за увеличение на цените. Апелирам за по-добро качество на услугата.\r\nНека, ако цените са по-високи, условията, които се предлагат на гражданите да са по-добри. Също така нека не променяме първоначалната цена, както и цената за престой.\", заяви председателят на Общинския съвет- Тодор Балабанов.\r\nОт членовете на транспортната комисия единствено Димитър Карбов (НСФБ) гласува против увеличението на минималните тарифи.", "date": "2018.12.17", "title": "Общинските съветници във Варна одобриха по-високи цени за такситата"}
{"url": "https://www.actualno.com/business/mark-jirardeli-se-sreshtna-s-trima-bylgarski-ministri-news_712238.html", "text": "  На среща с трима министри Марк Жирардели се представи за 100% собственик на \"Такс сървисиз лимитед\", която от своя страна е мажоритарен собственик на \"Юлен\". Това съобщи екоминистерството. Петкратният носител на световната купа по ски алпийски дисциплини до онзи ден се представяше само като посланик на Банско по света. Ето съобщението на МОСВ по въпроса:     \"Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от  адвокатите на „Юлен“ АД.   На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Жирардели, че в момента се водят преговори за изменение и допълнение на договора за предоставяне на концесия с „Юлен“ АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство.\r\nНа срещата беше поставен въпросът за собствеността на „Юлен“ АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен“ АД. Той каза, че е упълномощил мениджмънта на „Юлен“ АД да водят преговори по поставените теми и да се намерят решения с цел бъдещото развитие на Банско.  Всички участници в срещата категорично заявиха, че зимният туризъм има бъдеще в България и трябва да се развива\".\r\nВ събота, на откриването на зимния сезон в Банско Жирардели поиска \"спешна среща с Бойко Борисов и ресорните министри\" за развитието на Банско. 55-годишният австриец заяви, че е крайно време курортът да се сдобие с втори лифт.   \"И в навечерието на новия сезон много мои приятели от чужбина не спират да ме питат защо все още в Банско няма втора кабина\", каза той. Скиорът е почетен гражданин на Банско и посланик на града, а една от пистите в курорта носи неговото име.    Новината, че Жирардели е собственик на \"Юлен\" поставя в интересна светлина изявлението на главния прокурор Сотир Цацаров, че знае кой е собственик на фирмата, но не може да си спомни името. \"Знаем кой е реалният собственик на \"Юлен\". Не мога по памет да кажа, но щом искате, ще го обявим\", каза Цацаров в края на ноември в шоуто на Слави. Миналата седмица \"Сега\" отново попита прокуратурата и екоминистерство кой е собственик на \"Юлен\", но нито едно от двете ведомства не отговори.\r\nВ същия контекст в началото на годината премиерът Бойко Борисов обяви, че всеки в държавата знае, че Цеко Минев е собственик на \"Юлен\", но самият Минев го опроверга.", "date": "2018.12.17", "title": "Марк Жирардели се срещна с трима български министри"}
{"url": "https://www.actualno.com/balkani/razsekreteni-dokladi-na-uikilijks-vadjat-skeleti-ot-garderoba-v-makedonija-news_712243.html", "text": "  На интернет страницата на Уикилийкс бяха публикувани нови документи, доклади на посолството на САЩ в Скопие, според които тогавашният македонски преговарящ за името Никола Димитров е защитен източник на информация, предаде МКД.     За Димитров не е случайно, че тази информация, осем години след това, се публикува точно преди приключването на стъпките по Договора от Преспа.\r\nОт документите на Уикилийкс може да се заключи, че Никола Димитров, през 2008 г., като македонски преговарящ с Гърция за името, редовно е информирал представителите на посолството на САЩ в Македония за хода на преговорите.\r\nТова показват телеграми на американското посолство на САЩ в Скопие, изпратени в Държавния департамент и ЦРУ през февруари 2008 г., два месеца преди срещата на върха на НАТО в Букурещ, на която Македония трябваше да стане член на НАТО заедно с Албания и Хърватия.  От тези документи може да се заключи, че Димитров и тогавашният президент на Република Македония Бранко Цървенковски са били категорично против провеждане на референдум във връзка със спора за името. Никола Груевски, според информациите на Димитров, бил против предложението за решение на проблема с името на преговарящия Матю Нимиц.   За Димитров публикуването на тези документи в момента изобщо не е случайно.\r\nВъншният министър се обърна чрез своята Фейсбук страница по повод докладите на Уикилийкс за неговата предполагаема съвместна работа с чуждестранни служби, пише Плусинфо.    \"Публикувани са стари информации от 2010 г., които действително потвърждават, че системно и последователно съм работил за изпълнение на стратегическите цели – членството в НАТО и ЕС - и съм контактувал със САЩ, нашите стратегически партньори, във функцията на осъществяване на държавните интереси на Македония.\r\nСъщите партньори, които през 2004 г., когато бях посланик във Вашингтон, признаха конституционното име на Република Македония. Фактът, че след цели осем години се злоупотребява с тази информация, с опит за тенденциозно лично дискредитиране, за да се навреди на приключването на Договора от Преспа, точно на финала на процеса, показва че зад тези игри са сили, които са против реализацията на европейската и евроатлантическата интеграция на Република Македония\", се казва в отговора на Никола Димтров пои повод нападките срещу него", "date": "2018.12.17", "title": "Разсекретени доклади на Уикилийкс вадят скелети от гардероба в Македония "}
{"url": "https://www.actualno.com/starazagora/sportnoto-ministerstvo-predstavi-v-stara-zagora-vyzmojnosti-za-kandidatstvane-po-programi-news_712216.html", "text": "  Информация за възможностите за кандидатстване по програми, финансирани от Министерството  на младежта и спорта (ММС) представиха днес в община Стара Загора експерти от държавното ведомство.     Над един час на въпросите на представители на спортните среди в града отговаряха Владимир Борисов от Дирекция „Спорт за високи постижения“ и Красимир Кънев и Любомир Минчев от Дирекция „Спорт за учащи се и спортни училища“.   Беше обсъдена и програмата за развитие на спортните клубове за 2019 година. Бяха разяснени критериите, начина и възможностите за обвързване на финансовото подпомагане.\r\nОт спортните клубове в Стара Загора поискаха подобряване на обратната връзка с ММС, за да се улесни кандидатстването им по различните проекти.  Благодарност към министерството, че са се отзовали на поканата и за осъществяването на срещата със старозагорските спортни клубове изрази зам.-кметът на община Стара Загора Красимира Чахова.", "date": "2018.12.17", "title": "Спортното министерство представи в Стара Загора възможности за кандидатстване по програми"}
{"url": "https://www.actualno.com/politics/jasna-e-cenata-na-bylgarsko-grajdanstvo-v-moldova-sreshtu-samosyznanie-ne-stava-news_712241.html", "text": "  За около 500 евро се търгува българското гражданство в Молдова. Посредници уреждат срещу заплащане български паспорти, като използват връзки директно в институциите в София.     Това признава пред Дарик председателят на Българската община в Молдова Феодор Сабий. Според него тази корупционна практика продължава години наред.   Паспорти се издават и на хора, които нямат български корени - молдовци, украинци, руснаци.\r\nВ същото време много бесарабски българи получават отказ. Има и парадоксални случаи, при които в едно семейство синът получава българско гражданство, а майката не.  Кметът на населения предимно с бесарабски българи град Тараклия Сергей Филипов припомни във Фейсбук свой пост от 2005 година, когато получава отказ да получи гражданство.\r\nЗа да не пътува няколко пъти до България, където да докаже произхода си, той също действа чрез посредници, които само за старта на процедурата му искат 500 долара.   „Говорейки за чисто моите лични усещания. Сбогом, България! Мисля, че за моята прародина няма абсолютно никакви щети от това решение. Не съм гражданин и съм кандидат за получаване на гражданство от България. Министерството на външните работи на България ме подложи на някаква особена експертиза и ме призна за човек, който няма право да има гражданство. Бог да е с вас! Увеличавайте населението си за сметка… на тези, които плащат достойно за това. Унизен веднъж, няма да направя това отново!“, пише кметът на българския град.    Въпреки че страната ни вече има две консулства в Молдова, посредниците, уреждащи български паспорти директно в София, все още действат.\r\nТараклия се намира в южна Молдова. В града живеят 15 006 души, предимно бесарабски българи. Основан е през 1813 г. от български преселници, напуснали домовете си след Руско-турската война от 1806-1812 г.\r\nНа герба на града на български език е изписан девизът „Българският дух е непобедим“, а знамето е с цветовете на българския флаг - бяло, зелено и червено, и има изображение на лъв.   ", "date": "2018.12.17", "title": "Ясна е цената на българско гражданство в Молдова, срещу самосъзнание - не става"}
{"url": "https://www.actualno.com/burgas/zvezda-ot-nba-shte-vzeme-uchastie-v-organizacijata-na-basketbolen-turnir-v-burgas-news_712217.html", "text": "  \"Бургас играе баскетбол\" е състезанието, което ще се проведе в зала \"Бойчо Брънзов\" на 21 декември. Спортният празник е организиран от Община Бургас.     В него могат да се включат хора от различни възрасти. Координатор на проявата е Гергана Брънзова, практикувала професионално този спорт в женската NBA.\r\nЦелта на \"Бургас играе баскетбол\" е спортът да се популяризира най-вече сред децата и учениците. Всеки от присъстващите обаче, ще може да се включи в интерактивните игри.\r\nНачало на спортната проява бъде дадено в 11 часа.     Участници в спортния празник могат да бъдат на възраст над шест години, ученици и родители.\r\nВ началото ще се проведат кратки занятия за запознаване с елементите на баскетболната игра, след това ще бъдат изиграни няколко кратки мача между сборните отбори с продължителност от по 10 минути. На финала ще се явят сборни  средношколски отбори.\r\nВ организацията на събитието ще помагат много бургаски баскетболни треньори и деятели. Водещ ще е популярният глас от радиоефира Генчо Генчев, познат като Инспектор N-JOY.    Сто топки ще бъдат раздадени като награда, на най-добрите участници в спортния празник \"Бургас играе баскетбол\".", "date": "2018.12.17", "title": "Звезда от NBA ще вземе участие в организацията на баскетболен турнир в Бургас"}
{"url": "https://www.actualno.com/society/protest-presyzdade-aresta-na-ivancheva-i-blokira-dvijenieto-po-bul-v-levski-news_712244.html", "text": "  Протестиращи блокираха движението на бул. „Васил Левски“ за кратко в столицата. Те пресъздадоха събитията преди 8 месеца, когато отстраненият кмет на „Младост“ Десислава Иванчева и нейната заместничка Биляна Петрова бяха показно арестувани пред Министерството на младежта и спорта, предаде БГНЕС.     Протестиращите искат свобода за двете жени, оставката на председателя на Комисията за противодействие на корупцията и за отнемане на незаконно придобитото имущество Пламен Димитров, на Иван Гешев, зам.-главен прокурор, и стъпкаха образа на главния прокурор Сотир Цацаров. \"Гешев позор, оставка и затвор\", скандираха дошлите в подкрепа на Иванчева.   Татяна Христова, която влезе в ролята на Иванчева каза, че с инсценировката тази вечер искат да кажат, че случилото се през април е било пълен цирк и го оприличиха на филмова продукция на „КОНПИ пикчърс“.\r\n„Всичко беше планирано. “, каза Христова.  Според нея Иванчева и Петрова са били в Столичната община, за да подпишат договор за дарение с бизнесмена Александър Ваклин. Именно тогава са били подхвърлени парите в колата и най-вероятно този договор е бил заличен. За жената, която от самото начало подкрепя отстранения кмет на район „Младост“ Десислава Иванчева и заместничката й е много странен фактът, че няма нито един видеозапис от задържането им, а оправданието затова е, че в този ден всички улични камери са били в профилактика.\r\nЗа Христова това е сигнал, че прокуратурата няма никакви доказателства срещу тях и отново попитаха къде са данните, които уличават двете жени. Протестиращите твърдят, че Иванчева и Петрова са набедени и публично омаскарени пред обществото, защото са имали смелостта да се опълчат срещу мафията и статуквото.   „Тук сме защото това е една политическа репресия срещу всеки, който се опита да се опълчи срещу тази корумпирана власт, в основата, на която стои ГЕРБ. Аз не съм от „Младост“, но самият начин, по който е извършен ареста и стои 8 месеца при много лоши условия. Всичко това говори, че това е една репресия, а арестът й скалъпен“, добави Пресиян Петров, който по примера на жълтите жилетки във Франция беше облякъл такава.    Утре на пресконференция, бившият ПР на Иванчева заедно с адвоката на Биляна Петрова Ирен Савова, архитекти, бивши служители на районната администрация ще разкрият още факти и документи, доказващи невинността на отстранената кметица.", "date": "2018.12.17", "title": "Протест пресъздаде ареста на Иванчева и блокира движението по бул. „В. Левски“"}
{"url": "https://www.actualno.com/bgfootball/statistika-pokaza-koj-beshe-golemijat-problem-na-cska-prez-esennija-polusezon-news_712251.html", "text": "  Отборът на ЦСКА изглежда има известни проблеми с манталитета и това е една от сериозните причини за разликата с Лудогорец до момента     Оказва се, че \"червените\" нито веднъж не са спечелили мач, в който първи са инкасирали попадение. Дори нещо повече - в 4-те случая, в които това е ставало, армейците  са завоюнали едва една точка.   Лидер по брой спечелени точки след изоставане е лидерът и в класирането в Първа лига - Лудогорец.\r\nРазградчани също в 4 мача са допускали да им поведат, но са успели 3 пъти да спечелят и да загубят само веднъж. Именно заради тях се заговори за прословутите \"обръщалки\", като част от футболните привърженици в България, поставят под съмнение честността на тези срещи и подозират игра на залози.  Вижте класирането ва отборите в Първа лига по този показател и мястото на вечния съперник на ЦСКА - \"Левски\" в своеобразна класация в .", "date": "2018.12.17", "title": "Статистика показа кой беше големият проблем на ЦСКА през есенния полусезон"}
{"url": "https://www.actualno.com/society/marinov-narushenija-na-vodachi-na-tir-ove-syzdadoha-problemi-na-pytja-news_712231.html", "text": "  Вчера беше изключително тежка метеорологична обстановка, имаше обилен снеговалеж, на места придружен със силен вятър. Оценката, която направихме е, че са били изкарани всички възможни снегопочистващи машини и всички възможни полицейски патрули, които работят по организация на движението. Това каза министърът на вътрешните работи Младен Маринов, предаде БГНЕС.     В МВР се събра щаб във връзка с усложнената зимна обстановка. Заседанието на щаба започна в 16.30 часа под председателството на министъра на вътрешните работи Младен Маринов. На него е направен анализ на ситуацията   „Имаше и проблемни участъци, те са в следствие основно на водачи на ТИР-ове, които не са се съобразили със забраните, които са наложени в зимни условия с пътни знаци и са навлезли в участъци, които са забранени за движени при снеговалеж. Вследствие на това са аварирали”, обясни вътрешният министър.\r\nНаложени са административни наказания и принудителни административни мерки на 30 водачи на такива превозни средства. „Глобите са в размер до 300 лв., 1 месец лишаване от правоуправление на водача, и до 3 месеца принудителна административна мярка по отношение на моторното превозно средство се спира от движение”, посочи Маринов.  „Вчера изпуснахме може би един такъв момент със своевременното уведомяване на всички пътуващи по републиканската пътна мрежа за това, какво се случва по пътя, по който те се намират и какви действия са предприети”, каза регионалният министър Петя Аврамова.\r\nТя посочи, че всички екипи са били ангажирани със своевременни действия по снегопочистване, по обезопасяване и по регулиране на движението. Аврамова припомни, че силният снеговалеж съвпадна с неделния ден, в който има голям трафик по цялата републиканска пътна мрежа и най-вече по магистралите Хемус, Тракия и Струма.   Забавяне на пътно поддържаща фирма в процеса на снегопочистване довело до проблемите на „Струма“. „ Колегите от АПИ ще предприемат действия по санкциониране на фирмата, която се забави и създаде проблеми в снегопочистването“, каза тя.    ", "date": "2018.12.17", "title": "Маринов: Нарушения на водачи на ТИР-ове създадоха проблеми на пътя "}
{"url": "https://www.actualno.com/crime/katja-mateva-s-poredna-porcija-razkritija-za-shemite-s-prodajba-na-falshivi-bylgarski-sertifikati-news_712247.html", "text": "  Електрически стълб в българско село е част от национална измама за продажба на фалшиви сертификати, необходими за придобиване на българско гражданство, казва Катя Матева, бивш шеф на дирекция „Българско гражданство” в Министерството на правосъдието.     В интервю за в Брюксел, Матева разкрива, че местен кмет е регистрирал стълба като адрес за македонци, които са закупили сертификати с пари в брой за придобиване на гражданство в България.\r\n\"Хиляди хора са регистрирани на електрически стълб\", каза тя, като отбеляза, че селото е близо до Благоевград.\r\nМатева е работила в министерството до 2016 г., когато според думите й е уволнена „заради отказ да участва в измамата“.  В интервю по-рано тази година за седмичното френско списание Л‘Обс, тя заяви, че е отменила около 60 такива заявки за гражданство след предупреждение от Интерпол.\r\nСлед това през октомври българската полиция извърши първия си голям арест със залавянето на Петър Харалампиев и около 20 други заподозрени.\r\nХаралампиев отговаря за Държавната агенция за българите в чужбина и е заподозрян, че е продал хиляди фалшиви сертификати, които удостоверяват българско потекло.    Такива документи се използват за предоставяне на българско гражданство.\r\nМатева обаче твърди, че арестът му не е спрял измамите, заявявайки, че фалшиви сертификати за придобиване на гражданство все още се издават.\r\n\"Тук съм, за да апелирам тази ужасна практика да бъде прекратена, защото се боя и съм почти сигурна, че виновните няма да понесат почти никаква отговорност\", каза тя пред EUobserver.\r\nПо време на своята 11-годишна работа Матева отбелязва най-малко 5 000 души всяка година, които без да имат български корени са успели да си купят фалшив сертификат.\r\nПлащанията варират от 500 до 7 000 евро, в зависимост от финансовото състояние на кандидата, казва тя.   Подкупи не са давали само измамниците. Дори и хора с легитимни заявления са плащали, казва тя.\r\n\"Всички са плащали. Никой не е получил сертификат без да плаща, а това не са държавни такси. Най-циничното е, че държавата гарантира, че предоставянето на българско гражданство не струва нищо, тъй като нищо не влиза в държавната хазна и е безплатно, но трябва да плащате много под масата\", каза тя.\r\nМатева отбелязва, че лица от българския политически елит са се възползвали от измамата, посочвайки специално вицепремиера на страната Красимир Каракачанов.\r\nТой оглавява националистическата партия ВМРО, коалиционен партньор в правителството на премиера Бойко Борисов. Партията и Министерството на правосъдието не отговориха на въпросите на уебсайта.    От своя страна Европейската комисия заявява, че не може да коментира съдебните процедури.\r\nТя отбеляза също така, че условията за получаване и отнемане на национално гражданство са регламентирани от националното законодателство на всяка държава-членка.\r\n\"Когато става въпрос за предполагаеми измами или престъпни дейности, свързани с придобиване на гражданство, компетентните национални органи са задължени да разследват внимателно такива случаи\", твърди говорител на Комисията в имейл.\r\nБългария, заедно с Румъния, бяха поставени под специални мониторингови схеми на ЕС за борба с корупцията, когато те се присъединиха към ЕС през 2007 г. - така нареченият Механизъм за сътрудничество и проверка (МСП).   Тазгодишният доклад на МСП, излязъл през ноември, възхвалява с блестящи термини, въпреки откровенията на Матева.\r\n\"България продължава да постига стабилен напредък в изпълнението на окончателните препоръки, които изложихме\", каза тогава заместник-председателят на Комисията Франс Тимерманс.\r\nТя е постигнала толкова голям напредък, че той е \"уверен\", според неговите думи, че схемата на МСП може да бъде прекратена до ноември следващата година, когато приключва мандатът на комисията.\r\nМеждувременно новите граждани на България се присъединиха към хиляди други новосъздадени граждани на ЕС по силата на златни паспортни схеми в Кипър, Унгария и Малта.    Те също предизвикаха критика, както и контрол от страна на ЕС.\r\nВ миналото си Кипър е продавал паспорти на заможни сирийци и руснаци, които са били обект на санкции на ЕС или САЩ по време на сирийската война и заради американските избори, както и на руснаци, които са представлявали риск за пране на пари в банковата система на ЕС.\r\nУнгария, според разследване на клуб от журналисти в Централна Европа, е насочвала плащанията в схемата си чрез непрозрачни офшорни фирми, които вероятно са послужили за заплащане на рушвети на корумпирани служители.\r\nВисокопоставени фигури в малтийското правителство, включително началника на кабинета на премиера, също са свързани с корупция в паспортната схема на страната, в обвинения, направени от Дафне Каруана Галисия, разследващ репортер, убит миналата година от кола-бомба.\r\nИнтервюто на Катя Матева за EUobserver е публикувано от почти всички балкански съседни държави.", "date": "2018.12.17", "title": "Катя Матева с поредна порция разкрития за схемите с продажба на фалшиви български  сертификати"}
{"url": "https://www.actualno.com/plovdiv/pyrvolaci-ot-plovdiv-pomagat-na-vrystnici-v-nujda-news_712215.html", "text": "  Дни преди един от най-светлите празници - Рождество Христово, първолаци се включиха в прекрасна благотворителна иницатива.     Учениците от 1 А клас на Основно училище \"Драган Манчов\" организираха набиране на вещи от първа необходимост за нуждаещи се връстници от други градове в страната.   Само за няколко дни, децата събраха над 150 килограма дрехи, обувки, книжки и играчки. Част от тях ще бъдат предадени на малчугани от Етрополе и Кърджали, а друга - на деца с увреждания от Пловдив.  \"Децата се включиха с огромно желание в кампанията и не крият радостта си, че могат да помогнат на своите връстници. Щастлива съм, че освен знания, имаме възможността да ги научим на състрадателност и грижа за изпадналите в беда\", обяви техният класен ръководител Десислава Стаменова.\r\nТя допълни, че това не е единствената благотворителна инициатива в училище \"Драган Манчов\". В сряда там ще се проведе базар в подкрепа на деца с увреждания.", "date": "2018.12.17", "title": "Първолаци от Пловдив помагат на връстници в нужда"}
{"url": "https://www.actualno.com/sliven/zaloviha-izvyrshitel-na-serija-ulichni-grabeji-v-sliven-news_712232.html", "text": "  Криминалисти от Сливен задържаха 19-годишния Християн Г. за извършването на серия улични грабежи в квартал „Даме Груев” в периода 6-11 декември.     За това съобщиха на специален брифинг днес в Областната дирекция на МВР.\r\nХристиян Г. изтръгвал със сила и заплаха дамските чанти на възрастни жени от квартала в тъмната част на денонощието – рано сутрин и късно вечер.\r\nПолицаите  започват работа по случая след четири сигнала за грабежи. На 14 декември залавят извършителя.  При последвалите процесуално-следствени действия в жилището, което обитава, намират вещи на жертвите.  С прокурорско разпореждане Християн Г. остава в ареста за 72 часа. Работата по случая продължава.\r\nКвартал „Даме Груев” е сред потенциално най-опасните в Сливен. Жителите му избягват да се движат поединично из него вечер, поради дръзките вандалски прояви и честите кражби и грабежи.\r\nКварталът е в близост до Ж.П. гарата на Сливен, зад която е разположен многолюдният ромски квартал „Надежда”.    ", "date": "2018.12.17", "title": "Заловиха извършител на серия улични грабежи в Сливен"}
{"url": "https://www.actualno.com/society/ot-api-se-pohvaliha-sys-zasilen-interes-kym-elektronnite-vinetki-news_712228.html", "text": "  От 14 часа днес в продажба са е-винетки през уеб сайта, мобилно приложение и на терминалите за самотаксуване в търговската мрежа. Над 15 хиляди са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки.     Уеб сайтът bgtoll.bg беше представен на пресконференция днес в Министерството на регионалното развитие и благоустройството от директора на Националното тол управление Антон Антонов, членът на Управителния съвет на Агенция “Пътна инфраструктура” (АПИ) инж. Веселин Давидов и експерта към АПИ проф. Олег Асенов.   Електронната винетка може да се купи през уеб сайта www.bgtoll.bg , мобилното приложение и терминалите за самотаксуване, които е предвидено да бъдат разположени по ГКПП и търговските обекти. Начините на плащане ще са с кредитна и дебитна карта, а през уеб сайта ще е възможен и банков трансфер. При плащане с банков трансфер обаче е нужно технологично време от 1-2 дни, за да се отрази то в системата, както е при всички банкови плащания, отбеляза Антон Антонов.\r\nПроф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента – какъв продукт за таксуване на време иска да купи (уикенд, седмична, тримесечна, годишна винетка), както и да знае регистрационния номер на автомобила и да реши как да планира пътуването си. Системата позволява е-винетката да бъде активирана с дата до 30 дни най-късно от момента на купуването й.  След избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, отбеляза проф. Асенов.\r\nИма опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката.\r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. За правоприлагащите органи се вижда, че купената е-винетка е валидна, че все още не е използвана и ще бъде активна от 1 януари 2019 г.       Е-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза проф. Асенов.\r\nИнж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция “Митници”. Той подчерта, че с компенсаторната такса, въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение.\r\nПредвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона - 125 лв., и за превозни средства с тегло над 12 тона – 175 лв., каза той и отбеляза, че сумите предстои да бъдат обнародвани в “Държавен вестник”.\r\n\"На финалната права сме със Световната банка за определяне на обхвата и начина на плащане за тежкотоварните превозни средства с обща технически допустима максимална маса над 3, 5 тона или т.нар. тол такса\", каза още инж. Давидов.\r\nПо думите му в момента две трети от приходите за платената пътна мрежа се генерират от леките автомобили, а с тол таксата ще се въведе по-справедлив начин за ползване на пътната инфраструктура.      ", "date": "2018.12.17", "title": "От АПИ се похвалиха със засилен интерес към електронните винетки "}
{"url": "https://www.actualno.com/asia/facebook-blokira-profila-na-sina-na-izraelskija-premier-netanjahu-news_712192.html", "text": "        Яир Нетаняху изрази възмущението си от блокирания профил в Twitter и нарече Facebook \"полиция на мисълта\". Компанията обаче го обвини в разпространяване на слово на омразата, пише BBC.   \"Хамас\", \"Хизбула\" и иранският режим имат официални страници във Facebook. Съществуват и безброй страници, призоваващи за унищожаването на Израел и на евреите. Хиляди агресивни леви постове срещу мен и семейството ми, включително заплахи за физическо насилие и закани за убийство. Явно всички те не нарушават правилата\", заяви младият Нетаняху.\r\nОт Facebook пък коментираха, че постовете му са съдържали реч на омразата и затова са били свалени.  Това не е първият скандал, свързан със сина на израелския премиер. Миналата година той бе критикуван, след като публикува в социалните мрежи подигравателна картинка за критиците на баща си. Срещу него се надигна обществено недоволство и по малко по-прозаичен повод - когато бе засечен, че не почиства след кучето си, когато го извежда на разходка.\r\nПрофилът на Нетаняху е бил блокиран за 24 часа.       ", "date": "2018.12.17", "title": "Facebook блокира профила на сина на израелския премиер Нетаняху"}
{"url": "https://www.actualno.com/business/tristrannijat-syvet-shte-reshi-za-minimalnata-zaplata-prez-2019-g-news_712245.html", "text": "  Националният съвет за тристранно сътрудничество ще проведе заседание във вторник, 18 декември, от 11:00 ч. в сградата на Министерския съвет.     Това беше съобщено от Правителствената информационна служба.   На заседанието ще бъдат обсъдени проект на постановление на Министерския съвет за изменение и допълнение на Наредбата за пенсиите и осигурителния стаж, проект на постановление на Министерския съвет за определяне на нов размер на минималната работна заплата за страната за 2019 г.,\r\nЩе се обсъжда и предложение на КТ „Подкрепа“ за актуализиране на минималния размер на допълнителното трудово възнаграждение по чл. 8 от Наредбата за структурата и организацията на работната заплата.  ", "date": "2018.12.17", "title": "Тристранният съвет ще реши за минималната заплата през 2019 г. "}
{"url": "https://www.actualno.com/curious/dneven-horoskop-za-18-dekemvri-news_712182.html", "text": "        Този вторник не се втурвайте да пазарувате. Обзела ви е прекалена щедрост, която може да ви излезе скъпо. Първо направете списък с подаръците, а после действайте. Този вторник пазете парите си. Може да се окаже, че сте прекалено разсеяни, за да носите голяма сума пари в себе си. При теглене от банкомат не забравяйте картата си.   Този вторник може да кажете прекалено много за себе си и да разкриете ваша тайна. Не си мислете, че е станало кой знае какво и най-вече - не отричайте.     Този вторник ви предстои да се запознаете с нова дейност. Върнете се към усещането да сте ученик и се насладете на процеса.    Този вторник е добър ден за това да помислите как бихте могли да промените начина си на работа. С един по-ефективен график ще спестите много време и сили. Този вторник ще си мислите, че сте способни на подвизи. Истината е, че е нужно за почакате още малко, за да хванете най-подходящия момент за изява.   Този ден ще ви обещае много, но нищо не е възможно да се случи без вашето участие. Много вероятно е да не вярвате в това, но всъщност почти всичко зависи от вас.    Този вторник ще си припомните, отдавна научен урок. Това е знак, че по-често трябва да си припомняте опита и изводите от последните години. Днес ще получите чакана помощ. Може да е малко закъсняла, но не се вглеждайте в недостатъците, а благодарете.    Този вторник може да промените плановете за празниците в последния момент. Много вероятно е това да е по-добрият вариант щом така ви подсказва сърцето. Този вторник потърсете второ мнение по въпрос, свързан със смяна на работата ви. Не бива да рискувате прекалено, ако условията сега ви устройват. Този вторник сложете розовите очила, вдишвайте дълбоко и си представяйте най-добрия сценарий. Не заслужавате да се тревожите за никого.", "date": "2018.12.17", "title": "Дневен хороскоп за 18 декември"}
{"url": "https://www.actualno.com/crime/policaj-e-ranen-sled-sblysyk-s-bujstvasht-pytnik-v-avtobus-news_712235.html", "text": "  Пътник в автобус, пътуващ по междуградска линия около 16 часа е започнал да буйства на изхода на Стара Загора към Нова Загора, предаде БГНЕС.     Шофьорът спрял и подал сигнал на 112 . Отзовалите се на място полицейски екипи се опитали за укротят и задържат буйстващия.   Той обаче нанесъл прорезна рана на един от полицаите. Пострадалият е откаран в центъра за спешна помощ в Стара Загора.\r\nТам му е направен преглед и е освободен. Нападателят е задържан за 24 часа.  ", "date": "2018.12.17", "title": "Полицай е ранен след сблъсък с буйстващ пътник в автобус "}
{"url": "https://www.actualno.com/plovdiv/cveta-karajancheva-dogodina-bylgarskite-grajdani-shte-usetjat-silata-na-budjeta-news_712198.html", "text": "  Много динамичен, с много конфликти, но и много свършена работа- така характеризира днес в Пловдив изминалия политически сезон председателят на Народното събрание Цвета Караянчева. Тя постави като финал на всичко приетият в парламента на . На уточнението, че президентът Радев внесе в Конституционния съд някои негови части, тя отговори, че и президентът има право на мнение и по-важно е решението на съда. \"За нас този бюджет е много добър, с добър икономически растеж и добри показатели, с многосредства за политики и мисля, че българските граждани догодина ще имат възможността да усетят силата му\", каза Караянчева.     На въпрос защо парламентът не санкционира харченето на правителството на излишъка от бюджета, председателят на НС заяви, че парламентът никога не е налагал санкции. \"Това е решение на правителството и мисля, че средствата, които се дават, се дават за реални обекти, ето днес откриваме участък от автомагистрала Струма. Там, където има път, има живот и виждате каква е ситуацията в Южна България, в Пловдивско, каква е, когато е близо до магистрала.\"   Цвета Караянчева присъства в Пловдив на церемонията по раздаване на наградите \"Чудесата на България\" на в. \"Стандарт\". Тя връчи наградата за най- добър археолог на годината на доц. Бони Петрунова, директор на Националния исторически музей за откриването на златното съкровище на Калиакра.", "date": "2018.12.17", "title": "Цвета Караянчева: Догодина българските граждани ще усетят силата на бюджета"}
{"url": "https://www.actualno.com/europe/chetiri-vyzmojni-scenarija-pred-brexit-news_712149.html", "text": "  Британският премиер Тереза е изправена пред намаляващ брой възможности за Brexit, след като лидерите на ЕС на срещата на високо равнище миналата седмица отхвърлиха опитите ѝ да променя сделката, която тя порази с тях.     Ето четирите основни сценария, пред които е изправена Великобритания, докато часовникът отброява времето, оставащо до 29 март 2019 г. - денят, в който е планирано Лондон да напусне европейския проект след 46 години.    Това е Brexit който британското правителство и лидерите на ЕС искат - и това, което британският парламент отказва да приеме. Сделката бе отхвърлена от противоположните крила на парламента заради това дали Великобритания да бъде свързана твърде тясно или да бъде по-отдалечена от Европейския съюз. Мей отмени гласуването на сделката, определено за миналата седмица поради предизвестеното си поражение.  Подкрепящите Brexit от нейната партия след това измислиха , при който малко повече от 1/3 от депутатите консерватори показаха, че искат Мей да си ходи.\r\nМей обеща, че ще измъкне отстъпки от Брюксел, но очевидно не успя да направи това на срещата миналата седмица. Правителството на Мей възнамерява да отново да подложи същия проект за гласуване след известно време - между 7 и 21 януари. Надеждите са, че страхът от хаоса, до който може да доведе излизане без сделка, ще принуди законодателите да загърбят резервите си.        На това се гледа като на сценарий за Страшния съд, който заплашва да предизвика рецесия във Великобритания и значително да забави икономическия растеж на Европейския съюз.\r\nТова е опцията по подразбиране, ако британският парламент гласува против сделката и няма други решения.\r\nСпоразумението на Мей бе насочено към запазване на търговските правила между петата по големина икономика в света и най-големия единен пазар почти непроменени за преходен период до края на 2020 г.\r\nЕдно внезапно преминаване към различни стандарти би засегнало почти всеки икономически сектор и евентуално ще видим, че цената на ежедневните продукти във Великобритания ще се покачи.\r\nИ двете страни са били принудени да засилят подготовката си за хаотичен Brexit през последните няколко седмици.      Британските предприятия натрупват стоки, докато Брюксел се опитва да намери начин да поддържа свободни операциите, включващи масовия център за финансови услуги в Лондон. Привържениците на ЕС още от първото, което е подкрепи „напускаме“ при резултат 52:48 през юни 2016 г.\r\nНяма закон, който да задължава Великобритания отново да гласува, но мнозина питат дали това би била демократично - и защо вторият опит трябва да има предимство пред първия.\r\nТова също така заплашва да покаже отново такова разделение, доколкото проучванията на общественото мнение показват, че страната все още е разделена по въпроса.   Призивите за нов вот през последните няколко месеца са се засилили, а в неделя каза: \"Това, което изглеждаше малко вероятно преди няколко месеца, в момента е с вероятност от над 50%\".\r\nПоддръжниците твърдят, че на привържениците на Брекзит са били обещани неща, които изобщо не изглеждат като предлаганата сделка и че британците никога не са подкрепили сценарий за отсътвие на сделка.\r\nНякои от членовете на кабинета на Мей съобщават, че настояват за втори вот, но премиерът е против такова решение, като предупреждава, че \"ще нанесе непоправима вреда на целостта на нашата политика\".\r\nСъщо така не е ясно какви варианти да се дадат на хората на второ гласуване - и какво ще стане, ако Brexit победи отново.    Друга възможност, която излезе на преден план през последните дни, е дв парламента се проведат няколко незадължителни гласувания по различни варианти на Брекзит, за да се определи ефективно правителствената стратегия.\r\nПървият ще бъде сделката на Май, но други могат да включват Brexit без сделкса, втори референдум или \"норвежка сделка\", която ще задържи Великобритания много по-тясно свързана с европейския единен пазар и ще позволи свободна имиграция.\r\nМинистърът на икономиката Грег Кларк явно подсказа това в понеделник, като каза пред BBC, че парламентът трябва да бъде \"поканен да каже с какво ще се съгласи\", ако гласува против проектоспоразумението за Брекзит на масата.\r\nДругите министри от кабинета, включително министърът на финансите Филип Хамънд, твърдят, че подкрепят това решение като демократичен начин за прекратяване на сегашното състояние на неопределеност. Aнализ на AFP/Превод: БГНЕС ", "date": "2018.12.17", "title": "Четири възможни сценария пред Brexit"}
{"url": "https://www.actualno.com/blagoevgrad/dogovor-za-finansova-pomosht-reshava-problema-s-bokluka-v-blagoevgrad-news_712249.html", "text": "  Община Благоевград ще получи безвъзмездна финансова помощ в размер на 36 млн. лева. Договор за нея бе подписан днес от кмета на града д-р Атанас Камбитов и министъра на околната среда Нено Димов в София.     Финансовият ресурс е предназначен за изграждане на анаеробна инсталация за разделно събрани биоразградими отпадъци. Документът бе парафиран и от кметовете на останалите чеитир общини, за които е предназначено депото: Симитли, Рила, Кочериново и Бобошево.   Целта на проекта е да бъде намалено количеството на денопираните отпадъци и да бъде насърчено рециклирането. Изграждането на анаеробната инсталация за разделно събрани биоразградими отпадъци е от изключителна екологична значимост за регион Благоевград, включващ общините Благоевград, Симитли, Рила, Кочериново и Бобошево.\r\n\"Благодарение на Министерство на околната среда и водите и Оперативна програма „Околна среда“ 2014-2020 г. общините, в това число и петте общини – Благоевград, Симитли, Рила, Кочериново и Бобошево, получиха възможност да реализират проекти в областта на управлението на отпадъците.\" - коментират от общината.  ", "date": "2018.12.17", "title": "Договор за финансова помощ решава проблема с боклука в Благоевград  "}
{"url": "https://www.actualno.com/ruse/rusenski-ucheni-obuchavat-v-rehabilitacionno-injenerstvo-arabski-kolegi-news_712148.html", "text": "  Русенският университет „Ангел Кънчев“ завърши началната година от изпълнението на амбициозния проект „i-CARE увеличаване на съответствието на академичните среди с рехабилитационното инженерство“, финансиран по програма Еразъм + на Европейския съюз. Партньори са четири висши учебни заведения от Газа в Близкия Изток и други три от Европейския съюз. Координатор на проекта е Университетът „Ал Азар“ в Газа, представляван от д-р Ахмед Исса. Проектът е с бюджет от 914 469 и цели за три години да осъществи трансфер на знания и умения по рехабилитационни технологии от утвърдени европейски академични институции към университети и болници в ивицата Газа.     През първата година от реализацията на дейностите преподаватели от катедра „Обществено здраве и социални дейности“ от Факултет обществено здраве и здравни грижи запознаха своите колеги в Газа с добрите практики в рехабилитационните технологии и създадоха предпоставки за стартиране на обучение по Рехабилитационно инженерство в партньорски университети в Газа. През 2019 година предстои посещение на група преподаватели от Газа в Русе. Те ще преминат ускорен курс по Кинезиология, който ще водят техни колеги от Русенския университет.   ", "date": "2018.12.17", "title": "Русенски учени обучават в рехабилитационно инженерство арабски колеги"}
{"url": "https://www.actualno.com/society/nad-70-ot-bylgarite-zashtitavat-pravoto-na-abort-news_712114.html", "text": "  Българите са умерено толерантни, когато става дума за семейните отношения. Това показват данни на „Галъп интернешънъл“ от началото на декември – седмици преди Рождество Христово, което тачим и като семеен празник. Разводи, свободни отношения, аборти и т.н. се приемат широко, но не се приемат, например, еднополови бракове. Личат и някои стереотипи. Най-консервативни очаквано изглеждат най-възрастните.     Данните са от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящия празник и преди започналия наскоро дебат за толерантност към хомосексуализма. То няма нищо общо с този дебат, заявяват от „Галъп интернешънъл“.   Мнозинства от над 70% се обявяват в защита на правото на аборт и развод. Също мнозинства от над 70% защитават правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт.\r\nНа този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения.  Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи. „Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна. Повече данни по темата вижте тук.\r\nНа този фон любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с „да“.   ", "date": "2018.12.17", "title": "Над 70% от българите защитават правото на аборт"}
{"url": "https://www.actualno.com/koledenduh/tri-dni-koledni-koncerti-ot-naj-malkite-vrachancheta-v-gradskata-koncertna-zala-news_712178.html", "text": "  Три поредни вечери децата на Враца ще изнесат коледни концерти. Проявите са част от празничната програма на Община Враца. Концертите ще се проведат от 17 декември до 19 декември от 16:30 ч., в Градската концертна зала.     В първия ден ще се изявят възпитаниците от детските градини „Европейчета“, „Единство Творчество Красота“, „Звънче“, „Звездица“, „Славейче“ и „Българче“, а от училищата ще се представи „Св. Софроний Врачански“.   На сцената във втория празничен ден ще видим малчуганите от детските градини „Щастливо детство“, „Дъга“, „Вълшебница“, „Слънце“, „Радост“ и децата от Начално училище „Иванчо Младенов“.\r\nПразничната програма ще завърши с концерт, в който ще се включат талантите от детските градини „Зора“, „Знаме на мира“и „Детски свят“, както и възпитаниците от училищата „Козма Тричков“, „Никола Войводов“, „Отец Паисий“, „Васил Кънчов“ и „Васил Левски“.  За малките артисти, участници в концертите, Община Враца е подготвила шоколадови изненади.", "date": "2018.12.17", "title": "Три дни Коледни концерти от най-малките врачанчета в Градската концертна зала"}
{"url": "https://www.actualno.com/society/novinite-naj-vajnoto-za-denja-17-dekemvri-news_712212.html", "text": "   Редакционният екип на представя вечерния информационен бюлетин, посветен на най-важното от днешния 17 октомври, понеделник.       Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ (групата БЕХ) в размер на 77 068 000 евро. Причината - блокиране на достъпа на конкуренти до ключова газова инфраструктура в България в нарушение на антитръстовите правила на ЕС. \"Готова съм, ако някой смята, че трябва да понеса политическа отговорност за глобата за БЕХ\", коментира на извънреден брифинг енергийният министър Теменужка Петкова.   Два автомобила са били опожарени тази нощ в Добрич. Има нанесени щети и по гараж пред кооперация. Няма пострадали хора. Колите са собственост на свидетели по делото срещу бившия депутат от ГЕРБ Живко Мартинов, който нашумя с аферата \"Суджукгейт\". За около 500 евро се търгува българското гражданство в Молдова. Посредници уреждат срещу заплащане български паспорти, като използват връзки директно в институциите в София.Това признава пред Дарик председателят на Българската община в Молдова Феодор Сабий. Според него тази корупционна практика продължава години наред.     Електрически стълб в българско село е част от национална измама за продажба на фалшиви сертификати, необходими за придобиване на българско гражданство, казва Катя Матева, бивш шеф на дирекция „Българско гражданство” в Министерството на правосъдието. В интервю за EUobserver в Брюксел, Матева разкрива, че местен кмет е регистрирал стълба като адрес за македонци, които са закупили сертификати с пари в брой за придобиване на гражданство в България. Външният министър на Турция Мевлют Чавушоглу заяви, че американският президент Доналд Тръмп е казал на Реджеп Тайип Ердоган, че неговата администрация „работи“ по екстрадирането на ислямския проповедник Фетхуллах Гюлен. Това съобщи турското издание Hürriyet Daily News, цитирано от БГНЕС.    Дългите болнични стопили малко над 336 млн. лв. от хазната. Това сочат данните на Националния осигурителен институт (НОИ) за първите девет месеца на 2018 г. Само за последните 4 месеца изплатената сума е скочила със 118,2 млн. лв. За близо 50% от фирмите в България 2018-та е била неуспешна, показва проучване на БСК за изтичащата 2018 година през погледа на бизнеса. И по отношение на състоянието на фирмите, спрямо миналогодишното изследване, е установено отстъпление. 49% от анкетираните отчитат застой в развитието си, съобщи председателят ан БСК Радосвет Радев, представяйки резултатите от бизнес анкета сред 740 компании. Днес кметът на столицата Йорданка Фандъкова и заместниците ѝ представиха официално проекта за бюджет на Столична община за 2019 г., заедно с отчет за направеното през 2018 г. Тялото на 24-годишна жена е било открито в столичен хотел. Сигналът е подаден малко след 8 часа тази сутрин в полицията. В изпълнение на програмата на правителството и на приоритетите, които сме си поставили, АМ „Струма“ „порасна“ с 24 км. Това заяви министърът на регионалното развитие и благоустройството Петя Аврамова при откриването на новоизградения участък. Софийската градска прокуратура (СГП) внесе в Софийския градски съд обвинителен акт срещу двама от квесторите на Корпоративна търговска банка (КТБ) за умишлена безстопанственост в особено големи размери, представляваща особено тежък случай. Днес бе изтеглен жребият за 1/16-финалите и в Лига Европа. Първите мачове ще се играят на 14 февруари, а реваншите са седмица по-късно.", "date": "2018.12.17", "title": "Новините: Най-важното за деня, 17 декември"}
{"url": "https://www.actualno.com/plovdiv/dve-napylno-obnoveni-zali-za-leka-atletika-otkriha-v-plovdiv-news_712189.html", "text": "  В присъствието на министъра на младежта и спорта Красен Кралев днес в Пловдив бяха официално открити две изцяло обновени зали за лека атлетика на закрито. В тях са вложени , като и двете зали са реновирани с подкрепата на министерството.        Министър Красен Кралев посети първо лекоатлетическата зала на спортния комплекс по лека атлетика на Ботев край Гребната база. Тук той бе посрещнат от най-голямата надежда на българския спорт - , по стара българска традиция с питка и сол. 139 хиляди лева са вложени в реконструкцията на залата.\r\n„Пловдив е столицата на българската лека атлетика и заслужава да има места за зимна подготовка. Без тези зали няма как да се очаква от атлетите да завършат пълния цикъл на подготовка през годината“, заяви министърът на младежта и спорта Красен Кралев след като преряза символично лентата заедно с кмета Иван Тотев, областния управител Здравко Димитров, Алекс Начева и треньорът й Стойко Цонов.  По-късно министърът посети и залата до стадион \"Локомотив\" в парк \"Лаута\", която бе обновена с 525 хиляди лева. Тук Красен Кралев бе посрещнат от друго голямо име в тройния скок - Габриела Петрова. \"Излишно е да споменавам какви традиции има пловдивската лека атлетика. Надявам се да има по-голяма и по-силна вълна от млади атлети като Александра Начева, които да последват пътя на големите български атлети като Стефка Костадинова и Атанас Търев. Те са гиганти в българския спорт. Пожелавам на пловдивските деца да последват Габриела Петрова и Александра Начева, защото двете са феноменални състезателки. Начева спечели всичко възможно, каквото имаше тази година. Тази зала дава възможност на пловдивските деца да се доближат до най-добрите резултати на българските атлети в историята\", заяви Красен Кралев.   ", "date": "2018.12.17", "title": "Две напълно обновени зали за лека атлетика откриха в Пловдив"}
{"url": "https://www.actualno.com/europe/holandija-shte-zabrani-vsichki-prodajbi-na-neobrabotena-slonova-kost-news_712158.html", "text": "  Холандия ще забрани всички продажби на необработена слонова кост от следващата година.     Понастоящем холандското законодателство позволява продажбата на необработена слонова кост, като например бивни от слонове, със сертификат на ЕС, при условие че предметът е влязъл в страната между 1947 г. и 1990 г., предаде БГНЕС.   \"От 1 март 2019 г. продажбата на необработена слонова кост от и в Холандия вече няма да е възможна\", каза министърът на земеделието и природата Карола Шотен.\r\n\"Тази мярка идва, защото е много трудно старата да бъде различена от новата\", каза Шутен в писмо до парламента.  Старото правило влезе в сила малко след като международната търговия със слонова кост беше забранена през 1989 г. от CITES - световната конференция, която урежда търговията с диви животни.\r\nСлоновата кост, внесена в страната преди 1947 г., не е имала нужда от такъв сертификат.   \"Но наскоро придобитата слонова кост често е\" отлежала\", например чрез използване на чаени листа и продавана на (холандски онлайн класифициран рекламен сайт) Marktplaats\", добави министърът.    Забранявайки всички продажби на необработена слонова кост, \"подбиваме незаконни практики\", каза Шутен.", "date": "2018.12.17", "title": "Холандия ще забрани всички продажби на необработена слонова кост"}
{"url": "https://www.actualno.com/business/biozemedelieto-dnes-hibrid-mejdu-staroto-i-novoto-news_712140.html", "text": "        Освен спомагане запазването на околната среда, похватът също е отговор на търсенето на екологично чиста продукция. Производството и консумацията на биологични храни се увеличава непрекъснато и днес над 1 млн. фермери в 154 страни по целия свят стопанисват по биологичен начин 35 милиона хектара земеделска земя.\r\nЗа био земеделието най-важно е времето. Повечето разходи, обикновено свързани с добавките за растеж или предпазване от насекоми, както и машини за работа, нямат графа в биологичното земеделие. Някои практикуващи дори не използват и техника като трактори за оране, защото твърдят, че унищожава плодородността на почвата. За торене биофирмерите използват тор, която е органична или са направили сами като например листен тор с коприва.\r\nНе всеки био ентусиаст има възможност да стопанисва в голям мащаб и да произвежда екологично чисти плодове и зеленчуци. Това доведе до още една от новите тенденции в последните години, а именно градското земеделие. Похватът се съсредоточава върху съживяването на запустели или изоставени зелени площи в населени места със стопанска, нефинансова цел.  В България течението стремглаво набира популярност. Вече е направено проучване за подходящи терени за развитие на градско земеделие и е създадена интерактивна карта на местата, даващи възможност за отглеждане на храна, както и вече съществуващите градини като Биоградина Витоша, Градина за Дружба и други.\r\nЗа повече интерес може да видите обозначените пространства Комбинацията от градско и био земеделие е прекрасен начин за възраждане на класически стопански практики, осигуряване на чиста храна с ясен произход, използване на опустели земеделски земи и ясен знак, че това е повече социално движение, отколкото начин за поминък.    ", "date": "2018.12.17", "title": "Биоземеделието днес - хибрид между старото и новото"}
{"url": "https://www.actualno.com/plovdiv/ikonomist-e-novijat-direktor-na-letishte-plovdiv-news_712184.html", "text": "  Новият изпълнителен директор на Летище Пловдив е Спас Шуманов. Информацията съобщиха от Министерство на транспорта. Рокадата в ръководството на пловдивския аеропорт се извършва, след като ръководният пост е овакантен от досегашният ръководител - Христо Щерионов, който сменя работата си.     Спас Шуманов е на 39 г. и до момента той бе председател на Борда на директорите на Летище Пловдив. Икономист е по образование, като първо е завършил Икономическия техникум в Пазарджик, а след това, е повишил образователната си степен, следвайки в благоевградския ЮЗУ \"Неофит Рилски\", ПУ \"Паисий Хилендарски\" и УХТ-Пловдив.   Преди да заеме поста на председател на Борда на директорите на аеропорта, Шуманов е притежавал фирма за счетоводни услуги. Новият директор на Летище Пловдив е заемал същата позиция за кратко, след смъртта на един от предишните ръководители - Владимир Щърбанов. На мястото на Спас Шуманов, като председател на Борда на директорите, застава бившият депутат Стефан Дедев.", "date": "2018.12.17", "title": "Икономист е новият директор на Летище Пловдив"}
{"url": "https://www.actualno.com/cars/seat-ateca-stana-brutalen-vsydehod-news_712152.html", "text": "  Кросоувърът Seat Ateca вече е предлага и с допълнителен всъдеход пакет, който е разработка на ателието JE Design. Цената му е 13 964 евро, като за демонстрация на възможностите, които предлага, ателието и дилърът на Seat в Люксембург направиха един прототип.        Автомобилът е получил раздути калници, допълнителни предпазители по каросерия, спойлер и 16-цолови джанти, върху които са поставени всъдеходни гуми. Пътният просвет на тази Ateca е увеличен от 188 на 208 мм, а пакетът включва допълнително осветление върху покрива на автомобила.\r\nПакетът ще е достъпен за всички версии на първия в историята на Seat кросоувър, който беше представен на автосалона в Женева през 2017 г. Автомобилът е построен на платформата MQB на концерна Volkswagen, като дължината му е 4360 мм, широчината – 1840 мм, а разстоянието между двете оси – 2640 мм.   Гамата двигатели вкючва бензинов турбомотор с обем 1,0 литър и 3 цилиндъра, развиващ мощност от 115 к.с. Има и 4-цилиндров бензинов турбомотор с обем 1,5 литра и мощност 150 к.с., както и два дизела – 1,6-и и 2,0-литров. Тяхната мощност е 115 и 190 к.с. Двигателите работят с 6-степенна механична скоростна кутия или с „робот” с два съединителя.   ", "date": "2018.12.17", "title": "Seat Ateca стана брутален всъдеход"}
{"url": "https://www.actualno.com/society/manolova-kevr-da-kaje-kakvi-sa-polzite-ot-uvelichavaneto-na-cenata-na-vodata-news_712154.html", "text": "  КЕВР трябва да каже какви са ползите от увеличаването на цената на водата за гражданите. Това каза омбудсманът Мая Манолова по време на заседание на КЕВР, на което се обсъжда цената на ВиК услугите през 2019 г., предаде агенция „Фокус“.     „Настояваме за преразглеждане на бизнес плановете на ВиК асоциациите и КЕВР да каже какви са ползите от увеличаването на цената на водата за гражданите. Защото ако такива реални ползи не са налице по отношение на ВиК асоциациите, то тогава е неизбежно преразглеждането на техните бизнес планове. Настояваме и за ясни критерии за социалната поносимост на ВиК услугата. Трябва да се предприемат и мерки за водно бедните хора – защото в България вече има и водно бедни хора, които не могат да си позволят да плащат толкова скъпа вода“, зави Манолова и посочи, че тя и екипът ѝ ще настояват и за нормативни промени.   „Като омбудсман, не мога да спра решението на КЕВР за повишаване цената на водата, но мога да поставя на масата проблемите на българските граждани“, каза още тя.", "date": "2018.12.17", "title": "Манолова: КЕВР да каже какви са ползите от увеличаването на цената на водата"}
{"url": "https://www.actualno.com/pleven/izmamnici-s-jylti-jiletki-sybirat-taksi-ot-sinja-zona-v-pleven-news_712183.html", "text": "  Хитреци, облечени в жълти жилетки, обикалят и събират такси от шофьори, паркирали колите си в нея. Един от тях е заснет от камера за видеонаблюдение и е предаден на полицията, съобщи днес Иваница Бояджиева, директор на плевенския Център за градска мобилност.     „Като видят жълта жилетка, гражданите плащат без да се замислят и когато дойдат нашите служители, изпадат в неприятни ситуации. Служителите на Центъра за градска мобилност имат служебно облекло и баджове, а жилетките им са надписани. Нека шофьорите да проверяват на кого си дават парите!“, предупреди Иваница Бояджиева.   ", "date": "2018.12.17", "title": "Измамници с жълти жилетки събират такси от синя зона в Плевен"}
{"url": "https://www.actualno.com/dobrich/vzriv-na-gazova-butilka-sruti-terasa-na-jilishte-v-dobrich-news_712153.html", "text": "  Терасата на апартамент на четвъртия етаж в жк „Дружба“ в Добрич се е срутила след взрив на газова бутилка. Сигналът за инцидента е подаден минути след 16 часа вчера. С леки изгаряния е 19-годишен мъж, на когото е оказана спешна помощ.     Причината за инцидента е теч от неизправна бутилка с пропан-бутан.   При пожар в къщата си в Генерал Тошево е загинал самотноживеещ 69-годишен мъж. Сигнал за излизащ дим от жилището е подал в събота негов съсед. Огънят е унищожил част от сградата. Тялото на загиналия е изпратено в Съдебна медицина – Добрич.\r\nВ съботния ден е подаден сигнал и за пламъци в бившия Център за ученическо, техническо и научно творчество в Добрич. Сградата е необитаема и не се охранява. Огънят е тръгнал от бившата учителска стая на втория етаж. Нанесени са материални щети.  ", "date": "2018.12.17", "title": "Взрив на газова бутилка срути тераса на жилище в Добрич"}
{"url": "https://www.actualno.com/ruse/koledni-folklorni-ritmi-raztyrsiha-zala-dunav-v-ruse-news_712136.html", "text": "  Във фолклорен празник се превърна надиграването преди Рождество Христово, провело се в съботната вечер в изпълнената зала „Дунав“ . Участваха над 500 танцьори от русенските фолклорни състави и клубове за народни хора, които представиха атрактивна програма.     Организаторите от Община Русе раздадоха 17 вида награди, осигурени от голяма хранителна верига магазини. Журито в състав Ренета Стефанова, Боян Тончев и Йордан Йосифов имаше нелеката задача достойно да оцени участващите в различните категории.\r\nПобедител до 14 г. стана двойката Виктория Ангелова и Георги Георгиев, следвана от Калина Тотева – Кирил Илчев и Веселина Василева - Калоян Василев. В другата категория - над 14 г. надпреварата спечели двойката Анет Енчева – Захари Йорданов, следвана от Йоана Йорданова – Инан Османов, и Цветелина Бакалова – Теодор Георгиев.\r\nЗа титлата „Мис и Мистър Танц 2018“ се състезаваха първите трима от индивидуалното състезание между участници от публиката. Мис Танц“ е Анет Енчева (15 г.), а  „Мистър Танц“ Кирил Илиев (8 г.) от ФТТ „Найден Киров“. Надпреварата в категорията „Зрители“ спечелиха Александър Ангелов, Яница Прокопиева и Константин Прокопиев. Наградата за най-артистично присъствие на сцената завоюва Ивайла Илиева от ФТА „Русчуклийче“ при ОбДЦКИ.  С бурни овации от публиката бе посрещнато представянето на русенските фолклорни клубове – „Играорци“ , „Кукери“ , „Нашенци“ и „Чанове“, получили почетни грамоти за участие от кмета Пламен Стоилов. В концертната част участваха танцовите формации и школата по народно пеене на ФТТ „Найден Киров“ с певиците Румяна Русева, Мария Узунова, ФТС „Зора“  при ОМД - Русе, ФТА „Здравец“, ДЮФА „Зорница“ и ФТА „Русчуклийче“ при ОбДЦКИ - Русе.\r\nПремиера имаше най-новата танцова постановка на ФТТ „Найден Киров“, наречена „Татунчо“ и създадена по прочутата маскарадна традиция на с. Кошов „Джамал“, призната за едно от „Живите човешки съкровища“ на България. Тя е финансирана по Програма „Култура“ на Община Русе през 2018 г. в направление „Малки творчески проекти“.       ", "date": "2018.12.17", "title": "Коледни фолклорни ритми разтърсиха зала \"Дунав\" в Русе"}
{"url": "https://www.actualno.com/business/evropejskata-komisija-globi-beh-sys-77-mln-evro-news_712151.html", "text": "        Глобата е в следствие на наказателната процедура, стартирана срещу България в следствие за ограничаване на достъпа до газова инфраструктура.    Според решението, цитирано от пресцентъра на Еврокомисията, се посочва, че групата БЕХ има както на пазарите за газова инфраструктура, така и на пазарите за доставка на газ в България.\r\nДруго заключение гласи, че БЕХ и неговите дъщерни дружества са  злоупотребили с господстващото си положение, като са възпрепятствали  навлизането на пазарите за доставка на газ в България БЕХ е използвало господстващото положение на едно от  дъщерните си дружества — „Булгартрансгаз“, за да защити почти  монополното положение на другото си дъщерно дружество, „Булгаргаз“, по  отношение на доставките на газ. Освен това „Булгаргаз“ се е  презапасявало с капацитет по единствения газопровод за внос,  транспортиращ газ през Румъния за България, за да не може той да бъде  използван от потенциални конкуренти.  В периода между 2010 и 2015 г. групата БЕХ е блокирала достъпа до следната газова инфраструктура: - вътрешната газопреносна мрежа на България,           - единственото газохранилище в България и    - единствения газопровод за внос на газ в България, който е бил изцяло резервиран от БЕХ. Без да имат достъп до тази основна инфраструктура, Това е попречило на развитието на конкуренция и е осигурило почти монополно положение на \"Булгаргаз\", уточняват от ЕК.       Припомняме, че ЕК започна наказателна процедура срещу България, През 2015 г. проверката завърши с извод, че има нарушения, като на България беше предложено да представи план за прекратяването им под заплаха от санкции.\r\nЕвропейската комисия беше склонна да намали глобата значително, ако бъдат изпълнени определени мерки. Една от тях е признаването на вина, което намаля санкцията до 70 млн. евро. Иначе тя можеше да надмине 300 млн. евро. През юли месец тази година , че страната ни ще търси споразумение с ЕК. По този начин си подсигури първия вариант, депутатите гласуваха против признаването на вина.\r\nТова дело е една от причините за аферата \"ЦУМгейт\" - срещата между главния прокурор Сотир Цацаров и собственика на \"Овергаз\" Сашо Дончев, която се състоя в ЦУМ преди прокуратурата да обяви, че проверява \"Овергаз\" заради възможно разминаване между направени действителни инвестиции и одобрени инвестиции от КЕВР. \"Овергаз\" пък подаде още през 2011 година жалба заради възползване от монополна позиция от страна на \"Булгартранзгаз\" и \"Булгаргаз\" на пазара за индустриални потребители на природен газ.", "date": "2018.12.17", "title": "Европейската комисия глоби БЕХ със 77 млн. евро "}
{"url": "https://www.actualno.com/vidin/obshtina-vidin-shte-vyzstanovi-sinagogata-kato-kulturen-centyr-jul-paskin-news_712204.html", "text": "  Обществено обсъждане на тема „Подготовка на проектно предложение на Община Видин с наименование „Реставрация и адаптация на – Видин в , се проведе днес в заседателната зала на Общинския съвет.     На събитието присъстваха народният представител Владимир Тошев, Албена Георгиева, областен управител на Област Видин, арх. Любомир Станиславов, автор на проекта, Мартин Заимов, изпълнителен директор на Фонда за градско развитие, както и представители на бизнеса, учебни заведения, културни институти и граждани. Кметът на Видин Огнян Ценков откри срещата и изказа своето задоволство от факта, че Общината е на крачка от стартирането на проекта за Синагогата: “ С радост и гордост заявявам, че проектът на Община Видин за възстановяване на Синагогата скоро ще бъде факт, а първата стъпка е общественото обсъждане пред гражданите на Видин“ - каза Ценков. Той разясни механизма за финансиране на проекта - освен безвъзмездните средства по Оперативната програма „Региони в растеж“, се осигуряват средства от финансов посредник, какъвто е „Фондът за градско развитие“, които впоследствие ще се възстановяват от приходите, реализирани от туристическия обект.     Видинският кмет изказа специална благодарност на регионалното което организацията направи на Община Видин - сградата на Синагогата и терена, върху който е построена.\r\nАрх.Любомир Станиславов представи идейния проект за реставрация на Синагогата. Той показа бъдещата визия на сградата и на обектите, които ще бъдат изградени в непосредствена близост.     Община Видин поема дългосрочно задължение под формата на финансов инструмент , поясни Мартин Заимов. Заемът ще бъде използван за финансиране на част от инвестиционните разходи по проект „Реставрация и адаптация на Синагога – Видин в туристически обект „Културен център“ \"Жул Паскин“ по Оперативна програма „Региони в растеж“ 2014-2020, Приоритетна ос 6 „Регионален туризъм“, процедура на директно предоставяне на безвъзмездна финансова помощ BG16RFOP001-6.002 „Развитие на туристически атракции“. Кредитът ще бъде обезпечен със залог на бъдещи вземания на Община Видин.", "date": "2018.12.17", "title": "Община Видин ще възстанови Синагогата като културен център „Жул Паскин“"}
{"url": "https://www.actualno.com/dobrich/otkriha-oficialno-gkpp-krushari-dobromir-news_712160.html", "text": "  С тържествена церемония беше открит , свързващ България с Румъния. Полицейският кестор Татяна Иван, упълномощена за заместник-главен инспектор на Главен инспекторат на Гранична полиция Румъния, припомни, че това е вторият сухопътен  пункт между двете страни и изказа убеждението си, че ГКПП Добромир-Крушари ще подпомогне съседските отношения в унисон с Шенгенската конвенция.     Директорът на ГД „Гранична полиция“ Светлан Кичиков допълни, че броят на граничните пунктове между България и Румъния е общо 12. Преди повече от година беше открит и ГКПП Кайнарджа – Липница.   През 2012 г. беше подписано междуправителствено споразумение с Румъния за откриване на ГКПП в района на Кайнарджа-Липница и Крушари-Добромир. Ограничението за превоз на хора и стоки през двата нови гранични пункта е до 3,5 тона.", "date": "2018.12.17", "title": "Откриха официално ГКПП Крушари – Добромир"}
{"url": "https://www.actualno.com/starazagora/startira-fotokonkursyt-zimno-vylshebstvo-v-kazanlyk-news_712142.html", "text": "  Нов фотоконкурс обявяват община Казанлък и Mузеят на фотографията и съвременните визуални изкуства. След обявения през октомври “Есенни моменти в Казанлък” сега е ред на „Зимно вълшебство в Казанлък“. изкушените от фотографията могат да запечатат популярни и разпознаваеми места от Казанлък и да се включат с до три снимки, към които задължително да добави две имена и телефон за връзка, а по желание - кратки коментари към снимките.     Оригинални, не монтирани, снимки се изпращат на с бележка „за фотографски конкурс“. За да се публикуват снимките в социалната мрежа, трябва участниците в конкурса да се „сприятелят“ с профила на община Казанлък във Фейсбук. Така от  администраторите на профила ще могат да я публикуват, а приятелите им да гласуват за снимките. Може да се гласува за повече от една снимка.\r\nРезултатите от конкурса ще се обявят на профила на община Казанлък във Фейсбук, а победителят ще получи и лично съобщение.", "date": "2018.12.17", "title": "Стартира фотоконкурсът „Зимно вълшебство в Казанлък“"}
{"url": "https://www.actualno.com/crime/schetovoditelka-na-muzeja-v-septemvri-prisvoila-blizo-20-000-leva-news_712118.html", "text": "  Бивша счетоводителка на Археологическия музей „Проф. Мечислав Домарадски“ в град Септември е подведена под отговорност за присвояване на крупна сума – 19 410 лева, от културното ведомство. Срещу нея е заведено дело в Районния съд в Пазарджик. Първото открито заседание е днес, информира \"Дарик.     В предишно заседание бившата служителка и нейният адвокат Хари Харалампиев са поискали процесът да протече по съкратеното следствие. Това означава, че тя признава фактите от обвинителния акт в замяна на намаляване с една трета на присъдата.\r\nЕкспертизи няма да се правят, ще се ползват заключенията от досъдебното производство. Днес предстои разпит само на четирима от всички свидетели. Сред тях е касиерка от охранителна фирма, на която подсъдимата твърди, че са преведени парите за охрана на музея.", "date": "2018.12.17", "title": "Счетоводителка на музея в Септември присвоила близо 20 000 лева"}
{"url": "https://www.actualno.com/analysis/lavrov-ukrajna-gotvi-nova-provokacija-no-ne-iskame-vojna-news_712119.html", "text": "  Украинският президент Петро Порошенко готви провокация на границата с Русия, заяви руският министър на външните работи Сергей Лавров в ефира на радио „Комсомолская правда“, предава РИА Новости.     Съгласно получената информация, става дума за въоръжена провокация, предвидена за края на декември, уточни първият дипломат на Москва.   „Той ще получи отговор и той ще е сериозен“, добави министърът, като отбеляза, че Русия няма да допусне Порошенко да нарушава права, които жителите на Крим са защитили в съответствие с международното право.\r\nЛавров заяви още, че Киев съгласува подобни действия със „западните куратори и попечители“.  Според сведенията, с които руската страна разполага, отбеляза той, съветват Порошенко да поддържа бойни действия с малка интензивност, за да може постоянно да „крещи в пропагандната плоскост, че руснаците нахлуват в Украйна“, но без да довежда военните действия до такава фаза, при която ще последва пълномащабен отговор.\r\nРуският външен министър увери, че страната му не иска да се стига до война срещу Украйна.", "date": "2018.12.17", "title": "Лавров: Украйна готви нова провокация, но не искаме война"}
{"url": "https://www.actualno.com/blagoevgrad/syvmestno-patrulirane-ot-tri-evropejski-strani-otnovo-v-bansko-news_712167.html", "text": "  Съвместни патрули на български, гръцки и румънски полицаи и през този зимен туристически сезон ще работят заедно в Банско. Това стана ясно  на пресконференцията, домакинствана от кмета на курорта Георги Икономов. Съвместните патрули ще обикалят курорта в периода от 17 декември г. до  15 март 2019г., разпределени на смени. Практиката на съвместните патрули в Банско се осъществява и с двете държави от сезон 2011/2012 г., съобщиха от общината.     Днес на пресконференция в община Банско бяха представени патрулите от първата смяна в присъствието на директора на ОД МВР – Благоевград, г-н Николай Хаджиев и началника на РУ Банско, г-н Иван Попов. От страна на Румъния присъства г-н Флорин Марин от дирекция „Охранителна полиция” и румънският консул в България г-н Флориан Мазилу. Гръцките патрули бяха придружени от аташето в гръцкото посолство, г-н Кириязакис. „Туристическият сезон в зимния ни курорт беше открит официално в събота, на 15 декември. Използвам възможността да благодаря на българските органи на реда, както и на техните колеги от Румъния и Гърция за добрата съвместна работа. За да има успешен туристически продукт нашият курорт, преди всичко трябва да бъде осигурен обществения ред, сигурността и спокойствието на нашите гости. Тази успешна практика се наложи като работещ механизъм, по който чуждестранните полицейски служители работят приоритетно с граждани на своята държава и подпомагат комуникацията им с местните полицейски органи. Удовлетворен съм, че именно Банско бе мястото, на което тя се осъществи за първи път. Пожелавам спокоен сезон за полицейските служители, а и за всички нас” заяви Икономов по време на брифинга.   \"Хубаво е гостите на курорта да виждат полицейски служители от своята страна, по този начин се вдига качеството и на услугата сигурност\", коментира Николай Хаджиев.\r\nОбластният директор на МВР изрази задоволство от резултатите от работата на полицията на местно ниво, като посочи факта, че тя постига най-висока ефективност и разкриваемост на престъпленията в сравнение с останалите служби в Югозапада, което прави обстановката в курорта сигурна за жители и гости. Той допълни, че и тази година ще бъдат разположени временни КПП на трите входно-изходни точки на Банско, като по този начин се набляга на превенцията.    ", "date": "2018.12.17", "title": "Съвместно патрулиране от три европейски страни отново в Банско"}
{"url": "https://www.actualno.com/balkani/ankara-trymp-raboti-po-ekstradicijata-na-gulen-news_712124.html", "text": "  Външният министър на Турция Мевлют Чавушоглу заяви, че американският президент Доналд Тръмп е казал на Реджеп Тайип Ердоган, че неговата администрация . Това съобщи турското издание , цитирано от БГНЕС.     Припомняме, че Анкара обвинява живеещия в изгнание в САЩ духовник, че е организирал провалилия се на 15 юли 2016 г.   “ “, посочи Чавушоглу по време на форум в Доха, имайки предвид в Буенос Айрес преди две седмици.\r\nТурция отдавна оказва натиск върху Вашингтон за екстрадирането на Гюлен, лидер на наричаната от Анкара \"Фетхуллалистка терористическа организация\" (ФЕТО).  Миналият месец NBC съобщи, че Белият дом търси пътища за екстрадирането на Гюлен, за да успокои Турция заради убийството на саудитския журналист и като жест за освобождаването на американския пастор . Но Тръмп отхвърли информацията, подчертавайки, че администрацията на САЩ не обмисля екстрадирането на Гюлен.\r\nТурция и САЩ създадоха работна група, която да работи по двустранни правни въпроси, които отдавна обтягат връзките между двамата съюзници в НАТО. След освобождаването на Брънсън, Турция засили исканията си за екстрадиране на Гюлен и разрешаването на случая \"Халкбанк\".    припомня, че Тръмп и Ердоган се срещнаха два пъти през ноември, първо във Франция и след това в Аржентина, където обсъдиха всички аспекти на тези двустранни въпроси.      Турция иска не само екстрадирането на Гюлен, но и спирането на дейностите на ФЕТО на територията на САЩ, включително и училищата, водени от организацията на проповедника, от които според различни информации организацията печели повече от 500 млн. долара годишно. Освен това Федералното бюро за разследване (ФБР) започна проучване на дейностите на ФЕТО, включително и на финансовите ѝ сделки. ", "date": "2018.12.17", "title": "Анкара: Тръмп работи по екстрадицията на Гюлен"}
{"url": "https://www.actualno.com/business/top-profesii-za-mladi-visshisti-news_712163.html", "text": "  В края на старата и началото на новата година обикновено си правим равносметка, градим планове и обмисляме как да сбъднем мечтите си. И, разбира се, взимаме своите новогодишни решения. За младите хора те често са свързани със смяна на работата и израстване в кариерата. Възможностите в определени области обаче са доста повече и по-привлекателни, отколкото в други. Динамичното развитие на пазара на труда очертава ясно индустриите, в които нараства необходимостта от кадри в паралел с опции за квалификация, преквалификация и конкурентно възнаграждение. Ето кои ще бъдат най-перспективните професионални сфери за младите висшите през 2019 г.:      Трафикът в небето над България постоянно се увеличава, което пряко рефлектира върху необходимостта от кадри, които да го управляват. Държавно предприятие „Ръководство на въздушното движение“ целогодишно приема документи за позицията, като сесиите за подбор се провеждат през пролетта и есента. Професията не поставя пред кандидатите изискване за определена специалност, а само за висша степен на образование и възраст до 29 години. Подробни изисквания за кандидатстване могат да бъдат открити на интернет страницата , но по-любопитни са възможностите за обучение и спецификите на работа. Бъдещите ръководители на полети преминават през двугодишно обучение, обезпечено от стипендия. Сериозното обучение в модерен авиационен център гарантира успешен старт в професията. Множество други социални придобивки допълнително усилват привлекателността на позицията ръководител на полети.   През изтичащата година анализатори от Forbes отново поставиха професията в класация на най-търсените в световен мащаб. Нарастващите нива на дигитализация на бизнеса и в нашата страна засилват необходимостта от добре подготвени кадри, които да поемат управлението на рисковете за бизнеса в качеството им на специалисти по информационна сигурност. IT-експертите в последните години са най-търсени от работодателите. От една страна е нарастващият темп на аутсорсинг индустрията, от друга утвърждаващите се професионални позиции на бранша, които го правят конкурентоспособен и с потенциал да обезпечава проекти с все по-високи нива на трудност, а от трета - нарастващите предизвикателства пред информационната сигурност. Сигурността на данните за всички корпорации и фирми, работещи с клиенти, е оперативно и конкурентно предимство, ето защо търсенето и развитието на специалисти по информационна сигурност също нараства. Нивата на заплащане варират в контекста на различните бизнес направления, но са в категорията високи за страната. Автомобилната индустрия у нас е в подем, но изпитва сериозен недостиг на квалифицирани кадри. Клъстерът, обединяващ международните и български компании в автомобилната индустрия, отчита 50 000 заети в сектора и 1,5 млрд. евро обем на консолидираните експортни продажби. Позитив в избора на професионална изява в тази сфера е децентрализираността ѝ, което позволява възможност за заетост в различни райони на страната и съответно тяхното развитие. Над 200 са фирмите, произвеждащи компоненти за големите световни производители на автомобили, а през 2019 се очаква развитието на 12 нови проекта с международни инвестиции. Ето защо технически подготвени кадри ще бъдат изключително желани, като прогнозите сочат ръст до 100 хиляди работни позиции в период до 4-5 години.     Ако не сте се разпознали в предложените варианти, може би ще ви е любопитно да научите, че в определени компании съществува и позицията „happiness manager“. Това е онзи кадър в екипа, който отговаря за регулярното зареждане на офиса с шоколад, малките вътрешни събития тип „петъчна закуска с топли кроасани“ или „дни на здравето“, в които офисът преживява на плодове, и други тиймбилдинг формати.\r\nНационалният статистически институт и водещите агенции за подбор на персонал дават оптимистични прогнози за пазара на труда през първото тримесечие на новата 2019 година.", "date": "2018.12.17", "title": "Топ професии за млади висшисти"}
{"url": "https://www.actualno.com/showbusiness/bashtata-na-megyn-markyl-nerazbiratelstvoto-mejdu-nas-zapochna-ot-svatbata-news_712125.html", "text": "  Бащата на Меган Маркъл - Томас Маркъл, е отправил молба към дъщеря си да се свърже с него, казвайки, че отчуждаването им, причинено от брака ѝ с принц Хари, \"не може да продължи вечно\".     Томас сподели пред ITV, че имал \"надежда, че нещо ще бъде решено\", добавяйки \"това не може да продължи завинаги“. \"Нямам намерение да мълча през останалата част от живота си... Бих искал наистина да ми се обади, ако ми се обади\", каза той.   Томас Маркъл разкри, че не е говорил с дъщеря си, откакто започнало да се трупа неразбирателство между него и дъщеря му покрай сватбата ѝ с принц Хари през май миналата година, предаде БГНЕС.\r\n74-годишният Маркъл пропусна събитието поради сърдечна хирургия, на фона на информацията, че е получил заплащане за снимки от папараци. Той в крайна сметка наблюдаваше сватбата от Калифорния, а принц Чарлз заема мястото му и вървеше по пътеката до Мегън.  Новобрачните очакват първото си дете през следващата година, а предстоящия скоро да стане дядо Томас Маркъл каза, че \"се надява, че всичко върви добре и ще видя малката Мегън или Хари“. \"Трябва да има място за мен, аз съм ѝ баща\", добави той.\r\nМегън, херцогинята на Съсекс, е изправена пред канонада от негативни заглавия през последните седмици за отношенията ѝ с кралския персонал.   ", "date": "2018.12.17", "title": "Бащата на Мегън Маркъл: Неразбирателството между нас започна от сватбата"}
{"url": "https://www.actualno.com/business/za-50-ot-firmite-v-bylgarija-2018-ta-e-bila-neuspeshna-news_712143.html", "text": "  За близо 50% от фирмите в България 2018-та е била неуспешна, показва проучване на БСК за изтичащата 2018 година през погледа на бизнеса. И по отношение на състоянието на фирмите, спрямо миналогодишното изследване, е установено отстъпление. 49% от анкетираните отчитат застой в развитието си, съобщи председателят ан БСК Радосвет Радев, представяйки резултатите от бизнес анкета сред 740 компании.     58% от анкетираните смятат, че корупцията е нараснала, а според 49% се увеличава престъпността. Независимо от манифестираните намерения на изпълнителната власт да намалява регулаторната тежест, 58% от анкетираните я намират за увеличена, в сравнение с 2017 г. Продължава да е нисък деът на смятащите, че достъпът до правосъдие се е подобрил. \r\nКатегорично неодобрение срещат сред деловите среди вдиганетона  максималния осигурителен доход от 2600 на 3000 лв. (64% от фирмите изразяват неодобнение), административното повишаване на минималната работна заплата (81% неодобнение), мярката за въвеждане на квоти за наемане на хора с увреждания (77% неодобнение). 76% от анкетираните не одобряват промените в наредбата закасовите апарати, а всеки трети има притеснения, че няма да успее да отговори на изискванията й. Според експертите на БСК притеснителен факт е, че голяма часто то анкетираните не са наясно с необходимите действия, които трябва да предприемат във връзка с прилагането на тази наредба.   Негативно отношение е регистрирано по отношение на обществените поръки  - тенденциозни условия, поставянеи в документацията за определен кандидат, необективно оценяване, бюрокрация, подмяна на подизпълнители, забавяне на плащания и пр. са част от причините две трети отфирмите въобще да не проявяват интерес към обществени поръчки, съобщи още Радев. 34% от фирмите, участвали в проучването посочват, че са ставали свидетели на некоректни или незаконни практики при провеждане на обществени поръчки.  Според дадените от бизнеса оценки на институциите омбудсманът и президетската институция се представят най-добре, от от тях здависи най-малко, тъй като бизнес средата се регулира от изпълнителната власт, съобщи още шефът на БСК. С най-ниско одобрение са парламентът, КЕВР КФН - това са рекордьорите по неодобрение от страна на бизнеса.\r\nЗа изтичащата 2018 г. около 30% предприемачите са посочили, че имат ръст на обемите на произвоство, други около 40% отбелязват спад. Според Радосвет Радев причината е в затруднения с набирането на работна ръка и  също цените на енергоносителите.\r\nСпоред очакванията на бизнеса за 2019 г. една трета от фирмите очакват ръст на икономиката. Оптимистите намаляват с 5%, в сравнение с 2017 г. Отстъпва оптимизмът, с който е посрещната изтичащата 2018 г., коментира Радосвет Радев.    ", "date": "2018.12.17", "title": "За 50% от фирмите в България 2018-та е била неуспешна"}
{"url": "https://www.actualno.com/music/megazvezdata-sting-s-edin-nov-specialen-koncert-v-sofija-news_712117.html", "text": "         Определян като един от най-емблематичните световни артисти, Sting е носител на: 16 награди „Грами“, две награди „БРИТ“, „Златен Глобус“, награда „Еми“,  има 4 номинации за „Оскар“, номинация за награда „Тони“, награда на века от списание Билборд и Човек на годината за 2004 на MusiCares. Член е на Hall of Fame за автори на песни, носител е на награда „Кенеди център“, специалната награда на The American Music Award of Merit, и наградата на The Polar Music.\r\nПрез своят знаменит творчески път, Sting продава почти 100 милиона копия на албумите си като соло артист и заедно с The Police.  Българската публика ще има удоволствието да види отново големият музикант, който винаги е различен и неповторим и със сигурност ще зарадва и изненада феновете си на 1 юни 2019 в Арена Армеец! Билетите за концерта на STING  ще бъдат отново на много достъпни цени от 60 до 140 лева и могат да бъдат закупени в мрежите на Иветним, както и онлайн на .    Продажбата на билети стартира на 18 декември (вторник) 2018 г. от 10:00 ч.", "date": "2018.12.17", "title": "Мегазвездата Sting с един нов специален концерт в София"}
{"url": "https://www.actualno.com/plovdiv/dupnishkite-faraoni-otivat-na-syd-v-plovdiv-news_712194.html", "text": "  Близо две години след задържането им, Георги Близнаков и съпругата му Ивона Близнакова получиха днес обвинителен акт от Окръжна прокуратура- Пловдив за това, че в съучастие, като извършители, от името на Кредитно-спестовна кооперация \"Дупнишка популярна каса\"- Пловдив и без съответното разрешение са извършвали банкови сделки. Чрез тях те публично са привлекли на влог различни суми от общо , като са им причинили значителни вреди от неизплатени внесени от тях средства като главници в общ размер на над . Съпрузите Близнакови ще застанат пред съда и за това, че в период от пет години от 2010 до 2015-та, в Дупница десет пъти са извършили сделки с имущество- пари.     Схемата е една и съща- обвиняемият като председател предоставя заем на обвиняемата с цел инвестиция на строителство на сгради. В обвинителния акт е записано още, че от 25 март 2011 до 30 март 2016 в Кюстендил и Пловдив и двамата не са плащали данъци в особено големи размери- 135 702 лв, като са подали неверно попълнени данъчни декларации. По делото са разпитани свидетели, очаква се да бъде определена дата за първо заседание в Окръжен съд- Пловдив.", "date": "2018.12.17", "title": "Дупнишките фараони отиват на съд в Пловдив"}
{"url": "https://www.actualno.com/football/lacio-sevilja-e-golemijat-sblysyk-v-116-finalite-na-liga-evropa-news_712166.html", "text": "  Днес бе изтеглен . Първите мачове ще се играят на 14 февруари, а реваншите са седмица по-късно.     Европейските грандове Арсенал и Челси имат приемливи за тях съперници. Челси ще се изправи срещу отбора на Малмьо, а \"артилеристите\" срещу БАТЕ Борисов. Севилия ще има по-трудна задача, като ще бори за място на 1/8-финалите срещу Лацио в голямото дерби на тази фаза.   Жребият за осминафиналите на надпреварата ще се тегли на 22 февруари, а мачовете ще се играят на 7 и 14 март, като ден по-късно ще се състои и последният жребий за сезона, на който ще се определят четвъртфиналните двойки и потоците за полуфиналите. Финалът на Лига Европа ще се проведе на 29 май на Олимпийския стадион в Баку, Азербайджан.   ", "date": "2018.12.17", "title": "Лацио - Севиля е големият сблъсък в 1/16-финалите на Лига Европа"}
{"url": "https://www.actualno.com/velikotarnovo/sporten-klub-etyr-viktori-2011-specheli-dva-zlatni-medala-ot-turnir-po-borba-news_712133.html", "text": "   Те победиха в състезанията за момчета, като Ашот Погосян е първи в категорията до 57 кг, а Марин Маринов в категорията до 44 кг. Треньорите са доволни – предаде Мирослав Дечев от групата на великотърновските журналисти.     В турнира взеха участие близо 100 състезатели, включително 23-ма от подготвителните групи от 8 клуба. При момчетата надпреварата се състоя между 25 състезатели от 11 спортни клуба, а при децата – между 44 състезатели от 12 спортни клуба. Състезателните борби бяха наблюдавани от семейството и близки на европейския шампион Янчо Патриков, генералния секретар на Българската федерация по борба Валентин Райчев, Рахмат Сукра, Иван Цонов, Георги Калчев, Симеон Щерев, Стефан Николов, Иван Шавов и други.   Спортната проява се проведе на 15-ти декември 2018 г. в залата на комплекс \"Диана\" в София при домакинството на спортен клуб \"Армеец по свободна борба - ЦСКА\". Тя е първата от новия подготвителен сезон за „Етър-Виктори 2011“.", "date": "2018.12.17", "title": "Спортен клуб „Етър Виктори 2011“ спечели два златни медала от турнир по борба "}
{"url": "https://www.actualno.com/koledenduh/82-godishen-naj-vyzrastnijat-uchastnik-v-koleden-kros-vi-v-asenovgrad-news_712041.html", "text": "  82-годишен мъж бе най-възрастният участник, включил се в традиционния Коледен крос в Асеновград. Събитието се провежда за шеста поредна година, а общият брой на ентусиастите бе 110. Най-малкият бегач, след няколкомесечно бебе, бе на 4 г. Участниците, включили се в 5-километровото предизвикателство, бяха не само асеновградчани, а и гости от Пловдив, Първомай, Стара Загора, Димитровград и село Катуница.          Тази година каузата на Коледния крос бе благотворителност в помощ на малката Ева Чолакова, страдаща от \"Сарком на Юинг\" и нуждаеща се от средства за лечение в Германия. Сумата, събрана по време на традиционното за Асеновград събитие, възлиза на близо 400 лева.\r\nСтартът на кроса бе поставен точно в 10:30 ч. на централния площад \"Академик Николай Хайтов\" в града. Трасето, което участниците имаха за задача да преминат, бе с дължина 5 километра - от центъра на Асеновград до НПК Асенова крепост и обратно. Идеята на събитието, чийто инициатори и организатори са Центърът за местни инициативи и развитие–Асеновград и Общината в града, бе основно благотворителна. Точно затова някои от състезателите не тичаха, а просто се разходиха до крайната цел и обратно.\r\nСтуденото време, лекият дъжд и мъглата не попречиха на ентусиастите да се включат в благородната кауза и да помогнат за продължаване лечението на 4-годишната Ева.    ", "date": "2018.12.17", "title": "82-годишен - най-възрастният участник в Коледен крос VI в Асеновград"}
{"url": "https://www.actualno.com/music/legendarnijat-kubanski-kazashki-hor-s-turne-v-pet-grada-v-bylgarija-news_712129.html", "text": "  Най-старият музикално-танцов ансамбъл на Русия - световноизвестният Кубански казашки хор ще направи първото си турне в България през идната година. От 18 до 22 юни легендарните казаци ще пеят в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив.     Кубанският казашки хор е основан в град Екатеринодар - днешен Краснодар, преди 207 години. В определен смисъл Кубанският казашки хор е истински исторически паметник. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. Изпълняват се най-популярните казашки руски и украински песни и танци. Те са отражение на вековната история на една велика патриотична общност - казаците. Повечето от текстовете са за себеотрицанието и жертвоготовността на казака в името на отечеството, за връзката на война с верния му кон, за любовта към родината. Но музиката на ансамбъла е събрала и запечатала и  трагичните събития от времето на Гражданската война, когато казачеството е подложено на гонения, както и на репресиите от 30-те години на миналото столетие, на съветската естетика в изкуството. Изпълненията на хора са грандиозни, емоционални и въодушевяващи.\r\nВ състава на ансамбъла са над 100 души - певци, танцьори и музиканти. Художествен ръководител и главен диригент на хора е народният артист на Русия, Украина, републиките Абхазия, Адигея и Карачево-Черкезия, проф. Виктор Захарченко.\r\nЗа концертите пред българската публика ще дойде пълният състав от певци, музиканти и танцьори и всички солисти. Избрана е програма \"Най-доброто за 200 години\". Сред песните са любимите \"Любо братцы, любо\", \"Ты прости меня, родная\", \"Когда мы были на войне\", \"Распрегайте, хлопцы, кони\" и други емблематични казашки песни.  Хорът е основан на 14 октомври 1811 г. под името Черноморски военен певчески хор, благодарение на усилията на протойерей Кирил Россинский и регент Григорий Гречинский. И досега ансамбълът прави почетни участия в празнични  тържествени литургии и това е особена чест за всеки християнски храм. След 50-годишно съществуване - през 1861 г.съставът е преименуван на Кубански военен певчески хор, като освен участия в църковни богослужения, започва да изпълнява и светски концерти.\r\nС идването на съветския режим започват проблемите на хора. През 1921 г. той е разпуснат, за да бъде съживен отново през 1936 г. от  Григорий Концевич и Яков Тараненко. Година по-късно Концевич е арестуван и разстрелян от властите. Въпреки това хорът се разраства и през 1939 г. в състава му се включва и танцова група. През 1961 г. по инициатива на тогавашния партиен лидер - Никита Хрушчов, ансамбълът отново е разформиран. Повторното възраждане на Кубанския казашки хор става през 1968 г. под ръководството на Сергей Чернобай.\r\nПрез 1974 г. ръководител на ансамбъла става Виктор Захарченко и днес, 40 години по-късно, той продължава да изпълнява тази длъжност. Под негово ръководство на сцената се внасят повече автентични фолклорни елементи. Самият той взима дейно участие в изучаването на казашката култура и събирането на народни песни и стихове. В този период хорът получава и най-големите си признания и почетното звание „Академичен“. А по случай 200-годишния юбилей на името на Кубанския казашки хор е наименуван астероидът 243204 като Кубанхория.    Пълното название на хора е Государственный академический орденов Дружбы народов и святого благоверного великого князя Димитрия Донского I степени Кубанский казачий хор. Българската публика ще има възможността да се наслади на изпълненията на великолепните казашки атамани и кубански красавици благодарение на продуцентска агенция \"БГ Саунд Стейдж\". Билетите ще бъдат пуснати в билетните каси на залите, в мрежата на и на www.eventim.bg.", "date": "2018.12.17", "title": "Легендарният Кубански казашки хор с турне в пет града в България"}
{"url": "https://www.actualno.com/balkani/turcija-podkrepi-novata-armija-na-kosovo-news_712071.html", "text": "  Посолството на Турция в Прищина подкрепи трансформирането на Косовските сили за сигурност (КСС) в Армия на Косово, като посочи, че това е суверенно право на косовската държава, пише скопското електронно издание „Курир“, цитирано от агенция \"Фокус\".     В съобщението от неделя вечерта се изразява очакване, че трансформацията ще бъде осъществена демократично, съгласно Конституцията, и в координация с НАТО и че в бъдеще войската ще бъде в служба на мира в региона.   „Турция като балканска страна и членка на НАТО, която участва в КФОР и КСС, взимайки предвид законите, прието от парламента на Косово на 14 декември за трансформиране на КСС в Армия като суверенно право, а също така счита за подходящи изявленията на косовските авторитети, че процесът на трансформация, който ще трае с години, ще се развива по демократичен начин и ще обхване всички общности в Косово в рамките на Конституцията, в координация с НАТО и по този начин ще допринесе за защита на мира и стабилността и региона“, се казва в съобщението.\r\nДипломатическото представителство на Анкара в Косово посочва, че Турция, „съгласно значението, което придава на мира и стабилността в региона, ще продължи да подкрепя продължаването на диалога Белград – Прищина“.  Медиите в Косово отбелязват, че това е „още една голяма военна сила“ след САЩ, Великобритания, Германия и Франция, която открито подкрепя формирането на Армия на Косово.", "date": "2018.12.17", "title": "Турция подкрепи новата армия на Косово"}
{"url": "https://www.actualno.com/curious/eto-koe-e-idealnoto-sredstvo-za-otslabvane-news_712073.html", "text": "  Експерти от Южна Корея направиха откритието, че черният ориз може да помогне в борбата с излишните килограми и да предотврати затлъстяването.     Научната група е провела изследването с лабораторни мишки с наднормено тегло. По време на експеримента мишките са хранени с черен ориз, предаде БГНЕС.   Учените са установили, че консумацията на черен ориз съкращава натрупаните липиди в черния дроб и мастните тъкани, а също така намалява нивата на холестерин. Следователно той помага да се ликвидират последиците от висококалоричната храна и намалява скоростта, с която трупаме излишните килограми.\r\nИзследователите отбелязват, че в сравнение с белия ориз черният съдържа повече антиоксиданти, белтъци, влакна и по-малко захар. Освен това черният ориз се отличава с по-нисък гликемичен индекс – само 42,3, докато при белия ориз този показател е равен на 64.  Всичко това прави черният ориз напълно диетичен продукт, който позволява за дълго да се утоли чувството за глад без вреда за здравето.", "date": "2018.12.17", "title": "Ето кое е идеалното средство за отслабване"}
{"url": "https://www.actualno.com/society/protest-pred-sgradata-na-kevr-zaradi-ochakvano-poskypvane-na-vodata-news_712132.html", "text": "  Десетки души са се събраха пред сградата на КЕВР в столицата в знак на протест срещу очакваното поскъпване на водата. Това съобщи репортер на . Своеобразният протест беше организирана в социалните мрежи.     Предстоящото поскъпване на водата в редица градове в страната от 1 януари ще бъде тема на открито заседание в Комисията за енергийно и водно регулиране (КЕВР), което е с начален час 13:00.   Най-голям скок е предвиден в Бургас и в София - с 10%. Единствено в Кърджали най-вероятно ще има поевтиняване - с около 1,5%. Очаква се на заседанието да присъства и омбудсманът Мая Манолова.", "date": "2018.12.17", "title": "Протест пред сградата на КЕВР заради очаквано поскъпване на водата"}
{"url": "https://www.actualno.com/plovdiv/deca-ot-plovdiv-pomagat-na-svoi-vrystnici-s-diabet-news_712168.html", "text": "  Малчуганите от детска градина „Светла“ в Пловдив се включиха в благотворителна инициатива в помощ на свои връстници с диабет. Те изработиха коледни играчки, които ще бъдат продадени на благотворителен базар в София. Всички сувенири на коледна тематика са изработени ръчно от децата с помощта на техните родители. В инициативата се включиха общо 6 групи от „Светла“, които сътвориха уникални красоти в полза на болните деца.      Кампанията се осъществява с помощта на районното кметство. Именно затова днес лично кметът Димитър Колев предаде изработените артикули на председателя на Националната асоциация на децата и младите хора с диабет Елисавета Котова, като им пожела успех в начинанието и заяви готовност от страна на района да помагат и в бъдеще на подобни каузи. Елисавета Котова е лично ангажирана с каузата, след като преди години нейната дъщеря развива от диабет като малка. Тогава тя е записана именно в детска градина \"Светла\" и пази мили спомени от всички тук. Днес порасналата вече Мариета също беше в детската градина, като се срещна отново със своите учителки от детството. Коледният базар ще се проведе на 18-ти и 19-ти декември в The Mall София, ниво - 2. Със спечелените средства ще бъдат закупени сензори за измерване на кръвна захар на малки деца с диабет, без необходимост от постоянно убождане. Те ще се използват при най-малките, които вече страдат от диабет – деца от 0 до 5-годишна възраст. Чрез тях родителите следят състоянието на детето си и знаят как да реагират във всеки момент с храна, конкретни дози инсулин и помощ без да се налага да ги бодат с игли. Сензорите са животоспасяващи за най-малките, защото децата в тази възраст все още не могат да говорят добре и да обяснят как се чувстват, а това прави диабетът труден за овладяване. Те не се покриват от Здравната каса и Фонда за лечение на деца, нито се продават в България. Родителите са принудени да ги поръчват от чужбина за своя сметка, като стойността на два сензора, които стигат за един месец, е 240 лева.   Освен на благотворителния базар, всеки желаещ може да помогне с индивидуално дарение към Националната асоциация на децата и младите хора с диабет на следната банкова сметка:                ", "date": "2018.12.17", "title": "Деца от Пловдив помагат на свои връстници с диабет"}
{"url": "https://www.actualno.com/crime/otnovo-masov-boj-v-diskoteka-v-kustendil-news_712084.html", "text": "  Масово сбиване е възникнало през нощта на 15-ти декември пред дискотека в  Кюстендил. Сигналът в полицията е постъпил в 02:14 ч.     Полицейският екип е установил на място 6-ма мъже, трима от тях са задържани с полицейска заповед в ареста на РУ Кюстендил за 24 ч. Участниците в инцидента са на възраст от 20 до 39 години. Повечето от тях са известни на полицията с противозаконни деяния. Двама са настанени в кюстендилската болница с порезни наранявания. По случая е започнато досъдебно производство в РУ Кюстендил, уведомен е дежурен прокурор.   Припомняме, че миналата седмица , в кюстендилска дискотека, възникна побой между няколко мъже. Тогава един от участниците отправил закани за убийство чрез запалване към единия от служителите на реда, нанесъл му и удари.", "date": "2018.12.17", "title": "Отново масов бой в дискотека в Кюстендил"}
{"url": "https://www.actualno.com/pleven/sydyt-v-pleven-gleda-delo-sreshtu-24-godishna-bylgarka-obvinena-ot-avstrijskata-prokuratura-news_712106.html", "text": "  Плевенската окръжна прокуратура внесе в съда обвинителен акт срещу 24-годишна българка за извършени кражби и за ползване на чужди банкоматни карти в Австрия. Досъдебното производство е проведено по приет трансфер на наказателно производство на прокуратурата в австрийския град Линц, съобщиха днес от държавното обвинение.     Обвиняемата Д.К. вече е осъждана за извършени от нея престъпления – опити за кражба в Испания и в Холандия. На 29 септември м.г. тя била в шопинг-мол „Плюс–сити“, в град Пашинг, Австрия. По същото време там била и 73-годишната К.Р. Възрастната жена носела раница на гърба си. Д. К. се приближила и без жертвата да разбере взела от раницата й портмоне. В него имало електронна карта за социално осигуряване и банкоматна карта. Още същият ден нашенката два пъти теглила пари от задигнатата банкоматна карта – първо 500 евро, а след това още 2500 евро, твърди прокуратурата.   Второто обвинение е за престъпление, извършено на 13 октомври 2017 г. Д. К. била в супермаркет „Меркурмаркет“ в град Обералм, Австрия. По същото време в магазина била 84-годишната А.Б., която плащала направени от нея покупки. След като старицата прибрала в чантата портмонето си, обвиняемата се приближила и го откраднала. В него имало 150 евро, здравно-осигурителна карта и банкоматна карта. На другия ден Д.К. използвала банкоматната карта в  Залцбург и изтеглила 400 евро.\r\nПредстои насрочване на делото за разглеждане от съда.  ", "date": "2018.12.17", "title": "Съдът в Плевен гледа дело срещу 24-годишна българка, обвинена от австрийската прокуратура"}
{"url": "https://www.actualno.com/balkani/aleksandyr-vuchich-shte-otide-na-izvynrednoto-zasedanie-na-syveta-za-sigurnost-na-oon-news_711991.html", "text": "  Държавният глава на Сърбия Александър Вучич обяви, че ще отпътува за Ню Йорк за извънредното заседание на Съвета за сигурност на ООН днес, за да обсъди решението на Косово за създаване на войска – независимо дали това ще се случи при затворени врати, предава Радио „Свободна Европа“ в македонската си редакция. Провеждането на заседанието е по искане на властите в Белград.     \"Ще отида лично на това заседание независимо от това, дали ще бъде открито или закрито. Ще разкажа цялата истина - колко много усилия и енергия сме положили за постигане на компромис и колко много останалите не искаха това да се случи. Това ще кажа в лицето на онези, които търсеха от нас компромисно решение\", каза Вучич пред \"ТВ Първа\".   Според него властите в Прищина на практика затварят врата за преговорите. \"Компромисното решение е единственото спасение за Сърбия, но в момента сме много далеч от него. В момента дори не се преговаря за него\", каза още сръбският президент.\r\nПарламентът на Косово гласува за продължаване на диалога. Решението  освен всичко друго предвижда създаването на нова държавна делегация за  диалог със Сърбия.  ", "date": "2018.12.17", "title": "Александър Вучич ще отиде на извънредното заседание на Съвета за сигурност на ООН"}
{"url": "https://www.actualno.com/viewpoint/obichajnijat-vypros-tova-moje-li-da-stane-v-normalna-dyrjava-news_712076.html", "text": "  Често си задаваме този въпрос, а поводите са какви ли не. От поредната далавера с обществена поръчка, през продажбите на български паспорти, поредният абсурден закон и какво ли още не.     Понякога преувеличаваме и преекспонираме в желанието си да подсилим ефекта на доводите си. Но наистина има нещо, което е типично за нас българите и трудно може да се опровергае. Наскоро излезе проучване, в което мнозинството шофьори си признават, че нарушават правилата за движение по пътищата постоянно, но рядко са санкционирани за това, което е доста показателен пример. Но не това е темата, на която искам да се спра днес. Става дума за нещо далеч по просто и наглед маловажно.\r\nА именно провеждането на един футболен мач. Това обаче е огледален пример за тоталното неуважение към правилата, което битува и в държавата. Става дума за двубоят от Първа професионална лига между ЦСКА и Ботев Пловдив. Както личи от снимката, теренът видимо не позволява нормалното протичане на футболна среща.  Решението е наглед просто и ясно. Двубоят да се отложи за друг ден, в който условията ще подобават за футболен мач, а не за нещо средно между хокей на лед и водна топка. Но познайте какво - отговорните фактори в лицето на съдии, делегати и представители на клубовете настояха двубоят да се проведе.\r\nНа домакините беше даден още час, за да приведат терена в състояние, което позволява въобще да се играе и с помощта на феновете, които хванаха лопатите, това все пак се случи. Въпреки риска за здравето на футболистите да играят при тези условия и мъчението на феновете, които все пак бяха там и мръзнаха в продължение на часове. Съвсем естествено, резултатът беше трима контузени футболисти след срещата, а първият гол за домакините падна след куриозно отскачане на топката от непочистена част на терена.\r\nВ крайна сметка ЦСКА спечели двубоя с 2:1. Редно е да се запитаме обаче, защо за пореден път не беше взето решение в полза на футбола и срещата не се пренасрочи за по-подходящи условия за провеждането й. Тук могат да се зададат и по-сериозни въпроси, касаещи формата на първенството и дали в средата на декември времето позволява да се играе футбол, липсата на отопление на терените и условия по стадионите.    Причините са до болка ясни - в родното футболно първенство не е важен футболът. Затова мачове се играят при безумни условия, шампионът е ясен предварително, а черно тото \"всички са виждали, но няма\". Защото приоритетите са други. Не е важна играта, здравето на футболистите и феновете. Важно е келепир да има, клубовете да играят успешно ролята на перачница на пари и залозите да носят добри печалби. А ако някой възроптае, има си и клубове-фантоми, които да крепят системата. И така футболът ни се превърна в огледален образ на държавата - далавера за олигарси и чиновници, а за нас горчилката да сме избутани в ъгъла и да гледаме отблизо поредното... зрелище.", "date": "2018.12.17", "title": "Обичайният въпрос - това може ли да стане в нормална държава?"}
{"url": "https://www.actualno.com/crime/jena-zagina-pri-katastrofa-v-syedinenie-news_712078.html", "text": "  60-годишна жена загина на място при катастрофа в град Съединение.     Инцидентът е станал в тъмната част на деня в неделя, около 18:30 часа.   Лек автомобил БМВ с 39-годишен водач е блъснал жената на ул. \"Шести септември\", екипът на Спешна помощ, отзовал се веднага на място, само е констатирал смъртта ѝ.\r\nНяма данни за употреба на алкохол и наркотични вещества от водача, той е задържан за 24 часа в полицията. Причините и обстоятелствата около удара се изясняват в досъдебно производство.  ", "date": "2018.12.17", "title": "Жена загина при катастрофа в Съединение"}
{"url": "https://www.actualno.com/koledenduh/obshtina-vraca-razdade-nagradi-za-naj-krasiva-koledna-ukrasa-news_712107.html", "text": "  Награди в конкурса за „Най-красива коледна украса“ раздаде Община Враца. Призовете бяха в 4 категории, като имаше и поощрителни награди. Първите места заеха хотелски комплекс „Чайка“ и ДГ „Европейчета“.     Награди получиха украсите на частни домове в Бистрец и на Червения площад, както и вход „З“ на блок намиращ се на улица „Генерал Гурко“. С награда бе отличена и украсата на проект „Стимул“, както и търговски обекти.\r\nОсвен почетен плакет представителите на най-красиво украсените сгради получиха и парични награди, с които да подготвят още по-пищна коледна украса догодина.  ", "date": "2018.12.17", "title": "Община Враца раздаде награди за най-красива Коледна украса"}
{"url": "https://www.actualno.com/crime/dva-etaja-ot-kyshta-izgorjaha-v-kustendilsko-news_712086.html", "text": "  Три пожара с материални загуби са гасили екипи на РСПБЗН в Кюстендилско в края на миналата седмица, предаде кореспондентът на .     В Кюстендил небрежно боравене с открит огън е причина за пожар в частен имот, изгорели са моторен трион, сенокосачка и велосипед. Вчера в Дупница призори е възникнал пожар в апартамент. 86-годишният собственик е настанен в дупнишка болница с леки изгаряния и обгазяване. Изгоряло е домакинско имущество. Пожарът е тръгнал от печка на твърдо гориво.   Пожарът в с. Тополница е възникнал снощи – малко преди 19:00 ч. Унищожени са 120 кв. м покривна конструкция, 2 етажа от къщата, мебели, бяла, черна и компютърна техника, мотоциклет. Пожарът е гасен от 2 противопожарни екипа на РСПБЗН – Дупница, спасени са 2 пристройки и навес. Няма пострадали хора, предаде Катя Табачка - говорител на ОДМВР - Кюстендил, за .", "date": "2018.12.17", "title": "Два етажа от къща изгоряха в Кюстендилско"}
{"url": "https://www.actualno.com/scene/v-navecherieto-na-2019-g-balet-arabesk-predstavja-dva-ot-naj-uspeshnite-si-spektakyla-news_711838.html", "text": "  Балет „Арабеск” представя  два от най-успешните и играни спектакъла, които взривяват публиката не само в България, но и на всички световни сцени - «Carmina Burana»  и  „Болеро“ – станали визитна картичка на балет «Арабеск»       Музика –   Хореография – Костюми – Солисти:     „Кармина Бурана” бе поставена специално от творческия екип за турнето на Балет „Арабеск” в САЩ, където изправи на крака четири хилядните задокеански зали със своето изпълнение.\r\nСега публиката може да види блестящото изпълнение на танцьорите, които с цялото богатство на своята съвременна чувствителност улавят с телата си ироничността на ситуацията, в която човекът живее с вярата, че е господар на живота си, докато е направляван и манипулиран от прищевките на Съдбата - Съдбата, която ту издига, ту убива, утешава с напразни надежди и върти колелото на човешкия живот. Музика:    Хореография: Художник на костюмите: Солисти: Във втората част от вечерта публиката ще може да се наслади на невероятните  ритми в музиката на Морис Равел  и на изпълнението на артистите от балет  «Арабеск» в спектакъла «Болеро».\r\n«БОЛЕРО» е един от емблематичните спектакли на балет «Арабеск», останали в наследство от голямата хореографка и директор на трупата Маргарита Арнаудова. «БОЛЕРО» е един от най-играните спектакли, останал в репертоара на балет «Арабеск». Той винаги е присъствал в афиша на балета, когато гостува със свои програми не само в страната, но и почти във всички задгранични турнета.\r\n„Болеро” носи силно изразена програмност и впечатляваща атмосфера, където балетното движение е стилизирано в ритъма на испанския танц. Заслуга за експресивната колоритност на танца има и  полифоничността в хореографията на Маргарита Арнаудова.", "date": "2018.12.17", "title": "В навечерието на 2019 г. балет \"Арабеск\" представя два от най-успешните си спектакъла"}
{"url": "https://www.actualno.com/plovdiv/uchenici-i-studenti-se-obedinjavat-v-blagotvoritelen-bazar-v-pomosht-na-detska-onkohematologija-news_712043.html", "text": "  Благотворителен коледен базар в помощ на Детската онкохематология в УМБАЛ „Свети Георги“ в Пловдив организират студенти от Пловдивския университет „Паисий Хилендарски“ и ученици от няколко училища в областния град.     Инициативата ще се състои в два дни - днес (17.12.18 г.) и утре (18.12.18 г.). Събитието вече се е превърнало в традиция и ще се проведе за девета поредна година. На базара ще бъдат представени ястия, вдъхновени от традиционната кухнята на България, Русия и Китай. Предложени на посетителите ще бъдат и ръчно изработени украси и картички. А с още изненади ще се включат и студенти русисти, средношколци от Национална търговска гимназия, ХГ „Свети Свети Кирил и Методий“ и ФЕГ „Антоан дьо Сент-Екзюпери“, както и много приятели на Центъра за руски език и култура и Класна стая „Конфуций“ към Повдивския университет.   Всеки, който има желание да подкрепи безвъзмездната благотворителна акция, може да открие базара на две площадки. Едната зона ще бъде в централното фоайе в Нова сграда на ПУ „Паисий Хилендарски“, намираща се на булевард „България“ №236 в Пловдив. Другата ще е в бистро „Ф10“, разположено в Ректората на университета.", "date": "2018.12.17", "title": "Ученици и студенти се обединяват в благотворителен базар в помощ на Детска онкохематология"}
{"url": "https://www.actualno.com/curious/ne-ne-onazi-e-naj-drevnata-profesija-news_712045.html", "text": "  Въпреки едни други твърдения се оказва, че шаманизмът е най-древната професия, откриха американски учени.     Изследователят от Харвардското училище за изкуства и наука Мануир Сингх отбелязва, че древните племена са били убедени, че шаманите могат да управляват времето, да осигуряват успех по време на лов, да лекуват болести. Магьосниците са представлявали особена класа, която се е ползвала с власт и уважение.   Преди да станеш пълноправен шаман, човек е трябвало да премине през специален обред на инициация, който е включвал редица сложни процедури. Този етап е начертавал своеобразна разделителна линия между „посветения“ и останалите представители на племето, а също така е утвърждавал правото на шамана да прави магии, предаде БГНЕС.\r\nСпоред Сингх именно инициацията отличава шаманизма от другите видове дейност, които са били достъпни за всички.  ", "date": "2018.12.17", "title": "Не, не онази е най-древната професия"}
{"url": "https://www.actualno.com/sofia/gradskijat-transport-v-sofija-se-dviji-sys-zakysnenie-news_712072.html", "text": "  Обичайно натоварен е трафикът в столицата, градският транспорт се движи с 5 мин. закъснение, а по натоварените участъци с до 10 мин. Това каза главният диспечер от Центъра за градска мобилност Мартин Георгиев в интервю за радио „Фокус“.     „Интензивен е трафикът в централна градска част по бул. „Васил Левски“ до бул. „Дондуков“, през паметника на Васил Левски, Софийският университет до „Петте кьошета“. Освен това по ул. „Опълченска“ и бул. „Константин Величков“ движението също е натоварено, както и по бул. „Сливница“ и „Александър Стамболийски“.   Обичайно натоварено е по бул.“Прага“ и бул. „Иван Гешов“, добави главният диспечер. Мартин Георгиев призова шофьорите да се движат с повишено внимание и с автомобили подготвени за зимни условия.", "date": "2018.12.17", "title": "Градският транспорт в София се движи със закъснение"}
{"url": "https://www.actualno.com/society/zapochva-prodajbata-na-elektronni-vinetki-news_712014.html", "text": "  Точно в 14:00 часа започва продажбата на електронни винетки през сайта bgtoll.bg, през мобилно приложение и през терминали за самотаксуване.     Директорът на „Националното ТОЛ управление“ Антон Антнов, експертът към АПИ проф. Олег Асенов и инж. Веселен Давидов, член на УС на АПИ ще направят демонстрация пред медии, за да разяснят как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането й, съобщиха от АПИ.   Цените на всички видове електронни винетки остават същите. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка – уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват. Най-изгодна за шофьорите е годишната винетка, тя струва на водача по 26 стотинки на ден за ползване на цялата пътна мрежа.\r\nЧрез 500 терминала за самотаксуване също ще може да се купуват е-винетки. Те ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.  ", "date": "2018.12.17", "title": "Започва продажбата на електронни винетки "}
{"url": "https://www.actualno.com/smolyan/25-mln-lv-zaem-shte-tegli-devin-za-razplashtane-na-stari-zadyljenija-news_712044.html", "text": "  Заем в размер на 2,5 млн лева ще тегли община Девин, съобщи пред гражданите кметът на града Красимир Даскалов по време на публичния си отчет за времето на трите години управление. С 1 350 000 лева ще бъдат разплатени останали стари задължения към фирми, изпълнили възложени поръчки. Останалите 1 150 000 лева са предвидени за финансиране на инвестиционни проекти, в полза на местната общност.     Средствата ще бъдат ползвани за ремонт на Детско отделение в местната болница. Освен това, се изготвя и проект за саниране на сградата. Ремонтиран ще бъде и покривът, водата от Беденски бани ще бъде въведена вътре в болницата. Ще се монтира и нова отоплителна инсталация, с което се очаква да намалеят значително разходите за отопление. Планира се, след ремонта, да се разшили и обемът от дейности, извършвани в девинското лечебно заведение. Подменено ще бъде уличното осветление във всички населени места в общината. Планирани е да се поставят енергоспестяващи лампи, като по този начин ще се намали разходът за електроенергия почти наполовина.   Ще бъде извършен основен ремонт и реконструкция на бившия Градски басейн. Обектът ще бъде превърнат в общинска минерална баня. За целта ще се изградят по-малък басейн и сграда с два сектора за мъжки и дамски бани. Целта е да се ползва за лечебни нужди с почти символични цени. Предвидена е и рехабилитация и реконструкция на улица \"Планинско цвете\" в квартал \"Настан\", където живеят над 100 души. По думите на кмета на Девин, тя никога не е била асфалтирана, което ограничава достъпът на линейки и пожарни автомобили до къщите. А сметосъбирането се извършва с леки коли, тъй като и специализираният камион не може да премине през улицата.\r\nС целеви средства от държавния бюджет пък се планира извършване на цялостен ремонт на главната улица в града. Според проекта, в центъра ще бъдат разположени пеещи и светещи водни съоръжения и фонтани. Саниране, подмяна на дограма, ремонт на покрива и изграждане на нова отоплителна инсталация на метан се предвижда в Дома на културата, където към момента е студено и посетителите на всички мероприятия през зимата се налага да стоят облечени с дебели връхни дрехи.  Друг проект, който предстои да стартира през идната пролет, касае изграждане на нов гробищен парк, в рамките на който ще бъдат изградени два молитвени храма - християнски и мюсюлмански. Те ще бъдат свързани помежду си с чешма - символ на добросъседството и помирението, в които живеят местните жители от двете религии. Със средства по програма за развитие на селските райони, съфинансирана от Европейския земеделски фонд ще бъде рехабилитирана отсечка с дължина около 12,5 километра - от град Девин до местността Лисичово. Планира се и рехабилитация на пътя от село Михалково до Кричим. За този проект е сключено споразумение с ангажираните ръководни лица, според което повечето от наеманите работници да бъдат жители на община Девин. Освен това, част от изрязаният асфалт от община Кричим ще бъде предоставен на община Девин и след преработката  му ще бъде ползван за настилка на пътните участъци между Михалково - Чуреково и за пътя към село Кестен.   За три години Девин е разплатил около 4 000 000 лева задължения, а през 2018 г. е отпаднал от списъка на Министерството на финансите с общините в затруднено финансово положение. За справка, към настоящия момент жителите на община Девин наброяват 14 000 души, а само за града са около 7 000 души.    ", "date": "2018.12.17", "title": " 2,5 млн лв. заем ще тегли Девин за разплащане на стари задължения"}
{"url": "https://www.actualno.com/asenovgrad/postavjaneto-na-predpazna-ograda-na-metoha-v-asenovgrad-se-bavi-zaradi-dyrjavata-news_711440.html", "text": "  Община Асеновград чака държавата, за да постави предпазно ограждение на площадката в местността \"Метоха\", откъдето падна дете и загина на място. Трагичният инцидент се случи преди около година, а до този момент все още не са предприети мерки по обезопасяване на мястото. Обектът е включен в Инвестиционната програма на Асеновград за 2018 г. Но тъй като местността попада в списъка с национални паметници се изисква съгласуване с Националния институт по паметници на културата.      Така, в едно изречение кметът на града доктор Емил Караиванов отговори на поставения на дневен ред от журналисти въпрос защо все още не е поставена предпазна ограда при площадката. Припомняме, че още в началото на тази година, почти веднага след инцидента, от местната управа посочиха, че са отделени средства в размер на около 25 000 лева.   По същия начин стои и въпросът с нуждата от спешен ремонт на \"Караалановото училище\" в Асеновград, което също е паметник на културата и продължава да се руши все повече. За този обект в Инвестиционната програма е заложена сумата от около 50 000 лева. Ако ремонтните дейности не стартират скоро съществува опасност да се срути и загуби още една ценност от наследството на някогашна Станимака, алармират притеснени асеновградчани.\r\n\"Тези процедури често са тромави. За съжаление понякога се стига до ситуации, в които губим паметници на културата, те биват разрушавани или недобре обслужвани. В конкретния случай на \"Метоха\", за съжаление, имаше и човешка жертва, а и ние не можем да поставим предпазни заграждения в нарушение на закона.\", заяви пред медии кметът на Асеновград.  ", "date": "2018.12.17", "title": "Поставянето на предпазна ограда на \"Метоха\" в Асеновград се бави заради държавата?"}
{"url": "https://www.actualno.com/chronicles/ubit-e-trajcho-kostov-news_711812.html", "text": "  Трайчо Костов Джунев (1897 – 1949) е влиятелен български политик от Българската комунистическа партия.     Той е сред водещите дейци в партията, участник в нелегалната борба и партизанското движение. Член на политбюро, секретар на ЦК на БКП. Заместник-председател на Министерския съвет в няколко поредни правителства (1946 – 1949). Активен участник в репресиите през 1944 – 1949 г. и един от създателите на т. нар. Народен съд, Трайчо Костов сам става жертва на режима и при една от чистките в БКП, след показен политически процес през 1949 г. е осъден на смърт и обесен на 16 срещу 17 декември същата година. Посмъртно е реабилитиран.\r\nНароден представител е в XXVI Обикновено народно събрание (1945 – 1946) и в VI Велико Народно събрание (1946 – 1949).   Трайчо Костов е роден на 17 юни 1897 г. в град София в многодетно семейство на огняр от локомотивно депо. Завършва Първа софийска класическа гимназия с отличие. Негови съученици в една от най-елитните гимназии в Царство България са бъдещият секретар на цар Борис III – Станислав Балан и бъдещият известен полицейски началник Никола Гешев.  Постъпва в Юридическия факултет на Софийския университет „Св. Климент Охридски“ и започва да учи право, но прекъсва учението във връзка с началото на Първата световна война. Завършва школа за запасни офицери и след 1916 г. участва във войната. Изпратен е на фронта, където командва взвод.\r\nСлед войната работи като стенограф в Народното събрание и възобновява учението в университета. От 1920 г. участва в дейността на БРП (т.с.). По време на режима на Александър Цанков през 1924 г. е арестуван и осъден на 8 години затвор за участие в издаването на „Работнически вестник“ и разпространение на комунистически печат.\r\nПрез 1929 г. е амнистиран от правителството на Андрей Ляпчев и заминава за Съветския съюз, където става член на Всесъюзната комунистическа партия (болшевики) и работи в апарата на Коминтерна. Преминава курс на лечение в кримски санаториум. Продължително време се счита за втория човек в партията след Георги Димитров. Завръща се тайно в България за кратко през 1931 – 1932 и 1935 – 1936 с партийни мисии, а през 1938 – окончателно.    Между 1931 – 1945 г. е член на ЦК на БРП (т.с.). От 1937 г. е секретар на ЦК на БРП (т.с.). Редактира партийните издания „Работническо-селско знаме“, „Работнически вестник“ (впоследствие „Работническо дело“).   През 1942 г. след провала на ЦК е арестуван и осъден на доживотен затвор, като ръководител на БРП (т.с.). Според неговия съученик Станислав Балан (тогава секретар на цар Борис III), той не получава смъртна присъда заради неговото застъпничество пред монарха. При Балан отиват близки на подсъдимия Трайчо Костов и го молят за това. Той разказва за него на държавния глава по време на екскурзия до връх Мусала след като царят пръв изразява притеснение за многото смъртни присъди, които се искат на процеса. Същия ден Борис III казва: „Между другото, човекът няма да бъде осъден на смърт. Ще получи присъда, но войната скоро ще свърши и той ще излезе...“. Освободен е след като идва на власт прокомунистическото правителство на Отечествения фронт на 9 септември 1944 г. След 9 септември 1944 г., в отсъствието на Георги Димитров, Костов е основната политическа фигура на БРП (к.) като неин политически секретар. Член е и на ПБ на ЦК на БРП (к.) от 27 февруари 1945 г.\r\nОрганизира политическата кампания срещу противниците на комунистите и играе важна роля в разгрома на опозицията. Той ръководи политическите убийства в първите месеци след преврата и организирането на т.нар. Народен съд. В началото на 1945 г. пише до Георги Димитров:   „Готов е Законопроектът за Народния съд. Приета е най-кратката процедура, но докато започне да действа, ще мине известно време. Това може да бъде използувано за негласна ликвидация на най-злостните врагове, което се провежда от нашите вътрешни тройки.“   Костов носи голяма вина за убийствата на хиляди невинни българи, веднага след 9 септември 1944 г. Той ги одобрява и даже санкционира. На 20 януари 1945 г. на заседание на ПБ на ЦК на БРП (к.), което обсъжда присъдите на Народния съд, Костов настоява за максимално повече смъртни присъди  .      \r\nПрез март 1946 година Трайчо Костов е отстранен от ключовия си пост на политически секретар на ЦК на БКП и става подпредседател на Министерския съвет, министър на електрификацията и председател на Съвета на стопанските министерства.\r\nСкоро след това машината на терора, в която той участва лично, се задейства и срещу него. През 1948 – 1949 г. влиза в конфликт със съветското правителство и лично с Йосиф Сталин във връзка с предаването на информация, която е държавна тайна и със Съветско-българското стопанско споразумение. Въпреки заявленията му, че „от някои държави ние нямаме тайни“, съветските власти и лично Сталин смятат, че той укрива от тях информация за цените, по които България изнася стоки за трети страни, спазвайки закона за държавната тайна. Поради това на международна среща в Москва, на която се обсъждат въпроси за федерацията, Костов прекъсва обсъждането и изразява на Й. В. Сталин съжаление по повод на неравните, вредни за неговата страна пунктове на българо-съветския икономически договор. Недоволства от цените, по които СССР изкупува българския тютюн. Опитва се да вземе мерки за отстояване на икономическите интереси на България, провеждайки относително самостоятелна ценова политика във външно-икономическите връзки. Така предизвиква рязко недоволство на Сталин, който му казва в лицето: „Жулик!“ (Мошеник!) С това съдбата му е предрешена.\r\nВ хода на предприетата от СССР кампания против югославските комунисти и „титовисти“ Пленумът на ЦК на БКП от 27.3.1949 г. обвинява Трайчо Костов в антисъветска дейност (макар че той винаги е бил убеден сталинист и последователен противник на Йосип Броз Тито) и взима решение да бъде отстранен от състава на Политбюро на ЦК и от правителството. Костов е снет от постовете, които заема (заместник-председател на Министерския съвет и председател на Комитета по стопански и финансови въпроси) и е назначен за директор на Народната библиотека „Кирил и Методий“. На 10 юни е арестуван, а на 11 юни същата година е изключен от ЦК на БКП. Заедно с него са арестувани около 200 души, от които са избрани подсъдими за фалшифициран показен процес. На 7 декември 1949 г. във Военния клуб (ЦДНА) започва съдебният процес срещу него, изцяло скалъпен в Москва, по заповед на Сталин и Берия. Обвинението ръководи министърът на правосъдието Минчо Нейчев и министърът на вътрешните работи Руси Христозов. За помощ в организацията на процеса от СССР в България са насочени видните функционери на МГБ полковник Михаил Тимофеевич Лихачов и полковник Лев Леонидович Шварцман[8]. Един от главните свидетели на обвинението е Андрей Праматаров, бивш ръководител на разузнаването и контрразузнаването в царска България, сподвижник на Никола Гешев[9]. Свидетели на процеса са Титко Черноколев, Йордан Катранджиев, Георги Мадолев, Христо Калайджиев и Дончо Лисийски [10]. Трайчо Костов е обвинен в антипартийна дейност, заговорничество с Тито, шпионаж в полза на британското разузнаване и атентурна дейност за „капиталистически държави“ с оглед на това, че през 1942 г. от 6 подсъдими трима получават смъртни присъди, а той не, без да се отчита застъпничеството за това пред царя на неговия съученик Станислав Балан, който въпреки настояването на обвиняемия не е призован като свидетел. За всичко това Костов набързо е осъден на смърт. При произнасянето на присъдата той отрича вината си и изтръгнатите с мъчения самопризнания, а накрая е насилствено изведен от залата, докато пледира своята невинност.\r\nТрайчо Костов е обесен в 2.30 часа в нощта на 16 срещу 17 декември 1949 година в Централния софийски затвор в присъствието на прокурора Тодор Цаков, служителя на Върховния съд Петър Петков и служители на затвора – директора Георги Тасев, поддиректора Нисим Пинкас и лекаря Димитър Раев.", "date": "2018.12.17", "title": "Убит е Трайчо Костов"}
{"url": "https://www.actualno.com/society/novini-ili-novini-kartinata-na-pechata-za-17-dekemvri-news_712039.html", "text": "   В първия работен след силния снеговалеж, вероятно главната тема в медиите ще бъде състоянието по пътищата и градския транспорт в големите градове. Ето какви са основните теми във вестниците преди да ни е затрупал снегът.       Вестникът обръща внимание на проблем, че въпреки взетите мерки, като спирането на социалните помощи, отсъствията на учениците е проблем, който се задълбочава, показва проучване на PISA. 44.7% от децата в девети клас у нас са пропуснали поне един цял ден от училище в двете седмици, показват резултати предшестващи изследването. Друг акцент в изданието е протакането на спешната среща при министъра на правосъдието Цецка Цачева, на която трябваше да бъдат обсъдени кошмарните условия в арестите в страната.   Медията е избрала за водеща тема, че младите българи масово предпочитат по-лесния начин, като остават в бащиния дом почти до 30-годишната си възраст. Друга водеща новина е свързана със здравословното състояние на ген. Кирчо Киров. Вестникът информира, че бившият разузнавач е получил микроинсулт. Поради тази причина делото пред ВКС, в което той е обвинен за присвояването на 5 млн. лв., се отлага за 14 февруари 2019 година. Вестникът алармира, че в страната има 286 складове с отровни вещества, които представляват опасност. За унищожаването им ще са необходими милиони. Изданието представя и ректора на НАТФИЗ \"Кръстьо Сарафов\", който изразява мнението, че академията се е превърнала в институция от международно значение.     Вестникът обръща внимание на обстановката по пътищата след силния снеговалеж. Въпреки изкараната техника голяма част от страна се оказа блокирана. Движението по пътя Кюстендил-Дупница беше затворено. Автобус пък аварира в Конявската планина. Изданието акцентира и върху климатичните промени с интервю на проф. Едуар Бар, световноизвестен климатолог и ръководител на катедра \"Климат и еволюция на океаните\" в Collège de France. По думите му през последните 100 години морското равнище се е повишило с 20 см. Годишно покачването е по около 3 мм, а една трета от причините е, че океанът, който се затопля уголемява обема си.", "date": "2018.12.17", "title": "Новини или Novini - картината на печата за 17 декември "}
{"url": "https://www.actualno.com/society/tochno-za-sriva-na-tyrgovskija-registyr-po-visoki-premii-za-postignati-rezultati-news_712032.html", "text": "  Премиите за постигнати резултати, които се дават на всеки три месеца в Агенцията по вписванията (както и във всички чиновнически институции по принцип), са се увеличили един път и половина през третото тримесечие на тази година. , твърди в. \" \" на база получена справка по Закона за достъп до обществена информация (ЗДОИ). Припомняме, че през август стана сривът на , който стоя офлайн почти три седмици, а точно Агенцията по вписванията отговаря за поддръжката му.     Значителното увеличение идва, след като през август Габриела Козарева оглави агенцията заради скандала със срива на Търговския регистър. Тя лиши от премии само трима души, които според нея били пряко отговорни за рухването на системата. Преди това допълнително заплащане не е имало за над 30 души от агенцията.   Числата са красноречиви - за периода януари-март на 511 служители, в това число и на тогавашния шеф на агенцията Зорница Даскалова, са платени плюс . 30 души са останали без бонус. Най-голямата сума е 2067 лв., а най-малката - 33 лв.\r\nОт април до юни за добре свършена работа са раздадени плюс . Премии са получили 519 служители, включително директорът. 27 души са оставени без допълнително заплащане. Най-големият бонус е 2390 лв., а най-скромният - 39 лв.  За сравнение в разгара на кризата от юли до септември бяха раздадени . 4805 лв. е най-високият бонус, а най-ниският е над 200 лв. Парите били икономии от незаети щатове и използвани болнични. Инспекторатът на Министерството на правосъдието не откри проблем, но и досега не е ясно кой поименно е виновен за срива на Търговския регистър.\r\nНад 118 млн. лв. са си раздали като допълнително материално стимулиране ”за постигнати резултати” тази година министерствата и подчинените им агенции и комисии, съобщи депутатът от БСП Драгомир Стойнев миналата седмица. Най-много пари са получили в Министерството на финансите – близо 43,5 млн. лв.   ", "date": "2018.12.17", "title": "Точно за срива на Търговския регистър - по-високи премии за \"постигнати резултати\""}
{"url": "https://www.actualno.com/education/otsystvijata-i-zakysnenijata-za-chas-veche-udrjat-mnogo-seriozno-po-gramotnostta-news_712033.html", "text": "  България вече е в топ 10 от общо 58 държави в класацията по отношение на отсъствията и бягствата от час и този феномен вече е сериозен проблем по отношение на качеството на образованието. Това е един от изводите в допълнителните анализи, съпътстващи престижното международно изследване на грамотността PISA 2015, това остава като изводи и в PISA2018, пише в. \" \".      . От тях 31.2% са отсъствали един или два дни, 6.1% - 3 или 4 дни, а 7.4% - повече от 5 дни. В групата на страните, за които отсъствията представляват сериозен проблем за образователната система, са още Черна гора, Италия, Уругвай, Доминиканската република, Словакия, Бразилия, Турция, Колумбия и Катар. При тях над 40% от учениците са заявили, че са пропуснали поне един ден от училище през последните две седмици преди проучването.   Подобни са данните за учениците, които са пропуснали някои учебни часове  в предходните за провеждането на PISA две седмици. 47.5% от българските  ученици признават, че са избягали от час в двуседмичния период,  предхождащ PISA, като в България разликата между училищата с ученици от  по-неблагоприятна и по-благоприятна социокултурна среда е най-голяма от  всички участващи в PISA страни - 21.5%. Ако тези ученици бяха посещавали  всички часове, резултатите по природни науки за България вероятно щяха  да бъдат с 43 точки повече или с 23 точки повече, ако се отчетат  социално-икономическите и културните различия на учениците, според  проучване, направено в България.\r\n15-годишните ученици у нас твърдо държат последните места в ЕС по  резултати. 41% от деветокласниците ни са функционално неграмотни и нямат  елементарни четивни умения, 42% са под критичния минимум знания и  умения по математика, а 37.9% са с драстични пропуски в подготовката по  природни науки. Особено тревожно у нас е това, че за три години - в  периода от PISA 2012  до PISA 2015, целодневните отсъствия в българските  училища са нараснали  с 20%.   . В тези страни отсъствията в училищата, в които преобладават младежи с неблагоприятно социално-икономическо положение, са с 14% до 15% повече, отколкото в останалите учебни заведения. .\r\nЗначителен е и делът на родните ученици, които често закъсняват за час - 56% са правили това поне веднъж, което е с 10% повече от средното за ОИСР, но все пак има намаление от близо 3% в сравнение с PISA 2012. Закъсненията, подобно на бягствата от час, силно влияят върху постиженията на учениците - българските ученици биха имали по природни науки с 33 точки повече или с 15 точки повече, ако се отчете социалноикономическото положение на учениците.   ", "date": "2018.12.17", "title": "Отсъствията и закъсненията за час вече удрят много сериозно по грамотността"}
{"url": "https://www.actualno.com/analysis/euobserver-otnovo-proverki-za-bylgarija-tozi-pyt-zaradi-turski-potok-news_712022.html", "text": "  България е изправена пред нови проверки от страна на ЕС заради проекта за свързване на \"Турски поток\" с българската газопреносна система. Какви са са перспективите за проекта разглежда Андрю Ритман от EUObserver.     Еврокомисарят Марош Шефчович увери, че Еврокомисията \"няма да подкрепи плана\", ако новата тръба не съответства на Третия либерализационен пакет т.е. ако няма достъп на трети страни до тръбата. При това, добави той, Еврокомисията ще \"реагира в съответствие със своите пълномощия\", ако България подкопае енергийната сигурност на ЕС.   Според автора на EUObserver България иска да построи 484-километров тръбопровод, който да се свърже с \"Турски поток 2\" (тръбата, предназначена за внос в Европа) и проблемът е дали руският газ няма директно, чрез транзит, да заобикаля Украйна, каквито опасения има за \"Северен поток 2\". \"Северен поток 2\" трябва да преминава през Балтийско море и ще позволи на Кремъл да транспортира газ до Германия, избягвайки транзита през украинска територия. Това прави региона на Източна Европа, който някога беше под контрола на Русия, по-малко защитен. Все пак руското правителство във всеки един момент може да прекрати доставките на газ за непокорните страни и при това да запази нормалния поток газ за Западна Европа пише Андрю Ритман.\r\nВоенният реваншизъм на Кремъл засилва страха от разгръщането на такъв сценарий на фона на провокациите и агресивността на руската армия в Балтийския и Черноморския региони. \"Северен поток 2\" и разширеният \"Турски поток\" само ще засилят зависимостта на Евросъюза от Русия, смята американския дипломат Френсис Фенън. Тези газопроводи са политически инструменти. Руското правителство използва енергетиката за постигане на политически цели, е американската гледна точка.  В същото време в Евросъюза се появи усещането за дежа вю. България и Русия се опитаха да изпълнят по-амбициозния проект \"Южен поток\", който би позволил транспортирането на руски газ в Европа през Черно море. Но през 2014 г. на Кремъл се наложи да се откаже от него заради съпротивата на Еврокомисията, която постанови, че новата \"тръба\" нарушава Третия либерализационен пакет, тъй като не дава достъп на трети страни\r\nПарламентът на България вече одобри промяна на , която де факто означава одобрение за \"Турски поток 2\". Но София трябва да предаде на ЕК детайлизиран план на проекта. Ако българското разклонение на газопреносната система си постави за цел създаването на търговски възел (хъб \"Балкан\"), през който ще се продава не само руски газ, но и енергоносители от други доставчици, тогава по думите на Шефчович, ЕС няма да има претенции. Но ако това продължение е само начин руският газ да стигне директно до  Австрия, Италия и други страни от Евросъюза - без достъп до трети страни, тогава няма да бъде дадено разрешение за строителството му \" \", каза Шефчович. Според него, поне засега не изглежда \"Турски поток 2\" и \"Северен поток 2\" да представляват нещо различно, освен транзитни газопроводи.   ", "date": "2018.12.17", "title": "EUObserver: Отново проверки за България, този път заради \"Турски поток\""}
{"url": "https://www.actualno.com/politics/otkrivat-otsechka-ot-am-struma-bez-zoran-zaev-i-bojko-borisov-news_712010.html", "text": "  Заради смъртта на кмета на Охрид Йован Стояновски македонският премиер Зоран Заев няма да присъства на откриването на отсечката от магистрала \"Струма\", съобщиха от правителството в Скопие.     48-годишният Стояновски почина изненадващо в събота на работното си място. Днес в Охрид ще се състои погребението на кмета. Зоран Заев трябваше да присъства на откриването на отсечката заедно с българския премиер Бойко Борисов. Той най-вероятно също няма да присъства на откриването.   Днес се откриват за движение още 23,6 км от автомагистрала „Струма“ в участъка между Кресна и Сандански.\r\nЛот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.  В участъка между Кресна и Сандански има 3 пътни възела - п. в. „Кресна“, п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези, както и 4 площадки за отдих.\r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС.   Общата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.    Със средства от ОП „Транспорт“ 2017-2013 г. са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето. Готов е лот 3.3 Кресна - Сандански /23,6 км/ и се изгражда лот 3.1 Благоевград - Крупник /12,6 км/. В края на август т. г. стартираха обществените поръчки за проектирането и строителство на платното за София на АМ „Струма“ през Кресненското дефиле, което е с дължина 23,6 км, а в заключителен етап е процедурата за изпълнител на тунел „Железница“.\r\nОт Агенция „Пътна инфраструктура” в София съобщиха, че на откриването ще присъстват регионалният министър в България Петя Аврамова, транспортният – Росен Желязков.   ", "date": "2018.12.17", "title": "Откриват отсечка от АМ \"Струма\" без Зоран Заев и Бойко Борисов"}
{"url": "https://www.actualno.com/society/prognoza-za-vremeto-17-dekemvri-ponedelnik-news_712035.html", "text": "  В Западна България валежите ще спират и облачността временно ще намалее. В сутрешните часове и през деня слаби валежи от сняг ще има в централните райони на Дунавската равнина, а слаб дъжд на много места в Централна Южна и Източна България. Вятърът постепенно ще се ориентира от север, в Източна България - от североизток и ще е слаб до умерен. Минималните температури ще са от минус 5° до 0°, в Югоизточна България до 5°. Максималните температури ще са между 0° и 5°, по морския бряг до 10°. Атмосферното налягане ще се повишава и ще е близко до средното за месеца. Това съобщи за Агенция \"Фокус\" дежурният синоптик от Национален институт по метеорология и хидрология (НИМХ) при (БАН) Боряна Маркова.     Все пак на страната за 17 декември. Предупреждението важи за областите Плевен, Ловеч, Габрово и Велико Търново. В тези райони се очакват снеговалежи и образуване на нова снежната покривка с дебелина до 10 сантиметра.   По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала.\r\nВ планините ще бъде облачно с превалявания от сняг, в масивите от Източна България – от дъжд. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°.  Във вторник и сряда от североизток, по-късно и от север, ще нахлува студен въздух. Ще преобладава облачно време, през първия ден с валежи: в Западна и Централна България – от сняг, на места в Горнотракийската низина и по Черноморието – предимно от дъжд. В източните райони ще бъде и ветровито. През нощта срещу сряда валежите ще спират, сутринта само в отделни райони в Източна България ще превалява слаб сняг. В четвъртък ще е студено, особено сутринта, когато минималните температури ще са предимно между минус 9° и минус 4°, а дневните ще са между минус 2° и 3°. Ще е без валежи; ще има и временни разкъсвания и намаления на облачността. Вятърът ще отслабне.", "date": "2018.12.17", "title": "Прогноза за времето - 17 декември (понеделник)"}
{"url": "https://www.actualno.com/vraza/video-i-v-glojene-asfaltirat-kato-vyv-velingrad-vyrhu-snjag-news_712049.html", "text": "  Точно както и във , в село Гложене, община Козлодуй, област Враца, се асфалтира върху сняг.      Този път изпълнител е фирма \"Трейс\" - поне това се вижда от видеата, публикувани от Vestitel. Припомняме, че \"Трейс\" е компанията, извършила ремонта на пътя при Своге, където стана страшна и за което АПИ призна по-късно, че . Така и обаче не се стигна до някакво наказателно преследване от прокуратурата по случая.   Човешко обяснение защо се работи посред зима и на снеговалеж няма - поне във видеата. Има единствено скандал и закани \"какво ще стане\", както и закана от снимащия клиповете, че ще подаде иск заради случващото се с асфалтирането. Припомняме, че във Велинград собственикът на фирма \"ИСА 2000\" Юлиян Инджов заяви, че може да се асфалтира върху сняг, но ако температурите не са минусови и, че не било за предпочитане.  Архив ", "date": "2018.12.17", "title": "ВИДЕО: И в Гложене асфалтират като във Велинград - върху сняг"}
{"url": "https://www.actualno.com/celebrate/sv-prorok-danail-i-trite-momci-ananij-azarij-i-misail-news_711815.html", "text": "  Даниил - четвъртият от “големите” пророци (Исаия, Иеремия, Иезекиил, Даниил); произхождал от царски род и още като юноша бил отведен във Вавилон заедно с другите пленени иудеи. Надарен с прекрасни душевни и телесни качества, той изучил халдейския език и мъдрост и заедно с тримата си другари - Анания, Азария и Мисаил бил взет на служба при царския двор. Даниил изтълкувал на Навуходоносор неговите забележителни сънища; неведнъж се удостоил от Бога с видения, в които му били открити най-важни и забележителни свещени събития. При възкачването на Дария на престола той бил назначен за един от тримата управители на империята и по чудесен начин бил спасен от лъвовете, в чиято яма бил хвърлен за своята привързаност към вярата на отците (Дан. 6:10-24). Историята на неговия живот и на делата му е описана от самия него в свещената книга с неговото име. Светата Църква празнува паметта му на 17 декември.      Бележка към \"Жития на светиите\" за 21 юли от св. Димитрий Ростовски    ", "date": "2018.12.17", "title": "Св. пророк Данаил и трите момци Ананий, Азарий и Мисаил"}
{"url": "https://www.actualno.com/society/jylt-kod-za-opasno-vreme-e-objaven-v-4-oblasti-news_712048.html", "text": "  Жълт код за опасно време е обявен в четири области на страната. В областите Ловеч, Плевен, Велико Търново и Габрово снежната покривка се очаква да достигне 10 см.     Валежите от сняг ще бъдат слаби и ще са предимно в централните части на Северна България, докато на изток ще вали дъжд. В Добруджа дъждът ще премине постепенно в сняг заради захлаждането, предаде БГНЕС.   Температурите днес ще бъдат между 0 е 10 градуса. Най-топло ще е по Черноморието. Най-ниски температури ще бъдат в Северозападна България.\r\nЗастудяването ще продължи и през следващите дни, като се очаква най-големите студове да бъдат след средата на седмица. Тогава живакът в термометрите ще падне до минус 5 и минус 6 градуса.  ", "date": "2018.12.17", "title": "Жълт код за опасно време е обявен в 4 области"}
{"url": "https://www.actualno.com/europe/francija-vyvejda-danyk-vyrhu-golemite-it-kompanii-news_712047.html", "text": "  Френските власти ще въведат данък върху големите цифрови компании, но в същото време ще намалят данък печалба от 2019 г. Това заяви в интервю за „Лез Еко“ френският министър-председател Едуар Филип.     \"Ще приемем данък върху работата на големите цифрови компании от 2019 г. Това трябва да донесе 500 милиона евро, като това ниво ще бъде постигнато още през следващата година. Освен това ще преразгледаме отношението към механизма за освобождаване от данък върху вътрешните операции на компаниите – това трябва да донесе около 200 милиона евро\", заяви той.   Едновременно с това Едуар Филип об\r\n\"През 2019 г. той ще се промени от 33% на 31%. Това понижение ще засегне само компаниите, чийто оборот не надхвърля 250 милиона евро годишно\", уточни той.  \"Ние молим най-големите компании да положат усилия, за да можем да получим допълнителни доходи в размер на около 1,8 милиарда евро\" заяви Филип, предаде БГНЕС.\r\nОбобщавайки, той призна, че френската данъчна система е изключително тромава. „Ако срещнете французин, който смята, че нашата данъчна система е проста, разбираема и абсолютно справедлива, моля ви запознайте ме с него“, иронизира Едуар Филип. Той увери, че правителството полага усилия за нейното опростяване, като началото е поставено с отмяната на данъка върху имотите.   ", "date": "2018.12.17", "title": "Франция въвежда данък върху големите IT компании"}
{"url": "https://www.actualno.com/politics/karachanov-shte-sydi-za-kleveta-katja-mateva-news_712040.html", "text": "  Вицепремиерът Красимир Каракачанов ще заведе дело за клевета срещу бившия служител на Дирекция „Българско гражданство” в правосъдното министерство .     Матева обвини ВМРО, че се финансира от продажбата на български паспорти, съобщи bTV.   \"Оклеветяване, набеждаване – ще видим какво ще кажат адвокатите. Ако щете, за един лев, за една стотинка – ще е по-унизително даже. Тук не става въпрос за пари\", заяви Каракачанов.\r\nВицепремиерът каза още, че е изключително притеснен от информацията, че на кмета на бесарабския град Тараклия в Молдова е отказано .  Той нарече това решение „унизително за българската държава”. е категоричен, че  Северна Македония няма да получи подкрепа за НАТО и Европейския съюз, докато не промени учебниците си по история.   ", "date": "2018.12.17", "title": "Карачанов ще съди за клевета Катя Матева"}
{"url": "https://www.actualno.com/politics/adv-kashymov-za-promenite-v-nk-vryshtame-se-vekove-nazad-v-istorijata-na-pravoto-news_712052.html", "text": "  \"Да се връщаме векове назад в историята на правото и демократичната история е много странно. За това, че 48 часа ние няма да имаме право на информация за арестувания, като общество, разбираме от медиите. Само този, който е търсил децата си от РПУ, на РПУ ще разбере за какво става въпрос.\" Така адвокат Александър Кашъмов коментира измененията на Наказателния кодекс, според които, никой може да не знае къде е човек в а, ако е арестуван. За непълнолетни срокът е 24 часа. В момента прокуратурата може да задържа до 72 часа, но задължително трябва да бъдат уведомени семейството и работодателят на задържания (ако той иска).     По думите му правото на информация от близките е част от защитата, която датира от средновековието:   \"За близките не е маловажно дали техния близък го е ударила кола или е арестуван.\"\r\nАдв. Кашъмов изрази опасения, че \"Това не способства за защитата на държавата и правото\", категоричен бе Кашъмов в интервю за bTV.  Относно въвеждането на г адв. Кашъмов заяви, че това се прави, за да се посяга по-лесно на правото на собственост на хората.  \" \", категоричен бе адвокатът.\r\nВ отговор на въпрос дали случващото е битка между институциите Кашъмов отговори: \"Всяка битка, която изглежда между институциите, е битка за власт на тези, които носят политическата сила в себе си.\"\r\nПредседателят на парламентарната правна комисия и депутат от ГЕРБ Данаил Кирилов отговори, че възразява срещу това да се създава предубеждение по този нелеп начин и да се плашат хората.       \"Държавата има интерес да възстанови собствеността, когато печелиш от трафик на хора или проституция. Защо имущество, натрупано по незаконен начин, да остане нерапатрирано от държава?\"\r\nОтносно Кирилов обясни: \"Няма смисъл да се бави един съдебен процес с четене, съдът е достатъчно грамотен, а неговите защитници също са достатъчно грамотни.\"\r\nПрипомняме, че по делото \"КТБ\" трябваше обвинение на глас, защото така поиска защитата.\r\nСпоред адв. Кашъмов \" . Фактът, че сега се появява такъв законодателен опит, означава, че той е отнесен към някаква реалност, а тази реалност каква да е освен КТБ.\"\r\nДанаил Кирилов обясни още, че в текстът за промените, касаещи липсата на информация за близките на задържаното лице е смекчен в огромна степен.      ", "date": "2018.12.17", "title": "Адв. Кашъмов за промените в НК: Връщаме се векове назад в историята на правото"}
{"url": "https://www.actualno.com/politics/temenujka-petkova-skoro-shte-stane-jasno-dali-vtorata-tryba-ot-turski-potok-shte-mine-prez-bylgarija-news_712053.html", "text": "  \"Скоро ще стане ясно дали втората тръба от ще мине през България или решението ще бъде друго. Не сме заложници на никаква битка, трябва да следваме нашата политика, правим всичко според европейските регламенти.\" Това каза министърът на енергетиката Теменужка Петкова.     По думите ѝ трябва да следваме националните си интереси и стриктно да спазваме европейското законодателство за \"Турски поток.\"    \",  като проект видяхме, че стана факт на територията на Турция. Оттук нататък това, за което в България работим е реализацията на нашата концепция за изграждане на газоразпределителен център. По нея работим заедно с ЕК, подкрепя се от Комисията и предвижда няколко основни елемента\", поясни Петкова в интервю за bTV.\r\nМинистърът уточни, че концепцията представлява България да изгради липсващата инфраструктура, която да ни даде възможност да доставяме природен газ от поне три източника, изграждане на борса за търговия с природен газ.  Министър Петкова каза още, че в концепцията е включен и анализ на възможността за разширяване на на територията на България до границата със Сърбия.\r\n\"Какво решение ще вземе Русия то трябва да бъде съгласно европейските правила. България стриктно следва европейското законодателство в областта на енергетиката, по-специално на природния газ. Не бива да се повтарят стари грешки\", допълни още Петкова.   Министър Петкова е категорична, че \"трябва да следваме националните си интереси, основната политика, която води ЕС в областта на енергетиката - за диверсификация на източниците, за либерализация на пазара на природния газ и стриктно да спазваме европейското законодателство.\"    ", "date": "2018.12.17", "title": "Теменужка Петкова: Скоро ще стане ясно дали втората тръба от \"Турски поток\" ще мине през България "}
{"url": "https://www.actualno.com/montana/tirove-sa-ostanali-blokirani-prez-noshtta-kraj-montana-news_712055.html", "text": "  Шофьори на тежкотоварни камиони са били блокирани в района на Околовръстното шосе на Монтана, съобщи bTV.     По думите на водачите става въпрос за над 300 тежкотоварни коли. От Пътната агенция съобщиха, че наистина движението е било спряно, заради снегопочистване, но забраната e паднала сутринта.   Рано тази сутрин започна поетапното им пропускане, но някои от водачите тръгнаха и в другата лента и блокираха преминаването и на леки автомобили.\r\nКъм 9 ч. движението по обходния път на Монтана в посока Враца постепенно се нормализира.  ", "date": "2018.12.17", "title": "Тирове са останали блокирани през нощта край Монтана"}
{"url": "https://www.actualno.com/asenovgrad/syvetnici-reshavat-dali-danykyt-za-avtomobili-v-asenovgrad-da-e-s-naj-niskata-zakonova-stojnost-news_711442.html", "text": "  Най-ниската възможна стойност на увеличение данъка за превозно средство ще предложи пред Общински съвет-Асеновград кметът на града Емил Караиванов. Вариантът, който предлага администрацията ще бъде гласуван на сесията през месец Януари 2019 г. От местното управление припомнят, че повишаването на данъчните задължения за граждани се налага заради промяна в Закона за корпоративното подоходно облагане, в който са направени изменения, засягащи местните данъци и такси. Нововъведението влиза в сила от 01.01.19 г., като промените касаят три пера.     Първото е свързано с изменение в начина за облагане на автомобилите - леките и товарните до 3,5 тона. Данъкът се определя по формула, включваща два компонента - имуществен и екологичен. Първият отчита мощността и годината на производство на колата, а вторият - екологичното замърсяване, което би причинил съответният автомобил. Предложени са общо шест диапазона, като всяка община има възможност сама да избере какъв да бъде размерът на данъка за отделните превозни средства. А собствениците на автомобили могат да ползват данъчни преференции в случай, че притежаваната от тях кола отговаря на по-високи екологични стандарти - над \"Евро 4\".   Второто изменение в Закона е отпадане на данъчното облекчение за основно жилище и определяне на данъка върху недвижимите имоти в пълен размер за всички жилища на едно лице, когато повече от едно жилище е определено като основно.\r\nТретото изменение касае приемане на нови по-високи диапазони за данъка върху недвижимите имоти, които не са основно жилище, не са отдадени под наем и не са регистрирани, като места за настаняване в курортните населени места. За община Асеновград тази поправка засяга основно село Нареченски бани. Към момента действащият размер на данъка върху недвижимите имоти е в размер на 1,3 на 1 000 върху данъчната оценка на имота. Увеличава се от със стойности от 5 до 7 на 1 000.  Общинска администрация-Асеновград възнамерява да предложи за гласуване пред съветниците най-ниската ставка по всички пера, след като бъде извършен прецизен анализ. Така, предложението за жилищата ще е увеличението да е минималното от 5 на 1 000. За превозните средства, един от факторите, определящ данъка, ще е мощността на двигателя.\r\nСтойността на финансите, които трябва да отделят асеновградчаните собственици на автомобили, произведени до края на 2005 г., е както следва: за коли с мощност до 55 киловата - 0,34 лева за киловат; от 55 до 74 киловата - 0,74 лева за киловат; от 74 до 110 киловата - 1,10 лева за киловат; от 110 до 150 киловата - 1,23 лева на киловат; от 150 до 245 киловата - 1,60 лева за киловат; над 245 киловата - 2,10 лева за киловат.   За екологичния компонент предложението на администрацията в Асеновград също е стъпило на минималните ставки. Така, за някои автомобили дори ще се получи намаление в сумите, които ще платят собствениците им. Всичко това ще стане факт, едва ако Общински съвет-Асеновград приеме изменението в Наредбата за определяне на местните данъци и такси на територията на общината по време на януарската си сесия, в която ще бъде обсъждан и гласуван и бюджетът.    За справка: 1 киловат = 1,36 конски сили, следователно 100 киловата = 136 конски сили.", "date": "2018.12.17", "title": "Съветници решават дали данъкът за автомобили в Асеновград да е с най-ниската законова стойност"}
{"url": "https://www.actualno.com/europe/krizata-okolo-kosovo-na-fokus-v-syveta-za-sigurnost-na-oon-news_712059.html", "text": "  Днес по искане на Русия и Сърбия ще се проведе заседание на Съвета за сигурност на ООН, на което тема ще бъде създаването на косовска армия. Към форума ще се обърнат сръбският президент Александър вучич и косовският му колега Хашим Тачи.     В събота Вучич заяви, че ще присъства на заседанието на СС на ООН, „за да каже истината за това колко труд и енергия вложи Сърбия, за да бъде постигнат компромис, и колко другата страна не е искала това“.   „Ще се опитам да кажа, че приехме Брюкселския договор като тежък договор и изнесохме всичко на наш гръб, защото знаехме, че на Сърбия и е необходим мир“, подчерта Вучич, добавяйки, че на Сърбия не ѝ трябват нови сблъсъци и войни.\r\nТой също така подчерта, че Сърбия е изпълнила всички \"трудни условия\" на Договора от Брюксел, а Прищина, според него, нито едно.  Тачи от своя страна, снощи обяви, че на заседанието на Съвета за сигурност на ООН \", ще каже истината\", че трансформацията на Косовските сили за сигурност в армия не е причина за страх, а за тържество, защото \"потвърждава ангажимента на Косово на мултикултурните институции“.\r\nСпоред него сега Прищина трябва да се съсредоточи върху осигуряването на членството на Косово в ООН.   „Сега фокусът е върху диалога за място на Косово в ООН“, написа Тачи в Twitter.    ", "date": "2018.12.17", "title": "Кризата около Косово - на фокус в Съвета за сигурност на ООН"}
{"url": "https://www.actualno.com/society/api-njama-ogranichenija-po-magistralite-news_712050.html", "text": "  Републиканските пътища са проходими при зимни условия. Това каза Денислав Пейчев от Агенция „Пътна инфраструктура“ (АПИ) по БНТ.     \"По всички автомагистрали и първокласни пътища няма ограничения. Единствените ограничения заради обилния снеговалеж вчера са за автомобили над 12 т. – през прехода „Превала“, Троян – Кърнаре и Девин – Михалково“, обясни Пейчев. „Шофьорите трябва да разберат, че наистина се пътува при зимни условия. На места, на пример на Витиня, пътя за Видин, има снежна покривка, която е около 30 см. Хората трябва да внимават, да са със заредени резервоари, заредени телефони, нови чистачки, а спазват указанията на „Пътна полиция“, посъветва той.   Относно почистването на АМ „Струма“ през вчерашния ден, Пейчев уточни, че се прави анализ и е възможно снегопочистващата фирма да бъде глобена.\r\n\"Прогнозите за следващите дни са положителни\", коментира още той и уточни, че в Северна България снеговалежа ще продължи, като там пътищата продължават да се обработват и превантивно.  ", "date": "2018.12.17", "title": "АПИ: Няма ограничения по магистралите"}
{"url": "https://www.actualno.com/cite/vsjaka-bitka-kojato-izglejda-mejdu-instituciite-e-bitka-za-vlast-na-tezi-koito-nosjat-politicheskata-sila-v-sebe-si-news_712058.html", "text": "   Това заяви адвокат Александър Кашъмов във връзка с последните промени в Наказателния кодекс.     Още по темата вижте в    ", "date": "2018.12.17", "title": "Всяка битка, която изглежда между институциите е битка за власт на тези, които носят политическата сила в себе си"}
{"url": "https://www.actualno.com/actualno/zavalja-snjag-vreme-za-mrynkane-vreme-za-globi-video-news_712051.html", "text": "  Неделя, 16 декември. Заваля сняг и така – цяла неделя. Защото е зима. Но българинът не търпи – зима, лете, сняг, студ и жега, той трябва да може да получи всичко сега и веднага, да може да направи всичко сега и веднага.     Ловим снежинките във въздуха – този лайтмотив на управлението на Бойко Борисов му излезе през носа вчера. Защото понякога не може. Понякога природата е по-силна и трябва да проявим търпение.\r\nНе го проявяваме обаче. Дали защото 30 години не можем един Преход да направим, дали защото който и да ни управлява, предимно да ни мами, дали защото животът страна прекалено бърз – след като с телефона можеш да четеш, видиш и пазаруваш всичко за секунди, значи навсякъде трябва да е така, дали защото такава ни е психологията от векове насам, дали защото е съвкупност от всичко това – не знам. Но знам, че прогнозите за здрав снеговалеж вчера ги повтаряха цяла седмица по всички медии. Знам, че трябва малко елементарна мисъл, за да си подготвен – не само чистещите, но и пътуващите. Да си спестят едно ходене за уикенда, което е почивка, не работа. Да проявят търпение, ако все пак са тръгнали. Защото като вали и трупа, чистенето някак не става до асфалт – нали вали? След като и снегорини закъсват, значи положението е сериозно и не е само въпрос на мързел.   И все пак мрънкането има полезна страна – измежду безполезното се появява и полезно. Като долното видео с поредните минерални извори в Софийското метро. Там вече оправдания няма – да следват глоби! Между другото - вие изчистихте ли пред собствения си вход? Главното обаче е едно - бъдете малко по-позитивни и търпеливи, иначе хабите предимно своите нерви. И понякога гледайте на живота малко по-леко - иначе що за живот е това?       Ивайло Ачев ", "date": "2018.12.17", "title": "Заваля сняг – време за мрънкане, време за глоби (ВИДЕО)"}
{"url": "https://www.actualno.com/crime/podpaliha-avtomobili-na-kluchovi-svideteli-po-deloto-sudjukgejt-news_712094.html", "text": "   , съобщава \"Нова телевизия\".     Бившия депутат Живко Мартинов е обвиняем. Срещу него бяха  повдигнати 6 обвинения, като делото продължава. И преди свидетели по делото са се оплаквали от тормоз и заплахи.    В началото на декември ключов свидетел по делото - Кирил Костов, за назначаване на работа, подписана от Живко Мартинов. Самият Мартинов заяви, че подписът върху документа не е негов. Той призна, че са били изготвяни подобни препоръки за уверение на това, че даден човек е годен да изпълнява съответна работа.\r\n\"Не мога да всеки да правя разследване, не съм обърнал внимание Не съм бил толкова детайлен, не съм бил полицай, нямам такива потребности\", каза още Мартинов пред bTV в отговор на въпрос дали не е проверил кой се е подписал вместо него. На 4 декември друг свидетел по делото Антон Проданов заяви, че НАП-Варна е на Живко Мартинов. Проданов твърди, че бившият депутат от ГЕРБ Живко Мартинов е поискал от него приготвянето на суджуци по специална рецепта, които били за премиера Бойко Борисов.  Припомняме, че скандалът, добил популярност със звучното име Суджукгейт започна с едно наглед \"обикновено\" искане на депутатски имунитет. По-късно същия ден (21 юли) депутатът от ГЕРБ Живко Мартинов сам даде имунитета си, а причината за искането той да му бъде свален буквално взриви държавата. Прокуратурата обяви, че Мартинов е искал 4 тона суджук, уж от името на премиера Бойко Борисов. Но проверката на прокуратурата показала, че нито един суджук не е стигнал до Борисов. За тези престъпления главният прокурор бил сигнализиран на 18 април 2017 г. от гражданин, който после лично потвърдил изложеното. Гражданинът бил бивш служител на МВР и като такъв са му били известни много факти и обстоятелства.\r\nПроверката е започнала на 19 април и е водена лично от прокурор от СГП. На 17 юли, независимо от действията на прокуратурата, и ДАНС подава сигнал до премиера за \"вероятни злоупотреби от народен представител, който много активно е ползвал името на премиера Борисов\". Този сигнал също е бил препратен на прокуратурата лично от Борисов. \"Цялата преписка е на фаза приключила проверка с наличие на данни за притеснения\", добави Цацаров тогава. Според събраните доказателства и свидетелски показания от 2012 г. излиза, че обект на този натиск от страна на Живко Мартинов е бил само един търговец, на когото очевидно му е дошло до гуша. На четири пъти Мартинов е искал от търговеца да му бъде предоставен по 1 тон суджук, общо - 4 тона на обща стойност 45 хиляди лева, под претекст, че е включен в списък с лица, които трябва да подпомагат политическата дейност. Иначе ще понесе негативи. Мартинов неизменно твърдял, че суджукът е бил предназначен лично за премиера Борисов.   ", "date": "2018.12.17", "title": "Подпалиха автомобили на ключови свидетели по делото \"Суджукгейт\""}
{"url": "https://www.actualno.com/curious/sedmichen-luboven-horoskop-za-17-21-dekemvri-news_712092.html", "text": "   Научете какво очаква всяка зодия в любовта тази седмица.          Някои от представителите на зодията трябва да са наясно, че една любов лесно може да се превърне в истинско бедствие, ако не се правят компромиси. Не очаквайте твърде много от половинката, време е и вие да положите старание за любовта си.   Любовното ви настроение определено никакво го няма. Предпочитате да си затворите очите за нeщата, които ви дразнят и да не влизате в отявлени конфликти. Доста мъдро решение.    Звездите ви предлагат чудесни възможности за романтика, стига да развихрите въображението си. Седмицата ви може да бъде невероятна, ако оставите негативните емоции и съмнения зад гърба си.     ", "date": "2018.12.17", "title": "Седмичен ЛЮБОВЕН хороскоп за 17-21 декември"}
{"url": "https://www.actualno.com/pazardjik/bdj-ostavi-bez-transport-jitelite-na-chetiri-grada-news_712056.html", "text": "  Жителите на четири града от Пловдивска и Пазарджишка област излизат на протест заради спрени влакове. Те са написали и писмо до министъра на транспорта, в което настояват влаковете от Пловдив до Пещера да бъдат възстановени. Засегнати са градовете Стамболийски, Кричим, Брацигово  и Пещера, предаде Нова телевизия.     Масовото недоволство се дължи на факта, че са спрени два влака, които тръгват от гара Пещера. Това са вечерните влакове, с които хората се прибират от работа.   Един от редовните пътници на БДЖ Владимир Банков обясни:\r\n\"До напрежението се стигна, защото това е отсечка, в която много хора пътуват за Пловдив и от селата до Пещера. Като се спре един  влак и се губи връзката. Хората не могат да дойдат. Влакът е социален транспорт, много по-евтино излиза от рейсовете. С влака в 17.35 се прибират ученици, студенти, работници и като го спрат, хората няма с какво да се приберат. В обратна посока, хората от селата също няма с какво да се прибера.\"  От БДЖ завиха че при тях не е постъпвал сигнал заради недоволството от спрените влакове. Те обясниха, че движението на двата влака е преустановено заради слабия пътникопоток и защото често се повреждат мотрисите, които пътуват по тази линия.", "date": "2018.12.17", "title": "БДЖ остави без транспорт жителите на четири града "}
{"url": "https://www.actualno.com/vraza/vyv-vrachansko-obrabotvat-pytishtata-sys-100-tona-sol-news_712087.html", "text": "  През последното денонощие на територията на община Враца се е образувала 10-сантиметрова снежна покривка. Пътната мрежа в града е обработвана през цялата нощ, като използваното количество сол е 100 тона. За почистването на артериите за масов градски транспорт и пътните отсечки в кварталите са използвани 10 снегорина. Централната пешеходна зона, тротоарите и зоните около детски, учебни и здравни заведения се обработват от служители на ОП „БКС“ с роторни машини, предаде кореспондентът на .     Четвъртокласната пътна мрежа е проходима при зимни условия, а в населените места от община Враца няма проблеми с електрозахранването и водоснабдяването. Извършват се нормално основните дейности по доставка на хранителни продукти и други основни стоки по селата.   Община Враца апелира жителите на града да не паркират автомобилите си по начин, който възпрепятства нормалната работа на снегорините и специализираната техника.   ", "date": "2018.12.17", "title": "Във Врачанско обработват пътищата със 100 тона сол "}
{"url": "https://www.actualno.com/pleven/80-malchugani-v-pleven-uchastvaha-v-koncert-posveten-na-evropejskoto-kulturno-nasledstvo-news_712082.html", "text": "  Близо 80 деца от шест  детски градини в Плевен се включиха в концерта „Нашето наследство: където миналото среща бъдещето“. Той бе посветен на Годината на европейското културно наследство, съобщиха от плевенската областна управа.     Инициативата се е провела в търговския център „Мания тауър“. Тя е била организирана от областната администрация в Плевен и читалище „ Тракия  2013“. Талантливите малчугани от  детските градини „Надежда“, „Звънче“,  „Зорница“, „Теменуга“, „Ралица“ и „Първи юни“ са грабнали сърцата на публиката с песните и танците, които бяха подготвили за концерта, твърдят от областната управа.   ", "date": "2018.12.17", "title": "80 малчугани в Плевен участваха в концерт, посветен на европейското културно наследство"}
{"url": "https://www.actualno.com/burgas/sedem-chasov-maraton-po-razdavane-na-avtografi-napravi-stoichkov-v-burgas-news_712083.html", "text": "  Легендарният футболист беше в града за да представи своята биографична книга „Христо Стоичков. Историята“. Тя е официалната му биография, написана в съавторство с Владимир Памуков. Най-интересната част от нейното представяне беше „маратонът“ по даване на автографи, който направи Стоичков.     След като обърна внимание на журналистите и подписа книгите на известните хора, дошли за автограф, започна истинската „работа“ за звездата. Още преди 18 часа неговите почитатели се наредиха на дълги опашки, започващи извън сградата и продължаващи до втория етаж, където в залата ги чакаше футболната легенда. Особено отношение той показа към децата, за които по думите му, основно е написана книгата. За всеки, който поиска да се снима с него, Камата намери добра дума. Усмивката не слезе от лицето му до полунощ, когато приключи срещата с неговите почитатели.   За , хора от екипа на Стоичков споделиха, че през цялото време, той не е излизал дори за минута от залата, не се е отделил от масата за автографи. Цялото внимание на Камата беше насочено към хората, които показаха, че не са го забравили. Железният стоицизъм на Стоичков, не е случаен, нито е от днес, споделиха хора от екипа му. Преди ден, той раздава автографи в Ямбол в спортна зала “Диана“, където се бяха събрали 1500 души.\r\nСлед приключване на срещата в Бургас и снимката с последния човек, който поиска да се докосне до звездата, Стоичков се раздвижи леко и само така показа, какво са му коствали тези седем часа. Поведението му показа, че е в желязна форма, която ще му трябва в журналистическата кариера, която развива сега.    ", "date": "2018.12.17", "title": "Седем часов маратон по раздаване на автографи направи Стоичков в Бургас"}
{"url": "https://www.actualno.com/balkani/bombena-eksplozija-izbuhna-pred-grycka-televizija-news_712103.html", "text": "  Гръцката телевизия Skai беше разтърсена от мощна бомбена експлозия рано тази сутрин. Няма пострадали при нападението, информира АП.     Местната полиция съобщава, че експлозията е станала около 02,35 часа пред централата на телевизията в крайбрежен район до Атина. Телефонно предупреждение към новинарски сайт и друга телевизия принудили властите да евакуират сградата.   Все още никой не е поел отговорност по случая. Взривната вълна е счупила прозорците и е разрушила фасадата на сградата. Има и щети по намиращите се в близост сгради и автомобили.\r\nБомбата е била поставена на метална мантинела на натоварен крайбрежен път южно от Атина.  Skai продължи да излъчва на живо, предавайки извън сградата, докато радиото продължи предаванията си в сградата.\r\n\"Това е удар срещу демокрацията. За щастие има само материални щети - облекчаващо е, че няма пострадали - след бързите действия на полицията\", коментира министърът на обществения ред Олга Геровасили.", "date": "2018.12.17", "title": "Бомбена експлозия избухна пред гръцка телевизия"}
{"url": "https://www.actualno.com/america/namaljava-populjarnostta-na-donald-trymp-news_712046.html", "text": "  Популярността на американския президент Доналд Тръмп е намаляла след междинните избори за Конгрес, в резултат на които демократите получиха контрол над Камарата на представителите. Това показват данните от национално допитване, проведено по поръчка на телевизия NBC и вестник „Уолстрийт джърнъл“.     Работата на Тръмп се одобрява от 43% от запитаните, 54% - се отнасят негативно към нея. За сравнение при допитването, проведено малко преди ноемврийските избори, тези показатели бяха съответно 46% и 52%.   На въпроса дали биха гласували за втори мандат на Тръмп през 2020 г. само 38% от анкетираните са отговорили положително, 52% са заявили, че няма да подкрепят настоящия президент.\r\nОсвен това от допитването следва, че 48% от американците искат дневният ред в Конгреса занапред да се определя от демократите, а не от републиканците. На страната на законодателите от партията на властта са застанали само 21% от запитаните. Избирателите смятат, че с ноемврийското гласуване са изпратили сигнал към настоящата републиканска администрация, че тя не върви в правилната посока, заяви Фред Янг, който е един от организаторите на проучването. В същото време те смятат, че самият „президент за момента не е чул този сигнал“, отбелязва експертът.  Резултатите от допитването също така показват, че мнозинството американци смятат, че ще настъпи икономически спад в близката година. 33% от запитаните са заявили, че икономическата ситуация в страната се влошава, 28% са на противната позиция. Това са най-ниските резултати за последните няколко години, отбелязва Ен Би Си. „За пръв път от началото на мандата на Тръмп неговото главно спасение в лицето на силната икономика започва да зацикля“, коментира Фред Янг.\r\n62% от американците също така смятат, че Тръмп не е до край честен с американския народ във връзка с преписвания му „сговор“ с Русия, предаде БГНЕС.   Проучването е проведено от 9 до 12 декември сред около 900 американци, включително регистрирани избиратели, по телефона и електронната поща.    ", "date": "2018.12.17", "title": "Намалява популярността на Доналд Тръмп "}
{"url": "https://www.actualno.com/starazagora/tazi-vecher-vrychvat-nagradata-dobrijat-samarjanin-news_712077.html", "text": "  За осем години от стартирането на инициативата на Сдружение “Самаряни” номинациите в конкурса са общо 75 - все примери за добротворство. Тази година номинациите са шест и кой от тях ще стане добротворец на 2018-а ще стане ясно днес на официална церемония от 19 часа в Държавна опера - Стара Загора.     Първите номинирани са Кирил Марков, Станко Димов, Христо Марков, Милка Колдамова, Любомира Райкова, Петко Петков, Венко Добрев и 492-мата доброволци от Фейсбук групата Те се организират в социалната мрежа и пет денонощия неуморно проверяват всеки сигнал и обхождат всяко място, докато не откриват жива изчезнала жена, страдаща от болестта на Алцхаймер.    събира бригада от работници, които за броени дни изливат основи, зидат стени и изграждат нов покрив и заедно възстановяват безвъзмездно срутената от буря къща на останала без подкрепа възрастна жена от село Кравино, община Опан. подкрепя лечението на млада жена чрез дарение на лични средства и осигуряване на обекти, в които се разполагат дарителски кутии, помага на възрастен мъж за възстановяване на щети от тежък инцидент с газова бутилка, спасява бездомен мъж от премръзване и съдейства за настаняването му в защитена среда.   без да се поколебае или замисли, че не може да плува добре, се хвърля във водите на езеро “Загорка” и спасява давещо се 4-годишно дете, паднало във водата след като изгубило управлението над своя велосипед. се бори в продължение на години да стабилизира състоянието на 9-годишно дете, което се нуждае от бъбречна трансплантация, оказва подкрепа на семейството му за преодоляване на бюрократични пречки и увлича хора, благодарение на които кампанията за спасение на детския живот е успешна.   Д-р Димитричка Динева, Мано Манев, Мария Радева, Радка Колева, Радни Раднев, Златка Скоколиева, Данка  Дончева, Катя Пенчева, Стефан Стефанов и Пенка Ялъмова - техният вдъхновител и председател на . Членовете на дружеството и десетки доброволци - пациенти с диабет и техни близки безвъзмездно и безрезервно подкрепят други хора с това заболяване. Извършват скрининги за ранно диагностициране, предоставят полезна здравна информация и консумативи в малките населени места в общината, провеждат срещи за по-лесно приемане на диагнозата и живота след това, обучават как се контролира кръвната захар в домашни условия, споделят личен опит и насърчават здравословния начин на хранене и физическа активност.    ", "date": "2018.12.17", "title": "Тази вечер връчват наградата “Добрият Самарянин”"}
{"url": "https://www.actualno.com/crime/mvr-izleze-s-podrobnosti-za-ubijstvoto-v-sofija-news_712135.html", "text": "  Младата жена, която бе открита мъртва тази сутрин в столичния хотел \"Рила\", е имала официална регистрация от 15 декември. Сигналът до полицията е получен в 7,30 часа тази сутрин от рецепционистката за мъж със съмнително поведение и следи от борба по него.     По-късно в една от стаите е открит    Задържаният за тежкото криминално престъпление е криминално проявен мъж на 37 години от Пловдив. Името му е Димитър Ръжев. По данни на полицията той има регистрация за грабеж и притежание на неистински пари, съобщиха още от МВР.\r\nНяма хора, които да са чули или видели нещо, свързано с убийството. Тепърва предстои да бъдат извършени проби за алкохол и наркотици. Също така не е ясно кога  е настъпила смъртта на младата жена.  ", "date": "2018.12.17", "title": "МВР излезе с подробности за убийството в София"}
{"url": "https://www.actualno.com/crime/sled-8-meseca-prokuraturata-prati-v-syda-kvestorite-na-ktb-news_712111.html", "text": "  Софийската градска прокуратура (СГП) внесе в Софийския градски съд обвинителен акт срещу двама от квесторите на Корпоративна търговска банка (КТБ) .     Припомняме, че тази година прокуратурата привлече към наказателна отговорност въпросните лица.    са предадени на съд затова, че в периода от 20 август 2014 г. до 14 януари 2015 г., действайки в качеството си на длъжностни лица – квестор при Корпоративна търговска банка АД, в съучастие като извършители, при условията на продължавано престъпление, и престъплението представлява особено тежък случай.\r\nПрестъпното поведение на се състои в разпореждане за осчетоводяване на предсрочно прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към „Фонд за гарантиране на влоговете в банките“ (ФГВБ) в нарушение на Закон за гарантиране на влоговете в банките.  Оказа се, че един от депозитите е на бившия премиер - той е бил с 9,8% лихва и съответно Костов е спасил около 155 хил. лева. Дъщерята на Костов - , също е в кюпа, със същата лихва и 115 хил. лева, които е спасила. А , другата дъщеря на бившия премиер, е спасила влог за почти 180 хил. лева. На този фон спасените около 1300 лева на Едоардо Миролио изглеждат нищожни - те били на влог с лихва 7,5%.\r\n28 620 евро с висока лихва си връщат и от “А.Т.Г-Лайфстайл” ООД с управител Рая Попова. Договорът на акционерното дружество “Сейл Комерс” с директор Александър Найденов също бил преправен от квесторите и получил 39 114 евро от фонда. Депозит за 47 511 евро бил изплатен и на “Сенатор инвест” ООД, чийто управител е Цветан Ангелов, както и на “Тремонд” АД с шеф Румен Попов - 100 210 евро    . Ако бъдат признати за виновни, Елена Костадинчев и Станислав Лютов могат да получат наказание лишаване от свобода от 3 до 12 години, както и лишаване от право да упражняват определена професия или дейност и лишаване от право да заемат държавна или обществена длъжност.    ", "date": "2018.12.17", "title": "След 8 месеца прокуратурата прати в съда квесторите на КТБ"}
{"url": "https://www.actualno.com/plovdiv/otnovo-padna-chast-ot-trolejbusnata-mreja-v-plovdiv-snimki-news_712115.html", "text": "  За пореден път участък от тролейбусната мрежа в Пловдив падна, създаде реален риск за участниците в движението и затрудни трафика. Според свидетели камион е закачил жиците в района на търговския комплекс \"Форум\" в жк \"Тракия\" - близо до мястото където преди два месеца също паднаха жици.      Днес няколко коли бяха одраскани, като една от тях е пострадала сериозно. Движението е отцепено и се очаква полиция да обезопаси мястото.        По контактната мрежа не тече ток, тъй като тролейбуси не се движат в града от години. По тази причина мрежата не се поддържа. Тя често става обект на кражби, тъй като проводниците са изцяло от мед и се изкупуват на добра цена в пунктовете.\r\nДо този момент има 17 души, осъдени за кражба на част от жиците в града. Преди години жена загина на място, след като част от контактната мрежа се срина върху нея.    ", "date": "2018.12.17", "title": "Отново падна част от тролейбусната мрежа в Пловдив (СНИМКИ)"}
{"url": "https://www.actualno.com/kustendil/shediovri-na-klasicheskata-muzika-zvuchat-na-jivo-v-kustendil-news_712091.html", "text": "  Днес, 17-ти декември, от 18.30 часа в Синята зала на читалище „Братство 1869” ще се проведе ежегодния концерт „Шедьоври на класическата музика” с участието на млади дарования от Детската музикална школа с класове по пиано, цигулка, китара, акордеон и кларинет с преподаватели Красимира Матуска, Роза Мирчева, Евгени Арсов, Калин Крумов, Любомир Борисов и Костадин Нейков. В програмата ще прозвучат произведения от български и чужди композитори.     Всички мероприятия, организирани от читалище „Братство” през месец декември, са в подкрепа на , предаде Иван Андонов - председател на читалище “Братство“, за кореспондент на от града.   ", "date": "2018.12.17", "title": "Шедьоври на класическата музика звучат на живо в Кюстендил"}
{"url": "https://www.actualno.com/starazagora/shte-ima-li-himn-stara-zagora-reshavat-syvetnicite-utre-news_712101.html", "text": "  Да стане ли “ ” официален химн на града ще решават утре общинските съветници на последното си заседание за 2018 година. Предложение за него е внесено от председателя на общинския съвет Таньо Брайков по инициатива на старозагорски общественици. Писмото за нея е подписано от д-р Нино Луканов, Стефка Минева, проф. Цанко Яблански, Татяна Станчева, Розета Величкова и Денис Иванов.     „Музикалната емблема на Стара Загора“ е по текст и музика на Почетния гражданин на Стара Загора проф. Петър Жеков. Той е автор и на музикалните емблеми на Казанлък, Тракийския университет, на химна на Гимназията с преподаване на чужди езици \"Ромен Ролан\", на гимназия \"Христо Ботев\" и на Международния химн на ветеринарните лекари. Проф. Жеков е познат на старозагорци като човек с изключителна ангажираност към родния си град, общественик с активно гражданско присъствие, учен, композитор. Генетик по образование с над 400 научни, научно-популярни и популярни публикации, част от тях на културологична тематика.    песни за глас и пиано в 20 албума. Неговите музикални албуми полагат началото на българското присъствие в музикалния отдел на новопостроената Александрийска библиотека в Египет, а книгите му са в редица престижни библиотеки в Европа, Америка и Австралия. За заслугите му към културния живот у нас проф. Петър Жеков е удостоен със званието Почетен гражданин на Стара Загора през 2008 г. Неговата сестра Мария Жекова дари на община Стара Загора имот, оценен на над 1 милион лева, с единственото желание да бъде превърнат в Културен център за талантливи деца, в памет на покойния й брат.\r\n\"Музикалната емблема на Стара Загора\" е записана със симфоничния оркестър и хора на Държавна опера - Стара Загора, под диригентството на Божидар Бонев, друга видна личност в културния живот на града и директор на Старозагорската опера в периода 2003 - 2006 година.  ", "date": "2018.12.17", "title": "Ще има ли химн Стара Загора, решават съветниците утре"}
{"url": "https://www.actualno.com/crime/mlada-jena-e-bila-ubita-v-stolichen-hotel-news_712079.html", "text": "  Тялото на 24-годишна жена е било открито в столичен хотел. Сигналът е подаден малко след 8 часа тази сутрин в полицията. На място са изпратени екипи на полиция и Спешна помощ, констатирана смъртта на младата жена. Като съпричастен към престъплението е задържан 37 – годишен мъж. Огледът на място продължава и в момента, съобщиха от МВР.     По случая е образувано досъдебно производство, в рамките на което ще се изясняват всички факти и обстоятелства  около тежкото престъпление под ръководството на прокуратурата.   ", "date": "2018.12.17", "title": "Млада жена е била убита в столичен хотел"}
{"url": "https://www.actualno.com/politics/ot-bsp-poiskaha-ostavkata-na-shefa-na-rpu-bjala-slatina-zaradi-paleji-preduprediha-vytreshnija-ministyr-news_712137.html", "text": "  Искаме да бъде освободен директорът на РПУ Бяла Слатина – в противен случай ще прибегнем към искане зна оставка на вътрешния министър. Това каза зам.-председателят на БСП Кирил Добрев по време на извънредна пресконференция в централата на партията.     Добрев се обърна към министъра на вътрешните работи и призова: „Моментално да насрочи проверка на ОДМВР – Враца и да бъде освободен директорът на РПУ Бяла Слатина Красимир Йончев“.\r\n\"По негово време са извършени всички побои и всички палежи в Бяла Слатина. Върнат е на работа преди 6 месеца и атмосферата в общината продължава да бъде същата“, коментира още той и призова моментално да бъде възстановено спокойствието в село Галиче.\r\nДобрев подчерта, че БСП няма да позволи нито един от нейните членове, застъпници, симпатизанти, да бъде тормозен. „Категорични сме, в противен случай ще прибегнем към искане на оставка на министъра на вътрешните работи“, допълни още зам.-председателят на БСП.   На 12 декември беше извършен поредният пожар срещу моето семейство. Палеж, извършен от групата на Ценко Чоков. Това каза Веселин Тушинов, кандидат за кмет на село Галиче на частичния вот през месец май 2018 г.\r\n\"Ние и хората в село знаем кои са извършителите. Това, че не можем да го докажем, не значи, че не са те. Спокойствие в селото имаше, когато бяха в ареста 11 месеца. След това всичко се върна – старата песен на нов глас.       По думите му преди 2 месеца е запалена друга къща на свидетел по делото срещу Ценко Чоков.\r\n„Преди това беше бито едно момче, наш застъпник в едно заведение в Бяла Слатина пред 100 свидетеля. Момчето вече не иска да подава жалби, да се оплаква, защото полиция и държава няма“, обясни Тушинов.\r\nТой допълни, че всяко едно домакинство в селото се страхува. „Ситуацията излиза извън контрол. Няма държава, няма закони в това село. Надявам се да има някаква намеса, някаква помощ за хората, които живеят там. Както са тръгнали нещата – няма да остане един свидетел срещу тази група. Ние ще бъдем унищожени и изгонени от село“, заяви той.\r\nДобрев се обърна и към депутата от ГЕРБ Десислава Атанасова по повод  нейна публикация във \"Фейсбук\" - \"Три часа от Благоевград до София. АПИ, кой почиства тази магистрала? Имена? Писна ми Борисов и ГЕРБ да са виновни!\"\r\n„Едно изявление на народния представител от ГЕРБ – тежката артилерия – жената фурия“.      Той обърна внимание, че постът само два часа след като е бил написан, е бил свален от публичното пространство. „Трябва да имаш смелостта да задаваш въпроси и смелостта да получаваш отговори за тях“, коментира още Добрев.\r\n„Тези са същите, на които дадохте 1,3 млрд. лв, за да си приберат техниката. Не питайте кой чисти, а как са проведени търговете, защото ако бяха проведени нормално в една нормална държава, щеше да спечелят най-добрите и пътищата щяха да са качествени и почистването нямаше да е на това ниво“, подчерта Добрев.\r\nЗам.-председателят на БСП припомни, че миналата седмица група от фирми, които управляват ресурс от близо 10 млрд. европейски средства, стачкуваха срещу опозицията.\r\n„Бяха извадили работници и тежка техника, докато босовете на фирмите бяха приемани на всички нива в държавата. Протестираха срещу това, че едва ли не опозицията плюе по бранша и че ги наричаме корумпирани. Нищо подобно или всъщност нищо не са разбрали от това, което сме имали като изявление.\r\nНие сме недоволни от начина и от системата, която управлява европейските средства. Ние не сме недоволни от работниците, от инженерите, които вършат своята работа. Недоволни сме от начина, по който се възлагат поръчките, от начина, по който се изпълняват и от начина, по който се приемат накрая“, каза Добрев.", "date": "2018.12.17", "title": "От БСП поискаха оставката на шефа на РПУ Бяла Слатина заради палежи, предупредиха вътрешния министър"}
{"url": "https://www.actualno.com/europe/tereza-mej-e-kategorichno-protiv-vtori-referendum-za-brexit-news_712141.html", "text": "  Британският премиер Тереза Мей предупреждава депутатите да не подкрепят призивите за втори референдум. В момента такива призиви се засилват в стремеж за намиране на изход от застоя около сделката за Brexit, сключена от Мей с Брюксел.     „Нека не унищожаваме доверието у британския народ, опитвайки се да организираме друг референдум\", ще каже Мей, сочат извадки от речта ѝ, огласени от „Даунинг стрийт“ 10.\r\n\"Още едно гласуване... ще нанесе непоправима вреда на целостта на нашата политика\", ще каже премиерът, добавяйки, че второ гласуване \"вероятно няма да ни придвижи напред\".\r\nБившият външен министър Борис Джонсън, водещ привърженик на Brexit, пък от своя страна заяви, че всеки, който обмисля втори референдум, направо е луд, предаде БГНЕС.  \"Вторият референдум ще предизвика мигновени, дълбоки и непреодолими чувства на предателство\", пише в понеделник в седмичната си колона в „Дейли Телеграф“ Джонсън.\r\nВеликобритания гласува да напусне Европейския съюз на референдум през 2016 г. и това ще стане на 29 март следващата година, въпреки че Май се мъчи да убеди парламента да приеме споразумение за развод, което тя постигна миналия месец.\r\nЛидерите на ЕС отхвърлиха всяко предоговаряне на споразумението, договорено след тежки преговори с Лондон.    ", "date": "2018.12.17", "title": "Тереза Мей е категорично против втори референдум за Brexit"}
{"url": "https://www.actualno.com/blagoevgrad/vijte-kyde-padna-naj-mnogo-snjag-news_712138.html", "text": "  Най-голяма е снежната покривка в Благоевград – 11 сантиметра. Това съобщиха за Агенция „Фокус“ от Националния институт по метеорология и хидрология (НИМХ) към БАН. Данните са към 11.00 часа. Във Враца покривката е 9 см, във Видин – 8 см, в Ново село и Ловеч – 7 см, в Пазарджик – 2 см.     В планините нивото на снега не се е увеличило драстично. На Черни връх то е 60 см, Мургаш – 16 см, на Ботев – 41 см, като там и в момента превалява сняг.   Към този момент в крайните Северозападни райони вали слаб сняг, като се очаква той скоро да спре. В района на Русе са се образували поледици. Дъжд вали в Североизточна България, както и в Силистра и Варна.", "date": "2018.12.17", "title": "Вижте къде падна най-много сняг"}
{"url": "https://www.actualno.com/europe/moskva-ne-se-obsyjda-temata-za-obedinenie-na-rusija-i-belarus-news_712170.html", "text": "  Въпросът за възможно обединение на Русия и Беларус в единна държава, което след 2024 година да бъде оглавено от Владимир Путин, не стои на дневен ред, заяви пред журналистите прессекретарят на руския държавен глава Дмитрий Песков, предава ТАСС.     \"В такава формулировка темата не е в дневния ред, не е обсъждана и за това не са водени никакви разговори\", заяви Песков, в отговор на съответстващ въпрос.   Представителят на Кремъл подчерта, че Русия и Беларус развиват формата Съюзна държава.\r\n\"Беларус е наш братски народ и най-близък стратегически съюзник и партньор. Т.е., Беларус е наш съюзник с големи букви\", подчерта Песков.  ", "date": "2018.12.17", "title": "Москва: Не се обсъжда темата за обединение на Русия и Беларус "}
{"url": "https://www.actualno.com/koledenduh/deca-i-roditeli-ot-burgas-izrabotvat-eko-kartichki-s-blagotvoritelna-cel-news_712109.html", "text": "  За трета поредна година доброволците на БМЧК Бургас приканват . Те могат да се включат в изработването на картички и различни видове декорации за празниците. Материалите, които ще бъдат използвани, са естествени, взети от природата, и такива които не замърсяват околната среда. Това е причината младите хора да нарекат работилницата – екологична.      „Атмосферата ще бъде коледна, кипяща от креативност и идеи. Всяко всяко дете ще има възможност да изработи и оцвети малки сувенири по избран от него начин. Допуска се помощ от родителите“, казват от БМЧК Бургас. Можете да откриете техните доброволците в бургаски мол на 22 и 23 декември от 10 часа.\r\nСредства събрани от арт инициативата, ще отидат за традиционната кампания на БМЧК-Бургас - \"Подари Коледа\".  ", "date": "2018.12.17", "title": "Деца и родители от Бургас изработват еко картички с благотворителна цел"}
{"url": "https://www.actualno.com/healthy/nad-330-mln-lv-sa-iztekli-ot-haznata-zaradi-dylgite-bolnichni-news_712096.html", "text": "  Дългите болнични стопили малко над 336 млн. лв. от хазната. Това сочат данните на Националния осигурителен институт (НОИ) за първите девет месеца на 2018 г. Само за последните 4 месеца изплатената сума е скочила със 118,2 млн. лв., пише \"Монитор\".      били изплатени на 650 396 нашенци за 10 946 469 дни, което означава, че средно всеки е боледувал по 17 дни и е получавал по 30 лв. на ден. Сумата за тези, които са боледували поне 17 дни, набъбва до малко над 500 лв. Болничните се равняват на 80% от дохода, на който се осигуряват служителите. При месечна заплатата над максималния осигурителен доход, който е 2600 лв., лицето, което не може да изпълнява задълженията си, има право на 80% от максималния осигурителен доход. Това означава, че българските служители не могат да вземат обезщетение по-високо от 2080 лв. на месец   При заплата от 4000 лв. например, ако служителят боледува месец, стандартът му на живот драстично ще спадне. Бюджетът му ще се стесни с 1920 лв.   Дните, в които нежният пол не е бил в състояние да изпълнява служените си задължения, са с почти 2 млн. повече, а изплатената сума с 39 млн. лв. повече.\r\nМеждувременно краят на 2017 г. беляза рекорден брой , изплатени от НОИ и работодателите – над половин милиард лева. През 2010 г., когато бизнесът започна да изплаща първите три дни от болничния, сумата е била далеч по-малка. Дългите боледувания са стрували на държавата около 288 млн. лв. С тази мярка се целеше намаляване на разходите на осигурителния институт. Тя даде резултат, но за кратко. От 2013 г. насам разходите само растат. Миналата година правителството е заделило със 72% повече държавни средства спрямо 2009 г. когато всичко се поемаше от осигурителния институт.   ", "date": "2018.12.17", "title": "Над 330 млн. лв. са изтекли от хазната заради дългите болнични"}
{"url": "https://www.actualno.com/motosport/strahotni-novini-shumaher-veche-ne-e-prikovan-kym-leglo-news_712174.html", "text": "  Легендарният пилот от Формула 1 има значително подобрение в здравословното си състояние. Както съобщава английският \"Metro\", германецът вече не е прикован към леглото и не оцелява с помощта на свързани към тялото му тръби.     Подобрението е резултат от постоянните медицински грижи, които Шумахер получава. Те струват на семейството му 50 000 паунда на седмица. Бившият пилот се лекува в къща, близо до Женевското езеро в Швейцария, а не в клиника.   Бившата спортна звезда пострада при инцидент със ски през 2013 година, при който получи тежки наранявания по главата. Семейството му пази неговото състояние в тайна.    ", "date": "2018.12.17", "title": "Страхотни новини: Шумахер вече не е прикован към легло"}
{"url": "https://www.actualno.com/recipes/kartofi-po-shvedski-news_710253.html", "text": "        1. Картофите се обелват и нарязват на тънки резенчета (не докрая) на разстояние от около 3-4 мм едно от друго.   2. В намазана с олио тава се поставят с плоската страна надолу.\r\n3. Отгоре се слагат тънки резенчета от маслото.  4. В предварително загрятата фурна, на маскимална температура, се слагат картофите за около 25 минути.\r\n5. След като се извадят се поръсват с морска сол и черен пипер. Между всяко резенче на картофите се слагат тънки резенчета от чесъна. Поръсват се с галета и пак се добавя масло отгоре.   6. Отново се слага във фурната за около 20 минути.    7. Сервират се топли.\r\nизточник: ", "date": "2018.12.17", "title": "Картофи по шведски "}
{"url": "https://www.actualno.com/ruse/knijno-pomagalo-zapoznava-s-predmeti-ot-minaloto-na-ruse-news_712110.html", "text": "  През пролетта на 2018 г. Регионалният исторически музей в Русе обяви конкурс за предмет, представящ историята на Русе от ХХ век. Целта бе да се съберат семейни реликви, които се пазят и предават от поколение на поколение, като описват живота и навиците на притежателите им и предизвикват спомени за фамилни истории.     След конкурса бе направена изложба, а предметите разказващи история бяха описани в постери. Книгата вече е факт и включва под формата на игра интересни и забавни задачи, водещи към предмети от по-близкото минало или малко по-назад в годините на ХХ век. Някои от тях са непознати за съвременните деца и информацията ще обогати техните знания за различни предмети от бита от минал период. Книгата-помагало ще се използва от децата, които посещават ваканционните занимания на музея. \r\nТя е издадена в рамките на проект „Предметите говорят“ на Регионален исторически музей – Русе, реализиран по  Програма „Знание и растеж“ на Фондация „Русе – град на свободния дух“ с подкрепата на Фондация „Еконт“, осъществен в партньорство с Фондация „Европейски институт – клон Русе“, Сдружение „Приятели на музея“ и Общински младежки дом.", "date": "2018.12.17", "title": "Книжно помагало запознава с предмети от миналото на Русе "}
{"url": "https://www.actualno.com/music/nova-godina-s-naj-jakoto-bas-sybitie-ti-si-2019-news_712171.html", "text": "  Навръх Нова година в популярния столичен клуб Mixtape 5 се събират едни от най-слушаните алтернативни банди за четвъртото издание на партито „ТИ СИ“. Хедлайнери са Оратница, Balkansky, Ogonek, The Bedlam Club, Lazy Face, Africandro и Tropical Disco.     В едно с якото бас парти, събитието представя и свое послание за отговорност – то е към всички онези, които искат да променят нещата през 2019, да се усъвършенстват и да създават свой нов късмет. Новата година отваря нова страница в живота на всеки от нас, както и нови предизвикателства. Време е всеки да покаже на какво е способен.\r\n„ТИ СИ“ ще  зареди с вдъхновение и музикална енергия, която ще те разтърси от дъното до върха на съзнанието ти.\r\nВ навечерието на настъпващата 2019-а година, броени дни след премиерата на най-новия им албум „Alter Ethno“, ОРАТНИЦА  отново ще зарадват всички гости на събитието с впечатляващата смесица от фолклорни мелодии и акустично изпълнени електронни стилове (дъбстеп, трап и дръм енд бейс).  Меломанско внимание заслужава и специалният дъбстеп сет на BALKANSKY, който ще разтърси Mixtape 5 навръх Новогодишната нощ с  фолклор и дъбстеп от бъдещето, съчетани с експлозивното сценично присъствие на Иван Шопов.\r\nСред участниците на музикалното събитие „ТИ СИ“ е и Валери Шолевски - OGONEK, един от най-харесваните дръм-енд-бейс артисти в тежкия спектър на стила не само у нас, но и в цяла Европа.    За страхотната новогодишна атмосфера на партито „ТИ СИ“ ще допринесе и кинематографичната музика на THE BEDLAM CLUB. Филмов саундтрак,\r\nизпълнен от пънк банда на джаз инструменти – мистериозното пътешествие през различни жанрове (трип хоп, джаз, брейкбийт, фънк и експериментал) прави всяко тяхно изпълнение - меломанско приключение.\r\nЗа първи път тази година, във втората на зала на клуба - Side B, публиката ще се наслади на музика от цял от свят. Ще чуем балкан бас и реге селекция от Lazy Face, афро бийт и етно денс мелодиите от цял свят на AFRICANDRO и всичко това – събрано в танцувалните горещи вибрации на общия им проект TROPICAL DISCO.\r\nНе пропускайте най-якото „ТИ СИ“ бас парти с етно послевкус. Вие сте на ход!", "date": "2018.12.17", "title": "Нова година с най-якото бас събитие „ТИ СИ: 2019“"}
{"url": "https://www.actualno.com/help/mladejka-banka-montana-organizira-blagotvoritelen-koleden-bazar-news_712067.html", "text": "  Младежка банка – Монтана организира благотворителен Коледен базар от днес по повод настъпващите празници.     На базара ще бъдат предложени картички с коледни мотиви, изработени ръчно с т. нар. „квилинг“ техника. При нея върху самите картички се залепват различни фигурки – цветя, пеперуди, дръвчета и др., създадени чрез навиване на хартия със специални инструменти. Всички любители на приложното изкуство ще могат да се насладят на уникалните творения и да подкрепят Младежка банка – Монтана като закупят  коледни картички.\r\nБазарът ще работи всеки ден от 17.00 до 20.00 часа. Произведенията са дело на Силви Лазаров – доброволец към Младежка банка - Монтана.\r\nПосетителите на базара ще имат възможността да се сдобият и с първото издание на единствения до момента по рода си Сборник с младежки авторски творби, създадени по проект на Младежка банка - Монтана. Събраните от продажбата средства ще бъдат използвани за финансиране на други младежки инициативи.  Базарът започва днес и ще продължи до 21 декември /петък/ във фоайето на Общинския младежки дом в областния град. Проектът се реализира благодарение на Фондация „Работилница за граждански инициативи“ с финансовата подкрепа на Фондация „Чарлз Стюарт Мот“.", "date": "2018.12.17", "title": "Младежка банка – Монтана организира благотворителен Коледен базар"}
{"url": "https://www.actualno.com/starazagora/v-stara-zagora-otkrivat-izlojba-posvetena-na-110-godishninata-ot-rojdenieto-na-marin-goleminov-news_712195.html", "text": "  Изложбата „Фрески и звуци“, посветена на 110-годишнината от рождението на големия български композитор Марин Големинов, ще бъде открита на във фоайето на Държавна опера - Стара Загора. На откриването ще присъства , която е автор на изложбата, инициирана от наследниците на композитора. Експозицията е реализирана с подкрепата на Министерството на културата. Маестро Марин Големинов е почетен гражданин на Стара Загора и дългогодишен председател на уникалния по рода си Фестивал на оперното и балетното изкуство в Стара Загора.     До края на януари 2019 г. ще могат да се видят със знакови мигове от живота на Големинов - снимки, ръкописи, писма, дипломи. Представени са непоказвани снимки от младежките години на композитора, от сватбата му с Лилия Ничкова, кореспонденцията му с Димитър Ненов, Константин Илиев и други големи музиканти. Писма от негови преподаватели от Париж и Мюнхен, както и дипломата на Големинов от Музикалната академия са сред останалите акценти.\r\nЩе могат да се видят програми от пътешествията на танцовата драма „Нестинарка“ по света, от концерти на с музика на Големинов, от турнета на първите носители на Националната награда „Акад. Марин Големинов“ - Софийски солисти с диригент Пламен Джуров. Интригуващи са снимките от премиерата на „Захари Зограф“ с Никола Гюзелев и кадрите от представянето на операта „Ивайло“ на Царевец.\r\nСпециално внимание е отделено на интерпретацията на музиката на именития български композитор през 2018-а. Сред тях са възстановката на „Нестинарка“ в Стара Загора, концертът за контрабас, който в един ден звучи в България и Мексико… Отделено внимание и на Марин Големинов като диригент (счита се, че той е основател на факултета по оркестрово дирижиране с първия диригентски курс, който организира през 1943 г.).  Представените материали са от личния архив на внуците на Марин Големинов - Лилия и Стефан, а някои от снимките са предоставени от рода Сугареви. Композиторът и архитект Делчо Сугарев са братовчеди и запалени планинари.\r\nСтара Загора е третата спирка на изложбата „Фрески и звуци“ след представянето й в галерията на Министерството на културата и е в родния град на композитора Кюстендил.\r\nМарин Големинов е роден на 28 септември 1908 г. Завършва софийската консерватория (като цигулар при Тодор Торчанов) и заминава да учи в Париж. В Скола Канторум учи композиция при Венсан Д’Енди, Пол льо Флем, Ги дьо Лионкур. Посещава лекции по философия и естетика в Сорбоната, а по-късно специализира в Мюнхен, където пък кристализира идеята му за написването на танцова драма. През 1942 г. е премиерата на „Нестинарка“, по разказа на Константин Петканов, на сцената на Софийската опера. Тя предизвиква истински фурор и за една нощ Големинов става известен. Операта му „Ивайло“ е първата, поставена на хълма Царевец във Велико Търново и с нея се слага началото на традицията там да се представят опери. Квартетите на Големинов са сред най-добрите образци на този жанр и се изпълняват не само у нас, но и в Европа и Съединените щати. Освен композитор, Големинов е критик, диригент и професор в музикалната академия. Танцовата драма „Нестинарка“ е най-играната извън страната българска музикално-сценична творба, поставяна е в Чехия, Германия, Русия. Във версията на Маргарита Арнаудова за балет „Арабеск“ е играна в над 50 държави. През 2018 г. произведението оживя в пълната си версия, създадена през 1986-а за Националния балет, на сцената на Старозагорската опера в изпълнение на многонационалната балетна трупа на театъра, примабалерината Анелия Димитрова получи за ролята на Демна “Кристална лира” за млад изпълнител.     ", "date": "2018.12.17", "title": "В Стара Загора откриват изложба, посветена на 110-годишнината от рождението на Марин Големинов"}
{"url": "https://www.actualno.com/burgas/burgazlii-posreshtat-zaedno-nova-godina-s-praznichen-koncert-news_712206.html", "text": "  Община Бургас кани всички, които искат да посрещнат заедно новата година, да се включат в преживяването. Мястото е площад \"Тройката\", а датата 31 декември 2018.     За да бъде то наистина празнично са поканени различни изпълнители, а водещ на концерта ще бъде DJ Мартен. Той ще продължи да пуска музика и след празничното хоро в полунощ.   Началото на програмата е 22.30 часа, с изпълненията на Дара, следва наполовина бургаският дует - Павел и Венци Венц, народни песни в изпълнение на Жечка Сланинкова и оркестър \"Странджа\".\r\nОбщината е предвидила, до голямата коледна елха, всеки който желае да получи чаша вини и парче баница.  ", "date": "2018.12.17", "title": "Бургазлии посрещат заедно Нова година с празничен концерт"}
{"url": "https://www.actualno.com/plovdiv/izleze-dokladyt-za-pametnika-na-buzludja-news_712179.html", "text": "  Паметникът на Бузлуджа е едно от седемте през 2018 година, а най-голямата европейска неправителствена организация за опазване на културно- историческото наследство \"Европа Ностра\" днес публикува доклад за него. Новината съобщи в Пловдив Пийт Джаспърт, вицепрезидент на организацията и дясна ръка на Пласидо Доминго. Той участва в церемонията по награждаването \" \" на в. Стандарт. Докладът е публикуван на и е съвсем конкретен. Направен е след тридневна експертна мисия в края на септември на специалисти по културно наследство и финансисти и след срещи в Министерски съвет, Министерството на културата и Регионалната администрация в Стара Загора. Какви са изводите и препоръките?     \"Паметникът е уникално инженерно постижение, образец на архитектурата и приложните изкуства и има голям потенциал\", се казва в доклада. Според експертите, той трябва да се възстанови и върне към живот не съвсем в оригиналния си вид, но адаптиран към новото време и с нови послания. Особено важно е да не става предмет на политически противоречия.   Като първа неотложна стъпка \"Европа ностра\" съветва да се извърши ремонт на покрива и на прозорците, така че там да не влиза вода и да се спрат разрушенията на времето до фаза вътре да влязат вече експертите за точни оценки. Този етап би струвал . В момента паметникът се води на Регионална администрация Стара Загора, от организацията препоръчват собствеността да се прехвърли, като предлага няколко варианта, но при всички положения държавата да е ангажирана с цялостното възстановяване и по-сетнешната експлоатация и управление. Частна собственост може да се допусне в оперативната фаза, се казва в доклада. Що се отнася до комунистическите символи- петолъчките, залата във форма на медал, релефните надписи на входа- те да останат, но да не се реставрират- така, че да бъдат интерпретирани не като пропаганда на бившия социалистически строй, а като част от историята на държавата в последните два века, своеобразна граница. \r\nПаметникът на Бузлуджа може да стане в бъдеще силен притегателен център за културен туризъм, смятат от фондацията, за конгреси, семинари, изложби. Но от \"Европа ностра\" препоръчват в доклада си начинът на експлоатация на сградата след нейното пълно възстановяване да бъде поставен на обществен дебат. Като база за него нека се тръгне от концепцията на фондация \" Паметник Бузлуджа\". Препоръчва се прагматичен подход. В един по-късен план експертите виждат друг проект, стъпил на базата на този- Национален парк музей Шипка- Бузлуджа.  Според доклада на \"Европа ностра\", предварителната стойност на възстановяването на паметника на Бузлуджа е около 7.5 млн евро плюс ДДС, които може да се търсят от Европейските структурни фондове, най- вече от Европейския фонд за регионално развитие или Кохезионния фонд. По разчети, работата до пълното възстановяване ще трае 4-5 години, а всяка година ще бъдат отворени 600 работни места.", "date": "2018.12.17", "title": "Излезе докладът за паметника на Бузлуджа"}
{"url": "https://www.actualno.com/starazagora/nad-100-nagradi-bjaha-razdadeni-v-konkursa-surva-vesela-godina-news_712208.html", "text": "  Над 130 сурвакници и 90 рисунки от над 20 училища, институции и детски градини от Стара Загора и от Основно училище „Цар Симеон“ във Варна са получени за традиционния конкурс „Сурва весела година“ на Центъра за подкрепа за личностно развитие.     По регламент сурвачките трябваше да са изработени от естествени материали, да носят българската народна традиция и да отразяват уменията и сръчността на децата, както и познания за обичаите в България.   Рисунките бяха без ограничение в жанра и материалите, а участниците са разделени в две групи - І - ІV клас и V- VІІІ клас.\r\nЖурито, в състав Тошо Стефанов - ръководител на школата по живопис, Юлия Славова - на школата по приложни изкуства, и Слави Славов - на школата по малка пластика ще даде над 100 награди на децата, включили се в конкурса.  Изложбата „Коледа” на школите по живопис, малка пластика и приложни изкуства и на наградените участници в конкурса „Сурва весела година“ ще бъде открита на 19 декември от 14 часа в залата на Центъра за подкрепа за личностно развитие към Община Стара Загора на ул. ”Захарий Княжески” 71.", "date": "2018.12.17", "title": "Над 100 награди бяха раздадени в конкурса \"Сурва весела година\" "}
{"url": "https://www.actualno.com/sofia/s-16-mlrd-lv-budjet-prez-2019-g-sofija-prodyljava-remontite-v-grada-news_712181.html", "text": "  Днес кметът на столицата Йорданка Фандъкова и заместниците ѝ представиха официално проекта за бюджет на Столична община за 2019 г., заедно с отчет за направеното през 2018 г.     Заявените цели на Столична община за 2019 година изглеждат по следния начин:\r\nПредстои .\r\n\"Догодина метрото на София ще бъде 48 км. Само преди 10 години беше 10 км. Това е резултат, който не идва даром. Осигуреното съфинансиране от общинския бюджет за тези 12 км, които строим сега, е 248 млн. лв. и защитени средства от ОП „Транспорт“ са 774 млн. лв.  90% от автобусите на София догодина ще са нови и с най-високия екологичен стандарт ЕВРО6. Преди 10-ина година средната възраст на автобусите беше 20 години, през 2019 г. ще е под 6 г. Разширяването на мрежата на метрото и по-удобен и комфортен градски транспорт е наша водеща задача в мерките за по-чист въздух\", казват от Столична община. \r\n\"Възстановяването на големите паркове на София и изграждането на нови е наша цел в последните 10 г. През 2019 г. ще завършим първия етап на Западен парк и ще изградим първия публичен аквапарк в новия парк \"Възраждане\". Третата ни ключова задача за следващата година е цялостната реконструкция на улици и булеварди, като за поредна година осигуряваме финансово фокуса върху кварталите.\r\nЦелта, която си поставихме – да няма чакащи деца за детски градини – реално ще бъде изпълнена със строителството на заложените в бюджет 2019 г. 15 нови сгради. Това е рекорден брой нови сгради, с чието завършване ще осигурим места за всички деца над 3 годишна възраст. Догодина ще завършим първата цялостна модернизация на 13 училища и 13 детски градини със средства по ОПРР. В районите „Илинден“, „Надежда“, „Красна поляна“, „Връбница“ – ние в действителност преизграждаме 26 училища и детски градини.    Метрото и модерния градски транспорт, цялостните ремонти на улици и булеварди, възстановяването на парковете и изграждането на нови, строителството на детски градини и училища – това са ключовите приоритети, които променят качеството на живот. Благодарение на това, че години наред си вършим работата целенасочено, вече може да се усети от хората мащаба на направеното. За мен като кмет е важно, че това се констатира и от водещите международни институти, в чийто класации София все по-често влиза на челни места\", посочват от администрацията на кмета Йорданка Фандъкова. \r\n\"В последното изследване на \"Файненшъл Таймс\", което следи преките чуждестранни инвестиции, София е сред най-атрактивните локации за международни инвестиции в следващите 2 години. В класацията \"Европейски градове и региони на бъдещето - 2018/2019 г.\" София е на второ място в категорията \"големи градове на бъдещето\" по критерия ефективност на разходите.\r\nПоказателни за развитието на града е това, че компании като „Файненшъл таймс“ и „Кока кола“ избраха София да своите развойни и технологични офиси.\r\nБез да вдигаме данъците от 2012 г. до 2017 г., сме събрали почти 184 млн. лв. повече собствени приходи. От една страна това, се дължи на икономическия растеж и бизнес-развитието на града, от друга – на по-добрата събираемост\", смятат общинските власти.\r\n\"И тази година не залагаме увеличение на данъците извън променените от Народното събрание. Нашето предложение е СОС да приемете минималните прагове и за автомобилите и за имоти в курортни селища, които не са основно жилище, за които има законови промени. Преди няколко дни по наше искане Информационно обслужване разработи калкулатор, които позволява на всеки собственик на автомобил сам да пресметне размера на данъка си\", коментират още от \"Московска\" 33.   \"Общо в транспорт и транспортна инфраструктура инвестираме 447.9 млн. лв. през 2019 г.\r\n306 млн. лв. са отделени за строителството на първия и втория участък от третата линия на метрото (от бул. „Владимир Вазов, през Орлов мост, центъра, „Красно село“, „Овча купел“ до Околовръстния път при Горна Баня).\r\n47,5 млн. лв. за изграждане и ремонт на основни улици и булеварди – в тях влизат 15 големи обекта - разширението на бул. „Филип Кутев“, последният участък от бул. „Монтевидео“ при новата метростанция, южното платно на бул. „Тодор Каблешков“ (от бул. „България“ до ул. „Костенски водопад“), пробива на бул. „Петър Дертлиев“, Източната тангента от бул. „Ботевградско шосе“ до Северна скоростна тангента, както и локална улична мрежа, която обслужва тангентата, бул. „Първа българска армия“, бул. „Президент Линкълн“, ул. „Народно хоро“ в район „Овча купел“, ул. „Житница“, реконструкция на бул. „Скобелев и транспортния тунел на НДК, основен ремонт на ул. „Кукуш“, ул. „Йосиф Щросмайер“, ул. „Коперник“, ул. „Атанас Узунов“ и основен ремонт на зоните на централна градска част.\r\n38 млн. лв. за ремонт и поддръжка на улици на територията на цялата община.   4,5 млн. лв. инвестираме в изграждане на улично осветление.\r\nДогодина ще пуснем и изцяло новото тролейбусно трасе от кв. „Манастирски ливади“ до „Люлин“.\r\n17,6 млн. лв. ще инвестираме в основния ремонт на две ключови трамвайни трасета – по бул. „Цар Борис III“ и по ул. „Каменоделска“.\r\nС 32,8 млн. лв. закупуваме 13 нови нископодови трамвая.\r\nОтделно заедно с общинското дружество „Столичен автотранспорт“ инвестираме около 100 млн. лв. в нови автобуси\", казват от администрацията на кмета.   \"В чистота и възстановяване и поддържане на паркове, градски градини и междублокови пространства отделяме 167 млн. лв. 129.2 млн. лв. е бюджета за чистота - с 6 млн. лв. повече от миналата година, които ще насочим към повече миене, машинно метене и събиране на едрогабаритни отпадъци. От тях 8,6 млн. лв. са за поддръжка на зелените площи.\r\nВ инвестиционната програма залагаме 17,7 млн. лв. за рекултивиране на старите сметища в кв. „Суходол“, в с. Долни Богров и за депо „Садината“.\r\nПредвиждаме закупуване на мобилна автоматична станция за измерване на качеството на атмосферния въздух. Ще стартираме и с изграждането на мрежа от 22 сензора, които ще могат да се следят в реално време и ще допълнят информацията от Националната система за контрол качеството на атмосферния въздух.\r\n17,9 млн. лв. инвестираме във възстановяване на паркове - продължаваме ремонтът на Западен парк, както и нови алеи и облагородяване на Южен парк, Северен парк, Борисова градина и парк „Заимов“. От тях 4,5 млн. лв. ще инвестираме във възстановяване на детски площадки.\r\nОтделно 10 млн. лв. ще инвестира общинското дружество „Софийски имоти“ в разширението на парк „Възраждане“ и изграждане на първия аквапрак. 693 хил. лв. инвестираме в продължаващата реконструкция на зоологическата градина\", изчисляват от Столична община.    Става ясно, че за екипа на Йорданка Фандъкова постоянен приоритет в последните години е образованието със заложени общо 71,2 млн. лв. за 2019 г.\r\n\"18,8 млн. лв. сме отделили за изграждане на 15 нови детски градини и цялостни реконструкции с разширения на стари. Започваме строителство на нови детски градини в „Манастирски ливади“, район „Триадица“, във кв. „Кръстова вада“ район „Лозенец“, в кв. „Курило“, Нови Искър, 2 сгради в район „Студентски“, в район „Овча купел“ и в кв. „Горна Баня“, в район „Подуяне“. Реконструкции и разширения на детски градини заедно с изграждане на физкултурни салони сме планирали районите „Искър“, „Красно село“, в кв. „Павлово“ и кв. „Княжево“ – в район „Витоша“, в „Люлин“ и „Изгрев“.\r\n9,5 млн. лв. инвестираме в изграждане на нови пристройки и физкултурни салони на 12 училища. Продължаваме разширението на Първа английска гимназия. Изграждаме нови сгради с класни стаи към 63 ОУ в кв. „Требич“ и 28СУ в „Красна поляна“. Нови физкултурни салони ще имат 7 училища – 37 СУ в „Люлин“, 176 ОУ в с. Негован, 64 ОУ в кв. „Симеоново“, 175 ОУ в с Мрамор и 100-но СУ в район „Сердика“, 30 СУ във „Възраждане“ и Първа английска гимназия. 79 СУ в „Люлин“ и 74 градина в „Подуяне“ – ще въведем мерки за енергийна ефективност, а професионалната хранително-вкусова гимназия в район „Илинден“ ще бъде основно ремонтирана.\r\n42,1 млн. лв. инвестираме в основен ремонт и енергийна ефективност на 26 училища и детски градини в районите „Красна поляна“, „Надежда“, „Връбница“, „Илинден“ и Френската гимназия\", уточняват още общинските власти.", "date": "2018.12.17", "title": "С 1,6 млрд. лв. бюджет през 2019 г. София продължава ремонтите в града"}
{"url": "https://www.actualno.com/politics/petkova-za-globata-ot-ek-iskat-bulgartransgaz-da-vleze-v-chujd-operator-njama-kak-da-go-pozvolim-news_712207.html", "text": "        От 2015 г. водим активни разговори с Европейската комисия. Това е дело от много години. Нашата цел беше да успеем да постигнем споразумение с ЕК, тъй като смятахме, че са на лице всички възможности за това, каза Петкова.   „Нашите предложения не бяха възприети. Българският оператор обслужва инфраструктура, която е свързана с нашата национална сигурност. Приватизация на наш оператор с чужд инвеститор ние не можем да приемем“, каза Петкова, цитирана от БГНЕС.\r\nОчакваме официално да ни бъде връчено решението и от дата на получаване ние ще имаме срок да решим какво ще правим, каза Петкова, като подчерта, че ще бъде защитен българският интерес. Петкова подчерта, че ще бъде защитен и имущественият интерес на българската страна, и в областта на националната сигурност. След като се запознаят с мотивите на комисията ще преценят какви стъпки ще предприемат оттук насетне и добави, че държавата ни разполага с 3 месечен срок, в който трябва да плати глобата.  Припомняме, че Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.\r\nВ решението, взето днес, се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. БЕХ е използвало господстващото положение на едно от дъщерните си дружества — „Булгартрансгаз“, за да защити почти монополното положение на другото си дъщерно дружество, „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти.   Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки.    ", "date": "2018.12.17", "title": "Петкова за глобата от ЕК: Искат „Булгартрансгаз“ да влезе в чужд оператор, няма как да го позволим"}
{"url": "https://www.actualno.com/dobrich/nov-granichen-punkt-s-rumynija-shte-ulesnjava-pytuvaneto-news_711998.html", "text": "  Новият ГКПП Крушари-Добромир ще бъде официално пуснат в експлоатация утре (понеделник). Граничното съоръжение, свързващо добруджанската община Крушари с румънското селище Добромир, което до 1940 г. е било с българско население, но по силата на Крайовската спогодба е изселено в България.     Проектът за новия контролно-пропускателен пункт е реализиран в изпълнение на подписано през 2012 г. междуправителствено споразумение с Румъния междуправителствено споразумение с Румъния за откриване на два гранични пункта между Кайнарджа и Липница, както и между Крушари и Добромир. ГКПП-Кайнарджа беше открит на 29 септември 2017 г. Наложено е ограничение до 3,5 тона на преминаващите автомобили с хора и стоки.   Граничният преход по шосе и пропускателният пункт са на румънска територия. Изградени са съоръжения за гранични проверки както от румънските, така и от българските гранични полицейски органи. Новите гранични пунктове  между двете държави ще улеснят преминаването на хора и автомобили, а граничните проверки ще се извършват съвместно на едно спиране.", "date": "2018.12.17", "title": "Нов граничен пункт с Румъния ще улеснява пътуването"}
{"url": "https://www.actualno.com/cars/ferari-udostojava-sys-specialna-izlojba-mihael-shumaher-za-50-ija-mu-ubilej-news_712220.html", "text": "  Седемкратният световен шампион във Формула 1 Михаел Шумахер ще бъде удостоен от Ферари със специална изложба по повод 50-ия му рожден ден на 3 януари, съобщиха от италианския тим.     Германецът получи сериозна травма на главата в ски инцидент преди пет години и оттогава е в кома.   Изложбата ,,Михаел на 50“ в музея на Ферари в Маранело ще се проведе в сътрудничество с фондацията на семейство Шумахер ,,Продължавайте да се борите“, която бе основана преди две години. ,\r\n,Изложбата е с цел както да отпразнува, така и да отбележи най-великия и успешен пилот на Ферари за всички времена“, се казва в изявление на ,,черните кончета“.  Шумахер кара за италианския тим между 1996 и 2006 години, печелейки пет от седемте си световни титли в периода 2000-2004.\r\nОсвен това Ферари спечелиха и шест титли при конструкторите по време на периода на Шумахер в екипа. Изложбата ще позволи на публиката да разбере приноса на Шумахер като пилот на Ферари, а по-късно и като консултант в тима.", "date": "2018.12.17", "title": "Ферари удостоява със специална изложба Михаел Шумахер за 50-ия му юбилей"}
{"url": "https://www.actualno.com/society/prez-2023-g-ot-sofija-do-gyrcija-za-1-chas-i-30-min-news_712188.html", "text": "  В изпълнение на програмата на правителството и на приоритетите, които сме си поставили, , заяви министърът на регионалното развитие и благоустройството Петя Аврамова при откриването на новоизградения участък. На церемонията присъстваха народни представители, министърът на транспорта, информационните технологии и съобщенията Росен Желязков и кметове.     Министърът на транспорта, информационните технологии и съобщенията Росен Желязков каза, че е налице пълно доверие, като е необходимо мобилизиране на усилията, така че .   Министър Аврамова връчи разрешението за ползване на участъка на председателя на Управителния съвет на Агенция „Пътна инфраструктура“ инж. Светослав Глосов. Тя отбеляза, че така се дава шанс на всички български граждани, гостите на страната и транзитно преминаващите да пътуват безопасно по него.\r\nРегионалният министър информира, че в отсечката на АМ „Струма“ от Кресна до Сандански са изградени 25 големи съоръжения, 3 пътни възела и 4 площадки за отдих със санитарни помещения и ТИР паркинги. В бъдеще на тях ще могат да бъдат изградени заведения за хранене и бензиностанции.  Петя Аврамова благодари на строителите за положените усилия, които дадоха възможност за ползването на участъка пет месеца предсрочно, на Агенция „Пътна инфраструктура“ за доброто администриране на процеса и на Министерството на транспорта, информационните технологии и съобщенията за работата в партньорство при доизграждането на АМ „Струма“.\r\nУчастъкът Кресна – Сандански е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020.   ", "date": "2018.12.17", "title": "През 2023 г.: От София до Гърция за 1 час и 30 мин."}
{"url": "https://www.actualno.com/varna/razkrivat-rehabilitacionen-centyr-s-mineralni-vodi-do-varna-news_712123.html", "text": "  Днес съветниците от комисията по архитектура към Общински съвет - Варна дадоха своето съгласие да бъде сменено предназначението на част от сградата на хотел в курорта „Св. Св. Константин и Елена“. Това се прави с цел да бъде , които ползва минерални води.     „Хубаво е курортът да предлага и такива услуги, като санаториум, рехабилитация, дори и медицински услуги, защото към момента такива няма.“, коментира главният архитект Виктор Бузев.   Той заяви пред съветниците, че за обособяването на центъра няма да се наложи допълнително строителство. Окончателно решение предстои да се вземе от Общински съвет на предстоящото заседание в сряда.   ", "date": "2018.12.17", "title": "Разкриват рехабилитационен център с минерални води до Варна"}
{"url": "https://www.actualno.com/business/kevr-podseti-mrrb-da-predloji-zakonodatelni-promeni-za-vyvejdane-na-vodni-pomoshti-news_712209.html", "text": "  Множество недоволни потребители на ВиК услуги се на КЕВР с искания за социално поносими цени на водата, инвестиции и качество на ВиК услугите. Те протестираха непосредствено преди откритото обсъждане в КЕВР на измененията на цените на водата. По време на заседанието граждани обвиниха КЕВР в престъпления, а представителите на регулатора опитваха да обяснят неизбежния скок в цените. Председателят на комисията Иван Иванов обяви краен срок за представяне на становища до 17 ч. утре и насрочи за 28 декември 2018 закрито заседание, на което се очаква КЕВР да се произнесе за новогодишните цени на водата.     Тези цени са приети  от КЕВР в предишни решения, с които са одобрени бизнесплановете, приети са от общинските съвети, от Асоциацията по ВиК и в момента са в процес на изпълнение, обясни директорът на дирекция ВиК в КЕВР Ивайло Касчиев. \"Ако ВиК операторите не изпълнят инвестициите, включени в плановете, следва да ги наваксат, но ние ще направим всичко възможно да ги стимулираме да  си изпълнят инвестициите и да постигнат качеството на услугата. В противен случай КЕВР ще намали цените в последствие\", заяви директорът ВиК в регулатора. Той потвърди, че е твърде висока социално поносимата цена и заяви, че затова МРРБ трябва да предложи законодателни промени, така че да се осигури подпомагане на бедните слоеве на населението чрез т.нар. водни помощи, което отдавна е трябвало да бъде направено.   Увеличението на цената на водата в София е необосновано и престъпно, заяви Минчо Христов, бивш депутат, който участва в обсъждането като гражданин. По думите му водните дружества имат интерес умишлено да правят течове, защото това им носи печалби. Вместо да увеличавате цените, трябва да се справите със загубите на вода, каза той на експертите от КЕВР и посочи, че загубата на вода в София е близо 50%, а в другите европейски столици - близо 10%, в повечето случаи под 10%.\r\nВъв ВиК сектора има страшно високи нива на търговски загуби, не са само циганските квартали, които не плащат, каза Ивайло Касчиев.  Той съобщи, че тази година при извънредна проверка на ВиК оператор е констатирано, че една година това дружество не е отчитало един голям потребител, просто защото водомерът блокирал и никой не видял. Това е ангажимент на МРРБ, на Асоциациите по ВиК, на ВиК операторите да създадат такава организация, че тези търговски загуби да намаляват, добави Касчиев.  България е поела ангажимент към ЕК за гарантиране на инвестициите във ВиК сектора и МРРБ е декларирало миналата година, че такъв механизъм е създаден и работи, отбеляза още Касчиев. Той уточни, че този ангажимент включва създаване на специални банкови сметки за всеки ВиК оператор, в които да се заключват част от приходите от ВиК услуги, които да отиват само за инвестиции в публични активи. Поискали сме от министъра годишните доклади по този механизъм, за да видим какво е състоянието и да направим съпоставка  това, което сме установили при проверките във ВиК операторите, добави Касчиев.  \r\nСпоред него загубите на вода в София не говорят за неизпълнение на инвестиционния план на концесионера. По думите му \"Софийска вода\" отчита целите, поставени в бизнес плана за намаляване на загубите.   ", "date": "2018.12.17", "title": "КЕВР подсети МРРБ да предложи законодателни промени за въвеждане на водни помощи"}
{"url": "https://www.actualno.com/football/ochakvat-ni-zvezdni-sblysyci-na-18-finalite-v-shampionska-liga-news_712145.html", "text": "  Днес в . След като през есента станахме свидетели на зрелищни битки в груповата фаза, то след Нова година турнирът ни очакват нови нови вълнуващи битки.     Кристиано Роналдо и Ювентус ще пътуват до Мадрид за първия сблъсък с Атлетико. Манчестър Юнайтед ще има тежка задача срещу ПСЖ. Гвоздеят пък в програмата е двубоят между Ливърпул и Байерн Мюнхен.    При жребия бяха разминати отбори, които са били в една и съща група или са от една държава. Датите за осминафиналите са 12/13 февруари и 19/20 февруари за първите срещи и 5/6 март и 12/13 март за реваншите.     ", "date": "2018.12.17", "title": "Очакват ни звездни сблъсъци на 1/8-финалите в Шампионска лига"}
