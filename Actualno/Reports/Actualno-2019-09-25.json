{"url": "https://www.actualno.com/asia/iran-otpravi-tejki-obvinenija-kym-sasht-pred-oon-news_1378935.html", "text": "      Иранският президент Хасан Рохани обвини САЩ в \"безмилостен икономически тероризъм и международно пиратство\", предаде Associated Press.      В реч пред Общото събрание на ООН Рохани заяви, че Иран няма да преговаря по ядрената си програма, докато санкциите срещу него не бъдат отменени.   Рохани добави, че ако САЩ отменят всичките си санкции срещу Иран, това може да създаде условия за преговори, но заяви, че Техеран няма да преговаря под натиск, отбелязва Reuters.\r\nРохани намекна, че ако европейските страни по иранското ядрено споразумение от 2015 г. не успеят да го съхранят, Иран също може да се изтегли от него, както направиха това САЩ миналата година. \"Ангажирани сме с ядреното споразумение, но търпението на Иран си има граници\", предупреди иранският президент.  Той изтъкна, че наложените на страната му санкции са най-тежките в историята ѝ. САЩ полагат много усилия \"да лишат Иран от участие в международната икономика. Това е международно пиратство и мълчаливо убийство на една велика нация\", каза Рохани, но заяви, че \"правителството и народът на Иран устояват\" на американските санкции.\r\n\"От името на страната си искам да обявя, че отговорът ни за всякакви преговори докато има санкции е отрицателен\", заяви Рохани, цитиран от AFP.\r\nПо повод призива на европейците да се срещне с президента на САЩ Доналд Тръмп иранският президент заяви: \"Снимките за спомен са последният етап от преговорите, а не първият.\"       Споразумението от 2015 г. \"беше някакъв минимум. Ако искате нещо повече, трябва да дадете повече\", каза Рохани по адрес на САЩ. \"За да се водят преговори, трябва споразуменията да се спазват\", каза той, имайки предвид изтеглянето на САЩ от ядрената сделка.\r\nИранският президент заяви, че единственият начин да се гарантира мир и сигурност в Залива е да се укрепи сътрудничеството \"между всички страни с общи интереси в Персийския залив и Ормузкия проток\".\r\n\"Ние сме съседи с вас, а не с Америка\", обърна се Рохани към тези страни и призова САЩ да изтеглят войските си от региона. \"Един-единствен гаф в региона може да разпали огромен пожар. Регионът е \"на ръба на разпадането\", предупреди той.\r\nИранският президент заяви, че САЩ не са успели да решат конфликтите в Афганистан, Ирак и Сирия и не са способни сега да играят роля в успокояването на напреженията и връщането на мира в региона.\r\nТой призова Саудитска Арабия да прекрати военните си операции в Йемен, след , за които . \"Сигурността на Саудитска Арабия ще се гарантира със спирането на агресията в Йемен, вместо с \" да се намесват, заяви Рохани.       ", "date": "2019.09.25", "title": "Иран отправи тежки обвинения към САЩ пред ООН"}
{"url": "https://www.actualno.com/varna/unikalna-bylgarska-svatba-se-systoja-v-morskata-ni-stolica-news_1378871.html", "text": "      Една по-различна сватба се състоя във Варна тази дни. Идеята била на младоженците- Милена и Румен Димитрови, които решили, като с машина на времето, те и гостите им да бъдат пренесени назад във вековете.      Женитбата, на която всички бяха пременени с български национални носии, очарова центъра на морската столица. Множество западни туристи снимаха за спомен уникално облечените сватбари, които първо бяха в Ритуалната зала, след това в храм-паметник \"Св. Атанасий\", а накрая тържеството продължи в ресторант в центъра на Варна.\r\n\"Не искам букети, а всеки да е пременен с носия.\",  категорично заявила булката Милена в поканите към гостите си. \r\nСватбата на младите влюбени се превърна в едно от най-коментираните събития в морската ни столица.   ", "date": "2019.09.25", "title": "Уникална българска сватба се състоя в морската ни столица"}
{"url": "https://www.actualno.com/business/tomas-kuk-falira-v-oshte-4-strani-ostavi-6000-turisti-u-nas-news_1378859.html", "text": "      Още 4 компании на в Европа спряха да работят днес. Това са фирмите на туроператора в Полша, Холандия, Германия и Австрия, съобщи министърът на туризма Николина Ангелкова.      4-те дъщерни компании на британския туроператор са уведомили днес Министерството на туризма за прекратяване на дейността си с днешна дата. В момента у нас има 5940 туристи, докарани от тези компании.   Министерството на туризма открива гореща телефонна линия за справяне с последиците от спирането на дейността на тези туроператори. Служители на ведомството на вече са заминали за морските курорти, за да съдействат на място, в случай че хотелиери поискат от туристите да им бъде платено в брой, обясни Ангелкова. Всички разходи за тези туристи ще бъдат платени незабавно от британския гаранционен фонд.\r\n\"Всички 5940 туристи, които в момента се намират в България и имат своите резервации до 13 октомври, ще могат да напуснат страната и да се завърнат по домовете си като всички разходи по престоя им у нас и извозването им е на застрахователите. \"Томас Кук\"-Германия обявиха името на своя застраховател, това е Zurich Insurance, заяви министърът на туризма, цитирана от БГНЕС.  58 са общо хотелите в България, на които британския туроператор дължи пари за ползвани услуги през юли и август. Те са най-вече в Златни пясъци и Слънчев бряг, а също и в Свети Константин и Елена и Дюни.\r\n\"Стартираме дебат за промяна в закона на туризма, по силата на който чуждите туроператори, работещи в България, ще трябва да сключват допълнителна застраховка за покриване на щетите в подобни случаи. Възможно е да вкараме тези промени между първо и второ четене на проекта, който в момента е в парламента\", обясни Ангелкова. ", "date": "2019.09.25", "title": "\"Томас Кук\" фалира в още 4 страни, остави 6000 туристи у нас"}
{"url": "https://www.actualno.com/cars/shte-dojde-li-hyundai-vmesto-ochakvanija-volkswagen-news_1378850.html", "text": "      Въпреки големите надежди и месеците трепетно очакване, изглежда все по-малко вероятно Volkswagen да построи завод у нас. Ръководството на автомобилния гигант вече няколко пъти отлага окончателното решение, но има все повече признаци, че то ще е в полза на Турция, вместо на България.      Южната ни съседка има сериозни конкурентни предимства и изглежда най-логичният избор за нова локация на германския концерн, а президентът да убеди директорите на Volkswagen да построят новото предприятие в страната му. Огромната инвестиция определено би съживила турската икономика и би спечелила обществено одобрение на едноличния ѝ господар.    Усещайки, че губи битката, българското правителство се насочи към друг голям автомобилен инвеститор – Hyundai. В последните 2 години българските власти са в постоянен контакт с корейския концерн, който е считан за добра алтернатива, ако .  Представители на Hyundai са посетили България, а ние върнахме визитата, като . Той разкри, че страната ни е в напреднали преговори с корейците и официално им е предложила да построят автомобилен завод у нас. Очакваната инвестиция е милиардна.\r\n\"Страната ни е известна със заводите си в автомобилостроенето. Тя е прекрасна дестинация, с много добро качество, с много добри възможности\", изтъкна премиерът. И подчерта, че крайното решение за евентуалното изграждане на завод на Hyundai в България ще бъде взето от борда на директорите на южнокорейския концерн.      ", "date": "2019.09.25", "title": "Ще дойде ли Hyundai, вместо очаквания Volkswagen?"}
{"url": "https://www.actualno.com/smolyan/policijata-v-smoljan-nuleva-tolerantnost-za-narushitelite-za-24-chasa-news_1378847.html", "text": "      Нулева толерантност за нарушителите в продължение на 24 часа за 26-ти септември (утре) обяви Областната дирекция на МВР в Смолян. За четвъртък е подготвена масирана полицейска операция. Всички полицейски коли в 12 часа ще са застанали на публични места и едновременно със светлинни и звукови сигнали ще дадат началото на акцията. В трите квартала – Смолян, Райково и Устово, ще бъде спряно движението по една от пешеходните пътеки.      Серията предприети мерки е във връзка с инициативата на Европейската мрежа на службите по пътна полиция – ТИСПОЛ. В рамките на Европейската седмица на мобилността сред страните, които са нейни членове и партньори, се осъществява проектът EDWARD (European Day Without A Road Death) или „Европейски ден без загинали на пътя“.\r\nМотото на операцията в България е „Обичам семейството си! Да го пазим на пътя“, а полицията в Смолян планира 24-часов контрол на движението по пътищата и „Нулева толерантност към нарушителите“.   \r\nЗа целта са сформирани съвместни екипи със служители от ОДМВР-Смолян и  РДГП- Смолян, с цел увеличаване на полицейското присъствие, включително и в малките населени места.  За времето от 9.30 часа до 11:30 часа в гр.Смолян на бул.“България“ до Централна поща е създадена  организация за провеждане на специализирана полицейска операция по метода на широкообхватния контрол.\r\nТе ще бъдат на предварително определени места в часовете с интензивно движение, позволяващи извършването на проверки на голям брой автомобили едновременно.\r\nВ мероприятието ще вземат участие и доброволци от БЧК – Смолян, които ще раздават брошури на водачите и пътниците в МПС.    На 26 септември за 12 часа е планирано символично сигнално оповестяване на операцията чрез използване едновременно на светлинните и звукови сигнали на служебните автомобили, които ще са позиционирани на публични места в рамките на не повече от една минута.\r\nВ оповестяването ще се включат и служителите от РДПБЗН чрез съответните районни служби.\r\nВ този час ще за една минута ще бъде спряно движението на пешеходната пътека на бул.“България“ до Планетариума и на светофарите в Райково и Устово.\r\nЩе бъдат поднесени цветя в памет за загиналите при пътно-транспортни произшествия. ", "date": "2019.09.25", "title": "Полицията в Смолян: Нулева толерантност за нарушителите за 24 часа"}
{"url": "https://www.actualno.com/smolyan/hajdushkite-praznici-v-chepelare-ocharovaha-jitelite-i-gostite-na-grada-news_1378852.html", "text": "      От 21 до 23 септемви 2019г. за трета поредна година се проведоха Национални хайдушки празници \"Капитан Петко войвода\", организирани от Община Чепеларе и Съюз на тракийските дружества в България. Тази година честванията са посветени на .      В първия ден на честванията жителите и гостите на града имаха възможността да видят пушката на Капитан Петко Войвода и откриване изложба на Национален проект „Аз съм Българка!” на фотографа Радослав Първанов в НЧ „Родопска искра 1880“. Официалните чествания продължиха с шествие към бюст-паметника на Капитан Петко Войвода и поднасяне на венци с паметни слова от г-жа Славка Чакърова - кмет на Община Чепеларе, г-н Красимир Премянов - предедател на Съюза на Тракийските дружества в България и историкът г-н Костадин Пепеланов. По- късно се състоя символично „Посрещане на Капитан Петко Войвода в Чепеларе” с участието на сдружение „Родопски хайдути” и възстановка на НС „Единение” – „Хайдушка клетва”. Програмата завърши с концерт на Здравко Мандаджиев . На празничния 22.09. на площад „Олимпийски: се състоя изложение на исторически оръжия. От 17:00ч. поздравително слово произнесе г-н Ангел Николов - председател на НЧ „Родопска искра - 1880”, а след това музикален поздрав отправи мъжка вокална група към НЧ „Св.Св. Кирил и Методий” - Тополовград. По- късно програмата продължи с възстановка на НС „Единение”- „Обявяване на Независимостта на България” и театралната постановка „Щурчето - убиецът на Ботев” на Драматичен театър „Гео Милев” - Стара Загора. В третият ден на Национални хайдушки празници” Капитан Петко войвода” в Чепеларе се проведе Фестивал на хайдушката песен. В него се включиха НЧ „Никола Йонков Вапцаров 1936“ с. Хвойна, Тракийско дружество Асеновград, НЧ „Отец Паисий-1909“ с. Малево, НЧ „Св. Св. Кирил и Методий“ гр. Тополовград, НЧ „Родопско бъдеще 1895“ с. Орехово , както и изпълнителят Денис Махуров. ", "date": "2019.09.25", "title": "Хайдушките празници в Чепеларе очароваха жителите и гостите на града"}
{"url": "https://www.actualno.com/blagoevgrad/novata-sistema-za-videonabludenie-v-blagoevgrad-moje-da-namali-na-polovina-bitovata-prestypnost-news_1378867.html", "text": "      Най-мащабната и най-модерната система за видеонаблюдение, която има в България, функционира в община Благоевград. Целта на инвестицията, която е изцяло от общинския бюджет, е да гарантира спокойствието на гражданите и гостите на града.      „Преди 6 години заявихме намерението си да имаме такава система за сигурност. Тя вече е факт, макар че Благоевград е спокоен град, проблем са само вандалските прояви. С това видеонаблюдение решаваме този проблем, повишаваме сигурността, според експерти ”, заяви кметът на община Благоевград – д-р Атанас Камбитов, при откриването на новата придобивка.\r\nТой подчерта, че подобна система няма в страната. „Както обикновено, ние сме първи. Тя е нещо и чисто имиджово, защото дава знак на гостите, че градът ни е спокоен и сигурен. , вярвам, че това ще има и превантивен ефект. Всеки, които реши да наруши закона или да разруши имущество, трябва да знае, че е наблюдаван. Не е случайно, че такава система има в Дубай, горди сме, че и тук я има”, каза още кметът Камбитов.   Той уточни, че тази системата ще помага и при бедствени ситуации, ако има такива. Платформата може да се надгради с допълнителни модули при появила се необходимост. Системата има два пункта за наблюдение – в сградата на общината и в сградата на ОД на МВР в Благоевград. Общинските служители основно ще наблюдават, а реакцията и мерките ще са приоритет на полицията. Предстои да бъдат обучени хора, които да работят с модерната електронна платформа.\r\nНикола Гечев, директор „Корпоративни продажби” във „Виваком” честити на благоевградчани новата придобивка и благодари на общинското ръководство за амбицията да инвестира в толкова модерна система за видеонаблюдение. Мирослав Петров от фирмата-подизпълнител, която ще поддържа системата, подчерта ,че модулът „Сигурност” е сред най-важните за всеки град. Записите ще се пазят в продължение на 60 дни, камерите могат да различават лица на хора, номера на коли. „Поздравявам община Благоевград за иновативната визия за бъдещето”, допълни Петров. Директорът на ОД МВР-Благоевград – Дойчин Дойчинов, похвали общината и изпълнителя, тъй като системата ще подпомогне много дейността на полицията за предотвратяване на престъпления и нарушения, както и за тяхното разкриване.\r\n„Видеонаблюдението вече дава своите резултати, имаме разкрити криминални престъпления. С поставянето на камерите драстично намаляха конфликтите в училищата, наблюдаваме входовете и изходите на града, както и детските градини и около тях.”, допълни Дойчин Дойчинов.     ", "date": "2019.09.25", "title": "Новата система за видеонаблюдение в Благоевград може да намали на половина битовата престъпност"}
{"url": "https://www.actualno.com/healthy/21-sestri-ot-bolnica-tokuda-podadoha-ostavki-news_1378872.html", "text": "      21 медицински сестри от Централната реанимация на болница \"Токуда\" заедно със старшата сестра и няколко санитари са подали колективни оставки.      Това съобщи пред БНР Мая Илиева - един от основните организатори на протестите на медицинските сестри за по-добро заплащане и за достойни условия на труд.   Преди почти 2 месеца тя беше дисциплинарно уволнена от болницата.\r\nНа 11 септември десетки протестиращи медицински сестри се събраха пред парламента с искания за достойно заплащане. Те поискаха стартова им заплата в размер на две минимални заплати.  Протестите на сестрите продължават от месеци. На 1 март медицински сестри излязоха на протест пред сградата на Министерството на здравеопазването. Това се случи въпреки обещанието на премиера за повече средства.\r\nФелдшерите също изразиха недоволството си пред министерството с искане да имат правото да създадат самостоятелна професионална съсловна организация.   Средната възраст на медицинските сестри у нас 52 години, показва анализ на държавните лечебни заведения, общинските болници и заведенията, в които държавата участва с 50% и повече.    Според бившия министър на здравеопазването Мирослав Ненков проблемът със заплащането на медицинския персонал е като бомба със закъснител. ", "date": "2019.09.25", "title": "21 сестри от болница \"Токуда\" подадоха оставки"}
{"url": "https://www.actualno.com/society/protestyt-sreshtu-geshev-poiska-nov-izbor-za-glaven-prokuror-video-news_1378899.html", "text": "      Протестиращите срещу кандидатурата на Иван Гешев искат нова процедура за избор главен прокурор. Те призоваха депутатите да обърнат внимание на направените от тях предложения за промяна на Закона за съдебната власт, чиято цел е по-широк кръг от граждански институции и организации да могат да издигат кандидат за най-висшия държавен обвинител.      Това стана ясно по време 5-ия \"Марш за право и свобода\", чиято цел е реформи в прокуратурата, организиран от Инициатива \"Правосъдие за всеки\". Стотици хора се събраха пред Народното събрание и за кратко блокираха движението пред сградата, скандирайки \"Гешев е позор\", \"Мафията вън\" и \"Свобода\". Маршът премина през т.нар. триъгълник на властта между парламента, президентството и Министерския съвет. Демонстрантите отново разкритикуваха предложената от прокурорите кандидатура на Иван Гешев и призоваха партиите в парламента да се намесят в процедурата. Те обвиниха Гешев, че нямал нито едно успешно дело с влязла в сила присъда срещу голям бизнесмен, олигарх, политик или магистрат, които създават корупцията у нас.     \"Защо издържаме 30 години най-голямата система от прокурори в Европа? В България има най-голям брой прокурори на глава на населението, а се оказва, че няма нито един друг достоен кандидат за главен прокурор. Оказва се, че това е единственият човек, който може да отговори на очакванията на сегашния главен прокурор и прокурорската колегия във ВСС за справяне в борбата с престъпността\", каза председателят на \"Правосъдие за всеки\" Велислав Величков. По думите му депутатите умишлено протакват разглеждането на предложенията за законови промени, за да бъде избран Гешев, а евентуалните нови правила да важат за наследника му след 7 години. \"Готови ли сме да чакаме 7 години за следващия главен прокурор?\", попита риторично Величков, а тълпата му отговори единодушно \"Не!\".    Той предупреди партиите, че в навечерието на предстоящите местни избори ще разгласи кои парламентарни формации са отказали да разгледат предложенията за по-конкуретен и справедлив избор на главен прокурор.\r\n\"Нека всички граждани да знаят кои партии отказват да се занимават с най-важните въпроси в държавата – как се избира държавният обвинител, от когото зависи спирането на кражбите, измамите, злоупотребите с евросредства, корупцията в държавата, а оттам доходите на хората, заплатите и пенсиите\", каза председателят на гражданската инициатива.   Протестът призова депутатите да сравнят начина на избирането на български главен прокурор с този в Европейския съюз. \"Нека сравнят това, което се случи на състезанието за европейски главен прокурор, през колко сита премина румънката Лаура Кьовеши, за да заеме заслужено този пост, и нека го сравнят с това, което се случва тук. Нека си зададат въпроса какво е Кьовеши и какво е Гешев, къде има избор и къде има назначение\", заяви Величков.   Според протестиращите на парламента не трябва да пише \"Съединението прави силата\", а \"Страхът прави слабостта\".  ", "date": "2019.09.25", "title": "Протестът срещу Гешев поиска нов избор за главен прокурор (ВИДЕО)"}
{"url": "https://www.actualno.com/cosmos/pyrvijat-arabski-kosmonavt-izletja-kym-mks-news_1378853.html", "text": "      С изстреляната от космодрума Байконур в Каззахстан в космоса излетя първият арабски космонавт, който ще стъпи на Международната космическа станция, предаде БГНЕС.      Ракетата \"Союз\" ще транспортира тричленния екипаж, в който влизат Хазаа ал Мансури от Обединените арабски емирства, американец и руснак.    ", "date": "2019.09.25", "title": "Първият арабски космонавт излетя към МКС "}
{"url": "https://www.actualno.com/america/sasht-sankcionira-kitajski-kompanii-zaradi-iran-news_1378874.html", "text": "      САЩ наложи санкции срещу няколко китайски компании за закупуване на ирански петрол, като така засилва натиска въпреки европейските опити да се уредят преговори между Вашингтон и Техеран, предадоха световните агенции.      \"Днес ние налагаме санкции на някои китайски компании за съзнателно транспортиране на петрол от Иран в противоречие със санкциите на Съединените щати\", заяви държавният секретар на САЩ Майк Помпео в кулоарите на срещата на ООН.   Санкциите са наложени на Cosco Shipping Tanker Co и Cosco Shipping Tanker Seaman и Ship Management Co Ltd, но не се отнасят за компанията майка, се казва в съобщението на Министерството на финансите на САЩ.\r\nТе засягат и към China Concord Petroleum Co, Kunlun Shipping Company Ltd, Kunlun Holding Company Ltd и Pegasus 88 Limited.   ", "date": "2019.09.25", "title": "САЩ санкционира китайски компании заради Иран"}
{"url": "https://www.actualno.com/balkani/prouchvane-turcite-schitat-rusija-za-prijatel-a-sasht-za-vrag-news_1378782.html", "text": "                       На въпрос кои страни са приятелски настроени към Турция и кои са враждебни, 94,5% от анкетираните определят САЩ като враждебна страна. Сред приятелските страни Азербайджан заема първо място с 83% от гласовете. Следват Русия (16.3%) и Китай (10.2%).    Законопроект за амнистия относно дневния ред на парламента\r\nОтговорите на въпроса „Как оценявате законопроекта за амнистия, който бе на дневен ред в парламента наскоро“ са разпределени по следния начин: 42,3% от анкетираните не подкрепят законопроекта, 24,4% го одобряват и отбелязват, че такъв закон трябва да бъде приет, 33,3% сезатрудняват да отговарят. На въпроса „Нуждае ли се от нова партия Турция“ 56.4% от анкетираните отговорят с „не“, 32.2% с „да“, 11.1% се затрудняват да изкажат мнение.       Участниците в анкетата са били попитани дали възнамеряват да гласуват за бившия министър-председател Ахмет Давутоглу, бившия вицепремиер Али Бабакан и кандидата за президент на Републиканската народна партия на Турция през 2018 г. Мухарем Индже, ако създадат нова партия.\r\n10% от анкетираните изразиха готовността си да подкрепят Бабакан, 7.3% - Давутоглу, 9.5% - Индже. И на въпроса „Доволни ли сте от президентската система“ 61,5% от анкетираните отговарят с „не“, 38,5% с „да“.   „Ако изборите се проведат следващата неделя, за коя партия ще гласувате?“\r\nНа този въпрос 37,5% от участниците изразяват подкрепа за управляващата „Партия на справедливостта и развитието“ (ПСР), 22,8% - Републиканската народна партия (РНП), 11,5% нова партия, ако такава бъде създадена, 9,5% „Партията на националистическото движение“, 9% Демократическата партия, Партия на народите, 7% - „Добра партия“, 0,9% - „Партия на щастието“. 39,1% от анкетираните отговарят: Реджеп Тайип Ердоган, 28,6% - Екрем Имаглу (кмет на Истанбул от 27 май 2019 г.), 8% - Селахатин Демирташ, 6,8% - Мерал Акшенер , 6,5% -Девлет Бахчели, 4,2% -Али Бабакан, 2,3% - Ахмет Давутоглу, 2% - Мухарем Индже, 0,5% - Кемал Кълъчдароглу.  ", "date": "2019.09.25", "title": "Проучване: Турците считат Русия за приятел, а САЩ – за враг"}
{"url": "https://www.actualno.com/starazagora/10-hiljadi-dybovi-fidanki-zasajdat-v-stara-zagora-news_1378878.html", "text": "      Залесителна акция в района на Магарешка поляна по пътя за кв. „Дъбрава\" ще се осъществи на 9 ноември с обединените усилия на ръководството на община Стара Загора, Регионалната дирекция на горите, Държавно горско стопанство - Стара Загора Спасителния център за диви животни „Зелени балкани“. Каузата им е Стара Загора да е най-зеленият град в България и канят старозагорци да участват в засаждането на 10 хиляди дъбови фиданки.      „Решихме, че е необходимо да даде всеки своето за тази идея - така всяка година ще залесяваме по 10 хиляди фиданки, за да си отгледаме заедно гора в покрайнините на нашия град“, сподели Живко Тодоров. За засаждането на такъв брой дръвчета има нужда от 500 доброволци. Кметът благодари на инж. Петър Заяков, директор на Регионалната дирекция на горите, за безвзмездното осигуряване на фиданките и непрекъснатите усилия за поддържане на зеления фонд на общината.   „Целият горски сектор изцяло подкрепя инициативата за създаване на дъбова гора, защото така ще намалим голината, която в момента там е 157 дка\", уточни Заяков. Незалесеният терен е изгорял през 2007-а и е възстановяван през годините, но ежегодно страда от пожари. В района има и други подходящи терени за залесяване терени с обща площ от около 365 дка. \r\n„Чудесно е, че тук работим в синхрон и с идея да има повече широколистни гори в района. Ще  участваме с доброволци и съдействие“, информира Ивайло Клисуров от \"Зелени Балкани\".  На пресконференцията стана ясно, че горският фонд в областта е в добро състояние, но има нужда да бъде опазен от недобросъвестно отношение. Голямата дъбова гора ще ограничава и възможността от стичане на голямо количество вода към центъра на града при обилни валежи, посочи кметът Тодоров. ", "date": "2019.09.25", "title": "10 хиляди дъбови фиданки засаждат в Стара Загора "}
{"url": "https://www.actualno.com/europe/zamyrsenijat-vyzduh-sykrashtava-jivota-na-gyrcite-s-dve-godini-news_1378836.html", "text": "      Продължителността на живота на гърците се съкращава с до две години поради високите нива на замърсяване на атмосферата, сочат откритията на нови международни изследвания, представени на двудневна конференция, която приключи на Крит.      Констатациите бяха огласени от изследващия атмосферата холандски химик Йос Леливелд, професор в Института Макс Планк и сътрудник с Кипърския институт, на конференция в Ираклио, която беше организирана от Панелинската  инфраструктура за атмосферния състав и изменението на климата (PANACEA), инициатива на гръцки научни и изследователски групи, които се фокусират върху атмосферното замърсяване и изменението на климата, съобщи в. „Катимерини“, цитиран от БГНЕС.   Изследванията на Леливелд се основават на нов научен подход, който той и германският кардиолог Томас Мунцел представиха по-рано тази година, който установява, че прогнозната смъртност, причинена от замърсяването, е двойно по-голяма от първоначално смятаната поради кардиологичните и респираторните последствия.\r\nИзследването се фокусира върху частици на замърсяване във въздуха с диаметър 2,5 микрометра или по-малко (PM 2,5), чиято токсичност оценява заедно с взаимодействието им с други замърсители.  Според изследователи тези малки частици са особено опасни, тъй като лесно се вдишват, като приблизително 8000 души умират от атмосферно замърсяване в Гърция годишно, повече отколкото от  тютюнопушене.\r\nПроведено през лятото проучване от PANACEA, измерващо нивата на замърсяване в шест гръцки града, установи сравнително високи концентрации на частици PM 2,5, стана известно на конференцията.   Показанията показаха средно 20 микрограма на кубичен метър, според Александрос Папаганиас, професор по физика на околната среда, отбелязвайки, че концентрациите в Атина са били до пет пъти над границата след големия пожар на Евия през август.    Ограничението на частиците на атмосферното замърсяване в Европейския съюз е 25 mg на кубичен метър, докато това на Световната здравна организация е 10 mg. ", "date": "2019.09.25", "title": "Замърсеният въздух съкращава живота на гърците с две години "}
{"url": "https://www.actualno.com/politics/radev-iska-ot-sasht-oshte-investicii-i-padane-na-vizite-news_1378917.html", "text": "      Предизвикателствата пред сигурността в Югоизточна Европа, модернизацията на българската армия и увеличаването на американските инвестиции в България са били акцентите на разговора между държавния глава Румен Радев и неговия американски колега Доналд Тръмп по време на официалния прием за ръководителите на делегации в рамките на 74-ата сесия на Общото събрание на ООН, домакин на който бе президентът на САЩ. Това съобщиха от прессекретариата на държавния глава.      Пред журналисти в Ню Йорк българският държавен глава подчерта, че очаква много по-активна работа и от страна на българското правителство и на българската дипломация за постигането на напредък в преговорите за облекчаване на визовия режим за българските граждани, пътуващи до САЩ.   По думите на Румен Радев страната ни очаква много повече американски инвестиции, защото когато се говори за индустриално сътрудничество, което върви успоредно със сделките за придобиване на въоръжение, трябва да има и конкретни параметри, а към момента за България те все още не виждат.\r\nВ отговор на въпрос, президентът Радев отбеляза участието си в глобалния бизнес форум на Майкъл Блумбърг, по време на който са били обсъдени перспективите за икономическо развитие в света, както и мерките, които развитите държави вземат срещу рисковете от икономически сътресения.  Държавният глава подчерта, че България също трябва да свърши необходимото, за да има буфери, от които да се възползва в случай на необходимост, както и за ясни механизми за привличане на много повече чуждестранни инвестиции, особено в областта на високите технологии. ", "date": "2019.09.25", "title": "Радев иска от САЩ още инвестиции и падане на визите"}
{"url": "https://www.actualno.com/politics/kristalina-georgieva-e-novijat-direktor-na-mvf-news_1378905.html", "text": "      Българката Кристалина Георгиева е новият управляващ директор на Международния валутен фонд (МВФ). Тя е била избрана от борда на директорите на институцията, след като се е представила отлично по време на , съобщава Reuters.      Източник на Reuters от борда на МВФ заяви, че Георгиева \"убеди борда, че е лидерът, от който се нуждае институцията, и ще бъде силен защитник на многостранната система\".   Гласуването след изслушването е церемониално при наличието на неформално одобрение от висшия мениджмънт на фонда, отбелязва Reuters.\r\nГеоргиева беше за ръководител на финансовата институция. Тя зaменя на високия пост Кристин Лагард, която бе първата жена, оглавила МВФ през 2011 г. Лагард бе начело на фонда по времето на европейската дългова криза.  \"Десноцентристки политик, израснала в България при комунизма, Георгиева си изгради репутация по време на дейността си за Световната банка, където сега е в отпуск от длъжността си на главен изпълнителен директор по време на процеса на номиниране в МВФ, и в Европейската комисия - като упорит технократ, шампион по отношение на равенството между половете и лидер в глобалната борба срещу изменението на климата\", написа Reuters в деня на избора на Георгиева.\r\nАгенцията прогнозира, че тя ще се \"сблъска с множество предизвикателства като ръководител на МВФ, кризисния кредитор в света с един трилион долара огнева мощ\". Сред изброените предизвикателства е и глобалното икономическо забавяне, предизвикано от ескалирането на търговското напрежение между САЩ и Китай.   Щатите, които са с най-много права на гласуване в борда, се оттеглиха от многостранните споразумения. Растат рисковете и за много развиващи се пазари като Аржентина, която през 2018 г. получи спасителна вноска от 57 млрд. долара - най- голямата помощ, отпускана от фонда досега, припомня Reuters.    Българката Кристалина Георгиева достигна до извода, след като в началото получи подкрепата на френския президент Макрон, а след това и на останалата част от ЕС, както и мълчалива подкрепа от САЩ. За да няма пречки пред избора, фондът промени възрастовите ограничения за високия пост. ", "date": "2019.09.25", "title": "Кристалина Георгиева е новият директор на МВФ"}
{"url": "https://www.actualno.com/politics/borisov-pozdravi-kristalina-za-mvf-ogromno-postijenie-za-bylgarija-news_1378914.html", "text": "        за управляващ директор на МВФ е огромно постижение за България, написа във Facebook премиерът Бойко Борисов.      Борисов я поздрави сърдечно и изрази увереност, че тя \"ще се справи прекрасно с ръководенето на една от най-големите световни институции\".\r\nМалко по-рано стана ясно, че българката е одобрена да оглави финансовата инстиуция. Тя е била избрана от борда на директорите на МВФ, след отлично представяне по време на интервюто, съобщи Reuters.   Източник на Reuters от борда на МВФ заяви, че Георгиева е убедила борда, \"че е лидерът, от който се нуждае институцията, и ще бъде силен защитник на многостранната система\".  Гласуването след изслушването е церемониално при наличието на неформално одобрение от висшия мениджмънт на фонда, отбелязва Reuters.\r\nГеоргиева беше за ръководител на финансовата институция. Тя зaменя на високия пост Кристин Лагард, която бе първата жена, оглавила МВФ през 2011 г.      ", "date": "2019.09.25", "title": "Борисов поздрави Кристалина за МВФ: Огромно постижение за България"}
{"url": "https://www.actualno.com/politics/pak-prepravjat-zakona-za-sydebnata-vlast-chaka-se-mnenieto-na-vss-news_1378882.html", "text": "      С 14 гласа „за“, нито един „против“ и 4 „въздържал се“, правната комисия на парламента одобри за първо четене законопроекта за преправяне на Закона за съдената власт (ЗСВ), предвиждащ промени в разпоредбите за отстраняване на магистратите, в уредбата на атестирането, конкурсите, правилата за проверки за почтеност и конфликт на интереси при съдии, прокурори, следователи.      Недоумение изрази при обсъждането депутатът от БСП Крум Зарков, който е зам.-председател на комисията. Той изчисли, че Законът за съдебната власт (ЗСВ) се променя  средно по 4 пъти и половина на година.   \"Тази година това е третият път, в който ще гледаме ЗСВ, доколкото разбирам пече се още един някъде във Венецианската комисия, т.е. ще се изпълни нормативът и този път\", прогнозира Зарков, визирайки на правосъдния министър Данаил Кирилов за разследвания срещу \"тримата големи\" - главния прокурор и председателите на Върховния административен съд и Върховния касационен съд.\r\nЗарков упрекна управляващите, че форсират парламента да приеме набързо проекта. \"Законопроектът е приет от правителството на 20 септември и 4 дни по-късно влиза в правна комисия, без да можем да се запознаем със становищата и да обмислим внимателно текстовете\", възрази той.  По думите му този начин на работа буди съжаление, защото този закон изисква сериозен дебат, в който парламентът да изпълни ролята си на арбитър. \"Законопроектът е твърде важен, за да бъде претупван. Изисква се по-сериозна подготовка и също да оставим време и на други заинтересовани лица, институции и наблюдатели да реагират\", подчерта той.\r\n\"Никой не може да отрече, че има проблем с инфлацията на атестациите, роенето на най-различни атестации, които стават неефективни, понеже се формализират и става практически невъзможно качеството им изпълнение, заради големия им брой\", отбеляза Зарков и изрази съгласие, че трябва да се променят разпоредбите за атестирането.\r\nВъпросите, касаещи конкурсите и проверките на магистратите също изискват повече време, категоричен е депутатът. Той обърна внимание и на предложенията относно разглеждането на делата в разумен срок. \"Законодателството на парче, без да имаме предвид цялата законодателна политика в дадена област не е правилен ход\", подчерта той.       Прави се трудно забележима поправка, с която сроковете за въвеждане на т. нар . електронно правосъдие се отлагат с година и половина, алармира още Зарков. \"Вместо август тази година ги отменяме за 31 декември 2020 г. - става дума за въвеждане в експлоатация на електронен портал за правосъдие, който с този законопроект се бута с година и половина назад, без да се дава обяснение за това\", уточни депутатът от БСП. Той посочи, че в законопроекта е предвиден същият срок за въвеждането на единната централизирана система за прокуратурата като не е предложено удължаване на срока и изрази съмнение дали това не е грешка.\r\nПредставляващият ВСС Боян Магдалинчев обясни, че срокът се удължава по искане на ВСС във връзка с проект по оперативна програма \"Добро управление\" за въвеждането на единната информационна система и за промяна в съдебната карта на съдилищата и прокуратурите, който следва да приключи към края на март с тестово изпитване. \"Ние помолихме всичко това да се внедри в органите на съдебната власт едновременно към края на следващата година\", добави Магдалинчев и увери, че в момента активно се работи и предстои тестване и внедряване. \"Това е причината и е по искане на ВСС\", каза той.\r\nСъс законопроекта се предлага отмяна на специалната процедура за отстраняване от длъжност на магистратите, като ще се прилага общата уредба на отстраняването от длъжност по НПК. \"Абсолютно подкрепям предложеното от правосъдното министерство чл. 230 да бъде отменен и да се предлага предвиденото по НПК, тъй като няма да има специален режи, а ще се ползва общия режим, валиден за всички български граждани\", заяви зам.-председателят на комисията от \"Обединени патриоти\" Християн Митев. В хода на обсъждането правосъдният министър Данаил Кирилов изрази надежда, че с предлаганите текстове ще се преодолее експлоатацията на темата с временното отстраняване на магистратите и със страховете, които се разпространяват в магистратското съсловие, че те са в постоянен риск от временно отстраняване с необосновано действие от страна на прокуратурата чрез образуване на досъдебно производство.      Кирилов съобщи, че междувременно са отпаднали два параграфа от законопроекта, които касаят статута на инспекторите и главния инспектор и членовете на ВСС по отношение на обезщетения във връзка с тяхната дейност. \"Това отпадане се наложи поради отказ на финансовия министър да одобри финансова обосновка на законопроекта\", поясни Кирилов.\r\nЦялостно становище по законопроекта се очаква да бъде прието утре от Пленума на ВСС. Засега има становище от правната комисия на ВСС, някои въпроси са разглеждани и в бюджетната комисия на ВСС. ", "date": "2019.09.25", "title": "Пак преправят Закона за съдебната власт, чака се мнението на ВСС"}
{"url": "https://www.actualno.com/books/izdavat-pyrvija-po-roda-si-album-s-tvorbi-na-rajko-aleksiev-news_1378810.html", "text": "      Макар да е едно от най-изтъкнатите имена в историята на българския хумор и сатира, дълго време Райко Алексиев и неговото творчество са тема табу в България. Роденият в будно пазарджишко семейство художник е сред най-емблематичните личности в културния живот на Царство България. Той предава нова енергия на родното изкуство, а неговите карикатури години наред иронизират проблемите на българския народ и неговите държавници, но и основните играчи на европейската политическа сцена, сред които Хитлер, Сталин и Чърчил.      75 години след жестокото убийство на художника с псевдоним Фра Дяволо, издава първия по рода си албум със 150 избрани карикатури от неговото творчество.   От издателството уточняват, че творбите на Алексиев са публикувани по страниците на „Българан“, „Барабан“, „Людокос“, „Смях“, както и в издавания от 1932 до 1944 година \"Щурец\", превърнал се в негова визитна картичка. Карикатурите се отличават със своето тематично разнообразие и недвусмисленост. Творбите ни потапят в епохата на Първата и Втората световна война, помагат ни да разберем кои са били най-вълнуващите теми в царството и отварят съзнанието за някои непреходни въпроси от общочовешко естество.\r\nТъй като спецификите на карикатурния жанр изискват исторически контекст, всяка една от рисунките е придружена с коментар за събитието или процеса, станали повод за нейното създаване. По този начин актуалните проблеми на България и света от първата половина на XX век стават достояние на съвременната аудитория, която може да оцени значими събития и личности през четката на един скромен, но значим творец.  Албумът „Райко Алексиев. 150 избрани карикатури с исторически коментари“ може да бъде открит в търговската мрежа от началото на октомври, както и в на сдружението.  ", "date": "2019.09.25", "title": "Издават първия по рода си албум с творби на Райко Алексиев"}
{"url": "https://www.actualno.com/analysis/zashto-skopie-otkazva-pasporti-na-makedonskite-izselnici-v-turcija-news_1378797.html", "text": "      Властите в Скопие отказват да издават паспорти на македонски изселници в Турция. Това съобщава електронното издание на близкия до кръговете на ВМРО-ДПМНЕ вестник „Вечер“, цитирано от агенция \"Фокус\".      От редакцията отбелязват, че по-голямата част от тези хора вече имат турско гражданство, но държат на македонския паспорт, за да запазят връзката с корените си. в Турция се стремят към получаването на паспорт от родината си от години, но въпреки че отговарят на всички законови изисквания за двойно гражданство, властите в Скопие остават глухи за тях. Изселниците твърдят, че не разбират защо исканията им са отхвърлени.\r\nЗа да се привлече внимание към проблема, множество емигранти от югозападната ни съседка този уикенд събраха подписи на Балканския фолклорен фестивал в Измир, който ще бъде предаден на македонското посолство в Анкара и препратен на Министерството на външните работи в Скопие.   „Нашите говорят, че паспорт не може да се получи. Родителите ми живеят в Турция от десетилетия и са лоялни към нея, тя е държава, която е осигурила на потомството им добър живот и образование, но те никога не са забравили родното си място. Напротив, ние говорим македонски у дома, т.е. на стария битолски диалект и винаги, когато се появи възможност, с удоволствие отиваме в Битоля. Сега желанието на баща ми, който е на повече от 70 години, е да дойде поне веднъж в Македония и да види роднините си в Битоля. Разбира се, той може да го направи с , но би бил още по-щастлив да го направи с македонския“, разказва Хюсеин Хараташ пред журналисти на вестника.  Конституцията на Република Северна Македония предвижда, че получаването на гражданството е регламентирано със закон и не може да бъде отменено. Едно от условията за получаване му е свързано с произхода, т.е. ако кандидатът е роден или има родители, които притежават македонски паспорт.\r\nНа въпрос на изданието защо процедурата по издаване на паспорти се бави, Министерството на външните работи в Скопие е изпратило писмен отговор, от който обаче според редакцията не става ясно защо на македонските емигранти не се издават паспорти.\r\n„Министерството на външните работи се произнася индивидуално по заявление за гражданство на Република Северна Македония, подадено съгласно чл. 14 (консолидиран текст от 25 юни 2004 г.) от Закона за гражданството и чл. 6 от наредбата за установяване на критериите за конкретен научен, икономически, културен, спортен или друг национален интерес за гражданството (Държавен вестник № 9/2005). По този начин се счита, че има особен национален интерес от придобиването на гражданство на Република Северна Македония в контекста на член 6, ако чужденецът, който е кандидатствал за гражданство, не е емигрант от Република Северна Македония, и ако той отговаря поне едно от следните условия:    - с произход от Република Северна Македония, живеещ извън нейните граници и знае македонски език;   - иам положителна публицистична дейност за историята, политическото и икономическото развитие на Република Северна Македония;\r\n- предприема дейности, които утвърждават Република Северна Македония в света;\r\n- работи активно в асоциациите и общностите на Република Северна Македония в чужбина.\r\nНаличието на конкретен национален интерес, основаващ се на горните критерии, в зависимост от установените компетенции, се оценява от Имиграционната агенция, МВР и Министерството на външните работи\", се казва в писмения отговор на МВнР.   \"Вечер\" отбелязва още, че Турция има няколкостотин хиляди емигранти от Македония, като посочва, че те варират между 600 хиляди и един милион. ", "date": "2019.09.25", "title": "Защо Скопие отказва паспорти на македонските изселници в Турция?"}
{"url": "https://www.actualno.com/europe/ungarija-izcjalo-bez-vyglishta-ot-2030-a-news_1378793.html", "text": "      За да намали вредните емисии в атмосферата Унгapия е готова дa ce oтĸaжe нaпълнo oт въглищнитe eлeĸтpoцeнтpaли дo 2030-а гoдинa. Това съобщи президентът на страната Янош Адер пo вpeмe нa cpeщaтa нa OOH в Hю Йopĸ, пocвeтeнa нa бopбaтa c ĸлимaтичнитe пpoмeни.      \"Cтpaнaтa щe yвeличи дeceт пъти пpoизвoдcтвoтo нa тoĸ oт coлapни eлeĸтpoцeнтpaли дo 2030 гoдинa. Taĸa тя щe cпpe дa изпoлзвa въглищa и щe yвeличи пpoизвoдcтвoтo нa ядpeнитe цeнтpaли. Блaгoдapeниe нa ĸoмбиниpaния eфeĸт oт тeзи тpи мepĸи 90% oт eлeĸтpичecтвoтo в Унгapия щe бъдe въглepoднo нeyтpaлнo дo 2030-а гoдинa, a нe дo 2050-а гoдинa\", дoпълни президентът, цитиpaн oт caйтa . Наред с тази мярка, в Унгария смятат да повишат енергийната ефективност на сградите си с поне 30% до 2050 година.   От 1990-с г. насам страната е ограничила емисиите въглepoдeн диoĸcид c 32% , ĸaтo тexният oбeм e cpeд нaй-мaлĸитe в индycтpиaлизиpaнитe дъpжaви. ", "date": "2019.09.25", "title": "Унгария изцяло без въглища от 2030-а"}
{"url": "https://www.actualno.com/pernik/direktoryt-na-riosv-pernik-e-pred-uvolnenie-news_1378812.html", "text": "      Директорът на РИОСВ Перник Пламен Ангелов ще бъде официално уволнен до края на деня, съобщава сайтът . На негово място по всяка вероятност ще застане Анелия Дренска, която към момента е началник на отдел в регионалната инспекция.      Причината за отстраняването на Ангелов са множеството сигнали за замърсяване на въздуха в Перник и на язовир \"Пчелина\", за които информира многократно.   Припомняме, че докато а от токсичното отравяне на река \"Струма\" и дори не бе достатъчен повод бившият директор на РИОСВ да прекъсне почивката си.  От своя страна от , че уволнението на Ангелов не е достатъчно, за да бъде спрян готвеният от тях протест.   ", "date": "2019.09.25", "title": "Директорът на РИОСВ - Перник е пред уволнение"}
{"url": "https://www.actualno.com/plovdiv/gerb-predstavi-kandidatite-si-za-mestnite-izbori-v-plovdiv-snimki-news_1378785.html", "text": "      ГЕРБ представи днес официално , номинираните за районни кметове, както и листата за общински съветници. Кандидатите бяха представени в откритата наскоро изцяло новата галерия „2019“ на улица „Гладстон“ в центъра на града.       „Пловдив се движи във възходяща линия. Свършиха се много неща, но и много предстоят. Нашият екип сме сигурни, че ще доведем започнатите проекти и тези, които предстоят, до сполучлив край. Ще предложим на пловдивчани открито управление, което да е обърнато към проблемите на гражданите. Време е да кажем какво е свършено, без отрицание да гледаме напред”, заяви преди да изброи приоритетите от програмата си Здравко Димитров. Той бе категоричен, че никой не може да отрече направеното през последните 8 години като изтъкна Малката Базилика, Голямата базилика, Централния площад, „Одеона“, залата, в която днес стартира кампанията си ГЕРБ.   Кандидатът за кмет изброи накратко основните акценти, които са заложени в програмата му за управление. Сред тях са справянето с транспортните проблеми и тези с паркирането, завършването на булевард „Северен“, реализиране на връзката „Модър-Царевец”, кръстовища на две нива на Водната палата, Сточна гара и Аграрния университет. Сред приоритетите се отличи и идеята за преразглеждане на данъка за моторни превозни средства, тъй като по думите на кандидат-кмета много транспортни фирми и граждани регистрират автомобилите си в други общини заради по-ниския данък там. От ГЕРБ предвиждат също така изграждането на нови две училища, както и на 12 нови ясли и детски градини – по две във всеки район на града. Здравко Димитров не пропусна да отбележи и възраждането на Стария град, реализирането на проектите за Небет тепе, Източната порта и Дондуковата градина. Предвижда се и поетапна реконструкция на стадион „Пловдив“, с която огромното спортно съоръжение да бъде върнато към живот.     Здравко Димитров посочи още големия воден проект, с който градът трябва да получава чиста вода от каскада „Въча“. Той се обяви и за присъединяването на общините „Родопи“ и „Марица“ или поне на части от тях към града, който се задъхва в сегашните си граници. В програмата на ГЕРБ е заложено и изграждането на общински педиатричен център, както и създаването на общински хоспис за тежкоболни хора. Здравко Димитров отново потвърди и ангажимента си да отвори работеща приемна на кмета и да провежда обществено обсъждане за всеки по-важен проект както с гражданите, така и със съответните гилдии.\r\nВ галерия „2019“ бяха представени и шестимата кандидати за районни кметове. Това са досегашните Димитър Колев за „Западен“, Георги Стаменов за „Централен“ и Костадин Димитров за „Тракия“, както и новите кандидати – Иван Стоянов за „Източен“, Стоян Алексиев за „Северен“ и Костадин Язов за „Южен“. „Всички заедно работим Пловдив да стане най-добрият град за живеене.”, каза на финала на представянето Здравко Димитров.    ", "date": "2019.09.25", "title": "ГЕРБ представи кандидатите си за местните избори в Пловдив (СНИМКИ)"}
{"url": "https://www.actualno.com/asia/daxing-ogromnoto-letishte-kraj-pekin-zaraboti-snimki-i-video-news_1378807.html", "text": "      Заработи новото летище край Пекин - Daxing. Мега структурата струва 11 млрд. долара, заема площ с размерите на 98 футболни игрища или 700 000 квадратни метра. Летището беше построено само за 5 години. Президентът на страната Си Дзинпин откри китайското бижу. Летището врати дни преди тържествата по случай - 70-годишнината на страната.        Daxing ce нaмиpa нa 46 ĸм южнo oт цeнтpaлeн Πeĸин. Летището имa ceдeм пиcти и ce oчaĸвa дo 2025 г. дa oбcлyжвa 62 милиoнa пътници. Цeлтa нa нoвaтa aepoгapa e дa нaмaли тpaфиĸa oт Веіјіng Саріtаl Іntеrnаtіоnаl Аіrроrt - втopoтo нaй-пoлзвaнo лeтищe в cвeтa пpeз 2018 г.Зa тpaнcпopтa oт Πeĸин дo лeтищeтo щe бъдe изпoлзвaн влaĸ, ĸoйтo щe пpeминaвa paзcтoяниeтo зa пo-мaлĸo oт 20 минyти пpи cĸopocтocт oт дo 160 ĸм/ч. , пише BBC.     Според държавната агенция Global Times седем национални авиокомпании ще използват мегаструктурата още днес. Първият полет е на  China Southern Airlines с най-големият пътнически лайнер Airbuss A380.\r\nА международните превозвачи, включително British Airways, Cathay Pacific и Finnair, вече обявиха маршрути до Daxing.         Как изглежда най-големият летищен терминал на едно летище в света? Сградата е проектирана от една от легендите на съвременната архитектура Заха Хадид и екип млади архитекти.  Още за това как изглежда летището и какви са модерните тегнологии, използвани при строежа му, както и шокиращите параметри на мегаструктурата можете да прочетете   ", "date": "2019.09.25", "title": "Daxing - огромното летище край Пекин, заработи (СНИМКИ И ВИДЕО)"}
{"url": "https://www.actualno.com/curious/dneven-horoskop-za-26-septemvri-news_1378799.html", "text": "       Овен       Днес не се отдалечавайте от мястото, където обикновено работите или живеете.  Същото се отнася и за идеите - сега не е време за нови. Телец Днес бъдете от помощ на другите. Не подминавайте някого, който виждате, че страда и има нужда от подкрепа.   Близнаци Днес ще получите много комплименти за дейността ви. Не бъдете излишно скромни. Позволете си да изживеете своя звезден миг. Рак     Това е ден, в който ще получите своята награда. Преживяхте доста и много се постарахте. Напълно сте заслужили полученото. Лъв Днес ще бъдете победител във всяка една сфера, в която участвате. Процесът ще е уморителен и може би няма да имате време да се нарадвате на заслугата си. Дева Днес не взимайте нищо назаем. Вероятно ще се правите много добре и без да търсите странична помощ, но ако не можете ще ви излезе прекалено скъпо.   Везни Днес се постарайте да подчертаете достойнствата на другите. Вашата оценка е важна за тях. Дори не подозирате какво добро ще направите. Скорпион Днес не показвайте подозрението си. Действайте така, сякаш нищо не подозирате. Вечерта обмислете внимателно ситуацията. Стрелец Днес не си мислете, че само вие имате проблеми. Щом сте живи и здрави всичко е поправимо. Опитайте се да продължите напред и нагоре. Козирог Днес не оставайте несвършена работа за деня. Преминавайте през дреболиите бързо и без много да се замисляте. Водолей Днес може да ви се струва, че закъснявате с дадена задача, но ако може да си позволите обърнете повече внимание на качественото изпълнение. Това е най-важно. Риби Днес не се впечатлявайте прекалено от постиженията на другите. Прекалено скептични сте към себе си. Време е да промените това. ", "date": "2019.09.25", "title": "Дневен хороскоп за 26 септември"}
{"url": "https://www.actualno.com/curious/prezidentshata-ni-v-sredna-sinja-roklja-pred-trymp-news_1378837.html", "text": "      Президентите на България и САЩ се снимаха на прием, даден от Доналд Тръмп  по повод 74-ата сесия на ООН, заедно с първите си дами.      Лично върховният главнокомандващ качи историческия кадър в минути след заснемането. Няколко минути след това снимката бе надлежно предоставена на медиите от пресцентъра на президентството.   На страницата си в социалната мрежа Румен Радев описа снимката дословно така: \"Прием от президента на САЩ Доналд Тръмп и съпругата му Мелания Тръмп по случай 74-ата сесия на Общото събрание на ООН\".\r\nНашата първа дама е предпочела за приема семпла светлосиня рокля с тематично червен колан (в тон с вратовръзката на държавния глава), докато домакинята е с класическа дълга черна рокля.   ", "date": "2019.09.25", "title": "Президентшата ни в средна синя рокля пред Тръмп"}
{"url": "https://www.actualno.com/society/cenko-chokov-se-kandidatira-za-kmet-na-bjala-slatina-news_1378809.html", "text": "      Общинската избирателна комисия регистрира като кандидат за кмет на община Бяла Слатина Ценко Чоков. Това стана ясно от решение публикувано на страницата на ОИК- Бяла Слатина.      Номинацията му е издигната от местна коалиция \"Новото време\".   Трима са кандидатите за властта в община Бяла Слатина - освен бившия селски кмет на Галиче, претендент за стола е и Борислав Попов, издигнат от БСП. Иво Цветков е номинацията на ГЕРБ за пореден мандат.\r\nПо информация на БНТ жената на Чоков Цветелина Нелова пък ще се бори за мястото на управник в село Галиче.  Припомняме, през май 2018 година Чоков беше осъден на 4 години и 6 месеца затвор за организиране на престъпна група.\r\nНяколко месеца по-късно обаче той беше пуснат под домашен арест заради влошеното си здравословно състояние. Тогава от Спецапелативният съд увериха, че Чоков ще остане в София, за да няма възможност да извърши ново престъпление в Галиче.   Въпреки това бившият кмет беше засечен в столично заведение, поради което съдът го върна обратно в килията.    На 5 февруари тази година стана ясно, че бившият кмет на Галиче е обвинен и за фалшиви документи.\r\nНа 17 май Чоков отново беше пуснат под \"домашен арест\". ", "date": "2019.09.25", "title": "Ценко Чоков се кандидатира за кмет на Бяла Слатина"}
{"url": "https://www.actualno.com/recipes/koi-sa-njakoi-ot-naj-populjarnite-vidove-pica-news_1378824.html", "text": "      Пицата, една от основните храни в  италианската кухня, се превърна в едно от най-разпознаваемите и популярни ястия в целия свят.      В основата си пицата се състои от три неща: тесто, сос и гарнитура. Трудно е да се повярва, че това просто ястие може да породи стотици вариации и да доведе до големи печалби в световен мащаб, да не говорим за огромния брой готвачи и производители на пици, които са се специализирали в усъвършенстването на това ястие.\r\nДнес  ви представяме четири от най-известните видове пица – тези вкусни пици са и едни от основните в менюто на пицария Лозана. Пицарията предлага . Нека разберем повече за тях.      Капричоза е пица, приготвена със сирене моцарела, италианска печена шунка, гъби, артишок и домат. Най-често използваните гъби са кремини – бели гъби. Някои разновидности капричоза се приготвят с прошуто (сушена сушена шунка), маринован артишок, зехтин, маслини, листа от босилек и яйце. Куатро Формаджи е разновидност на италианска пица, гарнирана с комбинация от четири вида сирене, както подсказва и името ѝ. Традиционно сирената трябва да са моцарела и три други, местни сирена, в зависимост от региона, като , Фонтина и Пармиджано-Реджано.    По желание пицата може да бъде допълнително обогатена с добавка на босилек и домат. Комбинацията от сирена придава на пицата необичаен, неповторим вкус, който е предпочитан  от любителите на сиренето по целия свят.     е типична неаполитанска пица, приготвена от домати, сирене моцарела, пресен босилек, сол и зехтин. Традиционно се прави с моцарела от краве мляко. Пица Пеперони е една от най-известните и обичани класически пици. Нейна основна нсъставка е пеперони - вид американски салам, приготвен от сушено свинско и говеждо месо, смесени заедно и подправени с червен пипер или друг чили пипер. Пеперони е характерно мек, леко опушен и яркочервен на цвят. Тънката нарязана люта чушка е популярна добавка при пица Пеперони.    ", "date": "2019.09.25", "title": "Кои са някои от най-популярните видове пица?"}
{"url": "https://www.actualno.com/business/fibank-mastercard-i-garmin-s-inovacija-pri-razplashtanijata-news_1378841.html", "text": "          Днес, 25 септември 2019 г., в магазин MaxSport в София се състоя дългоочакваната премиера на иновативния проект за плащане с часовник – Garmin Pay, който се осъществява в партньорство между Fibank (Първа инвестиционна банка), Mastercard и Garmin.\r\nС Garmin Pay клиентите на Fibank ще могат да дигитализират своята карта Mastercard не само в смартфона, но и в часовника си Garmin. Благодарение на новата услуга те ще могат да плащат на всички безконтактни ПОС терминали, както и да извършват операции на . Услугата е насочена към хората с активен начин на живот, спортисти и всички онези, които искат да разполагат със средствата си навсякъде и по всяко време – без да е необходимо да носят чанта, портфейл, карта, дори смартфон.\r\nПлащането с Garmin Pay е бързо, лесно и сигурно, като сигурността на клиентските данни е гарантирана чрез най-модерната технология MDES – Mastercard Digital Enablement Service. За разплащания с Garmin Pay e необходим смарт часовник Garmin, поддържащ Garmin Pay функционалност, и дебитна или кредитна карта Mastercard, издадена от Първа инвестиционна банка. Регистрацията на картата се осъществява чрез мобилното приложение на Garmin Connect Mobile (GCM). Използването на виртуалния портфейл става с едно движение чрез докосване на часовника до устройство за плащане (ПОС терминал или безконтактен банкомат). На събитието за представяне на проекта присъстваха български спортисти, журналисти, блогъри, инфлуенсъри и известни личности.\r\nЛица на кампанията са посланиците на двата бранда – Fibank и Garmin – сноубордистът Радослав Янков и актрисата Диана Димитрова.\r\nGarmin Pay е логично продължение на дългогодишното успешно партньорство между Fibank и технологичната компания Mastercard. Още през 2010 г. двете компании първи представиха на българския пазар технологията за безконтактни плащания PayPass, а през 2016 г. лансираха и първата дигитална карта в България. Сега и Garmin се присъединяват в партньорството, за да направят потребителското изживяване още по-пълноценно. , каза Ваня Манова, Мениджър на Mastercard за България, Северна Македония, Албания и Косово.\r\nБрандът Garmin е познат на българските потребители с автомобилни навигации, видеорегистратори, сонари и картографи, както и мултиспорт часовниците на марката. Часовниците Garmin осигуряват различни предимства на потребителите, сред които: измерване на изминато разстояние, скорост, пулс, фитнес ниво, фитнес възраст, степен на стрес, ниво на тренираност и много други. В допълнение, притежателите на часовник Garmin могат да съхраняват до 500 любими песни в устройството си, които да слушат през безжични слушалки по време на тренировка.\r\nУспоредно с представянето на услугата Garmin Pay стартира и кампанията Garmin Pay powered by Fibank. До 31 януари 2020 г. часовниците Garmin с Pay Watch функция ще бъдат предлагани на специални преференциални цени за клиенти на Банката - при закупуване с дебитна или кредитна карта от Fibank на: и в магазини MaxSport. във Fibank.  ", "date": "2019.09.25", "title": "Fibank, Mastercard и Garmin с иновация при разплащанията"}
{"url": "https://www.actualno.com/politics/cik-otkaza-registracijata-na-desislava-ivancheva-za-mestnite-izbori-news_1378816.html", "text": "      ЦИК отказа да регистрира бившия кмет на столичния район \"Младост\" Десислава Иванчева като кандидат кмет на София в предстоящите избори на 27 октомври 2019 г. Иванчева бе предложена от ПП \"Християндемократическа партия на България\". Решението на ЦИК е публикувано в 02:40 часа тази нощ.      Мотивът на членовете на Централната избирателна комисия е, че предложението е внесено в Общинска избирателна комисия (ОИК) в Столична община извън законоустановения срок по чл.414, ал.3 от ИК.   \"След 17.00 часа на 24.09.2019 год. в ОИК-СО няма постъпили други предложения за регистрация на кандидатски листи, освен от ПП \"Християндемократическа партия на България\", поради което комисията счита, не следва да толерира неспазването на преклузивните срокове по Изборния кодекс, както и че всички участници в изборния процес следва да бъдат равнопоставени и третирани еднакво\", аргументират се от ЦИК.\r\nОт ЦИК цитират Изборния кодекс, според който регистрирането на кандидатските листи в общинските избирателни комисии става не по-късно от 32 дни преди изборния ден.  Началните и крайните дати и часове за прием на документите са определени от ОИК - от 09.00 на 17 септемрви 2019 год. и 17:00 ч. на 24 септември 2019 г. Решенията на ОИК -СО не са обжалвани и са влезли в законна сила.\r\nОсвен закъснялото внасяне на документите от ЦИК изтъкват и втори мотив да не приемат документите на Иванчева - представен електронен носител, който не съответства на приетия.   Решението на ОИК подлежи на оспорване в тридневен срок пред ЦИК.    Припомняме, Иванчева се яви и на евроизборите. Тогава тя обяви, че резултатът им е \"голям шамар за големите партии\".\r\nБившият кмет на \"Младост\" Десислава Иванчева беше осъдена на 20 години затвор, нейната заместничка Биляна Петрова - на 15 години затвор, и предишният кмет на същия район - Петко Дюлгеров - на 12 години затвор. ", "date": "2019.09.25", "title": "ЦИК отказа регистрацията на Десислава Иванчева за местните избори"}
{"url": "https://www.actualno.com/plovdiv/psihichno-bolen-zagina-pri-pojar-v-plovdivskoto-selo-popovica-news_1378774.html", "text": "      От вчера следобед бе в неизвестност 61 годишен психично болен мъж, чиято къща изгоря при пожар. И той, и майка му- на 78 години, са успели да излязат от горящата постройка, но той очевидно се е върнал.      При повторен оглед на местопроизшествието днес бяха открити обгорените му останки. С неговата гибел жертвите от пожари в Пловдив и областта от началото на година стават поне 6. През март трима пациенти на Психодиспансера загинаха при пожар вътре в заключена стая. ", "date": "2019.09.25", "title": "Психично болен загина при пожар в пловдивското село Поповица"}
{"url": "https://www.actualno.com/interview/neli-kuckova-vseki-kojto-e-na-vlast-ima-interes-sydyt-da-e-uplashen-news_1378698.html", "text": "             Ако ми разрешите първо да направя едно въведение, тъй като в този случай има и твърде много емоция. Аз понеже познавам майката на убития, тя е изключително симпатичен човек, колега, искрено и дълбоко съпреживях трагедията, която се случи на семейството. И до ден днешен много им съчувствам. От друга страна обаче, аз познавам и тримата съдии, които са постановили този акт. Вашите слушатели, разбира се, не са длъжни да ми вярват, но аз нямам никакви съмнения в тяхната почтеност, компетентност и задълбоченост. А институтът за условното предсрочно освобождаване съществува още много отдавна, от 60-те години – когато някой човек е изтърпял част от наказанието си, за което е бил признат за виновен за извършено престъпление, да бъде освободен предсрочно, и наблягам на думата „условно“. Това означава, че той не е помилван така, както може президентът да помилва остатъка от наказанието му, а този човек се освобождава от затвора. Но, ако той в този срок, условния, до края на присъдата му, извърши друго престъпление, ще си изтърпи и остатъка от това наказание, и наказанието за новото престъпление. Има стотици такива дела, които всеки ден се гледат. Дори разбрах, че в деня, в който е бил освободен условно предсрочно Полфрийман, е имало няколко други дела за хора, също които са осъдени за убийство, но те не са известни на обществото и не сме видели досега никаква реакция. Тоест това си е една съвсем рутинна дейност. А защо това предизвика буря от възмущение, това е работа на социални антрополози. Както ви казах, безкрайно съчувствам на родителите, и каквото и те да кажат срещу съда, могат да бъдат разбрани, дори да не сме съгласни с техните квалификации. Майката нищо не е казала досега, доколкото разбрах, само бащата е говорил много срещу съда. Но да не забравяме, че пък и бащата на Джок Полфрийман, когато осъдиха сина му, той също каза много лоши неща за българския съд. Така че за всяка една от страните съдът винаги е виновен, ако неговият акт не съответства на виждането му. Но аз лично съм искрено възмутена от цинизма, с който много политици използват болката на близките, за да си лъскат ръждясалия политически имидж, включително да призовават едва ли не към физическа разправа със съдиите, постановили този съдебен акт. Съдия Куцкова, имам доста въпроси, но преди да премина към тях, да ви попитам – ако условно освободеният, който е чужденец, направи престъпление в собствената му страна, тя ще вземе ли предвид това, че той е условно освободен? Не мога да ви отговоря на този въпрос. Не ми е известен такъв случай, все пак аз гледам граждански дела и не смея да ви отговоря на въпроса. Принципно би могло, ако българската прокуратура разбере, че той е извършил престъпление в собствената си страна, да поиска неговото екстрадиране да си изтърпи тук наказанието. Но го казвам с много условности, да не би да сбъркам нещо.   Въз основа на какви критерии австралийският гражданин е бил освободен? Защото ето, според главния прокурор контактите на двама от съдиите с поставят под съмнение тяхната независимост и безпристрастност. Аз тук ще си позволя да не се съглася с това, защото всички, които сме повече или по-малко обществено активни, имаме контакти с кого ли не и за какво ли не, с всякакви неправителствени организации в България и в чужбина. Такива организации, които са с правна насоченост. И това в никакъв случай не може да обуслови някаква пристрастност. Но това е моето мнение. Засега Върховният съд има да се произнесе, дали е допустимо да се иска възобновяването на тази процедура. Защото питах по-опитни колеги наказателни съдии, те казаха, че досега такъв прецедент не е имало. Сега остава в полето на Върховния касационен съд да реши дали да възобнови това производство по условното предсрочно освобождаване и дали да го върне друг състав да го гледа. Между другото, трябва да се подчертае, че в годините, откакто е приет действащият Наказателен кодекс – 1968-ма, дълги години условното предсрочно освобождаване се е извършвало по предложение на прокурора, на затворническата администрация. Настоящото Народно събрание, това последното, е приело измененията в закона, че всеки осъден има право сам да поиска да бъде предсрочно освободен. И това се е случило, след като България беше осъдена в Страсбург по едно дело точно с оглед нарушаване на правата на затворниците да поискат това смекчаване на режима им. Така че законодателят и политиците, които сега така хулят съда, хайде да си кажат и те: когато ние изменяхме закона, предвидихме ли всякакви възможни хипотези? Да, затова се изненадвам, защото сегашната процедура е приета през 2017 година, а именно срещу нея в момента се изправят, като започнем от премиера, включително политици, които са наясно, а някои от тях дори участвали в приемането.     Точно така е. Хайде, да речем премиерът не знае, точно какво са приели в Народното събрание, той не е и в състояние всичко да следи. Но тези, които са гласували за този закон, сега какво се възмущават? Просто защото нормалното човешко съчувствие на обществото се използва и с него се злоупотребява, за да бъдат насъскани какви ли не хора, включително и редови граждани, които не са наясно с процедурата, срещу едни съдии, които са изразявали позиция по множество въпроси и които са изразявали включително и критична позиция срещу управляващите, тъй като Калин Калпакчиев е председател на Съюза на съдиите, беше член на Висшия съдебен съвет в предишния мандат и винаги е отстоявал принципите на независимостта на съда, които не на всекиго се нравеха. Защото  Съдия Куцкова, защо се политизира този случай? Ами защото е удобно. И защото именно Съюзът на съдиите е един от критиците на статуквото, и много удобно дойде да се ударят критиците чрез председателя на тази професионална организация. Мисля, че не само в нашата гилдия, вие сама видяхте какво се случи в БНР с един критичен журналист. Но използвам случая и чрез вашето радио да изразя изключителното си възхищение от журналистическата солидарност, която беше проявена не само от БНР, но и от много други медии.    Стигна се до там съдия Куцкова, че политолози дори в анализите си твърдят, че в момента се борят две групи – групата на кандидата за главен прокурор господин Гешев и групата на противниците на кандидата за главен прокурор господин Гешев. Защо този казус се вкарва в такава конфигурация, в такъв контекст? В крайна сметка става дума за условно освобождаване заради убийство. Очевидно се използват всякакви поводи. Вие може би цитирате един млад политолог, забравих му името, който беше в „Панорама“, който каза че… това беше абсолютна глупост, извинявам се, но той каза, че толкова ли не можеше съдебният състав, който очевидно е срещу Гешев, да отложи делото след избора на главен прокурор? Ами тези, които подкрепят Гешев, сега със сигурност се радват, че един от критиците в момента е подложен на обществен линч, включително със закани и ликът му да бъде разлепен навсякъде в София, така че хора с по-малко задръжки могат и физически да му посегнат. Както ви казвам, сега използвайки нормалното възмущение на едни хора, които не са наясно с детайлите по делото, като им кажеш – съдът пусна един убиец на свобода, всеки ще се възмути, всеки ще съчувства на близките на убитото момче. Толкова много се злоупотребява с човешкото, че тези хора грях от Бога нямат. Съдът не си насрочва делата според това какво се очаква да се случи, какви избори предстоят. Съдът си има график, като дойдат делата, когато са свободните дати, тогава ги насрочват. И да ме прощава този политолог, но ако аз тръгна да се изказвам по политологически теми, надали ще се изкажа толкова некомпетентно.   Съдия Куцкова, колко такива прецеденти има, подобни на този с ? Искате да кажете условно предсрочно освободени? Освободени, да, за убийство. Ако има повече такива случаи, защо не се направи съпоставка, за да ги представят на обществото?    Разбрах от други колеги, че в същия ден, в който е било делото на , още двама души, които са осъдени за убийство, със сходни присъди, също са били освободени условно предсрочно. А с годините, откакто е въведен т.нар. институт на условното предсрочно освобождаване, на наш език, от годините, откакто съществува тази възможност, това са стотици. Стотици? И не само убийци. Има и други хора, които са били условно предсрочно освободени, разпространители на наркотици и т.н. Това предполага наблюдение върху конкретно осъдения човек, преценка на поведението му в затвора, най-важното – опасността за обществото, дали той отново ще извърши същото престъпление. Така че това не е само у нас. Преди години имаше подобен случай във Франция, когато един, който беше излязъл от затвора, пуснат условно предсрочно, уби едно момиче. Тогава там президентът Саркози каза на съдиите, че те са виновни за това убийство. Беше подобен случай. И тогава всички френски съдии се вдигнаха на стачка, тяхното законодателство позволява, нашето не позволява съдиите да стачкуват. Адвокатите ги подкрепиха, излязоха на един многолюден митинг, където съдиите бяха подкрепени включително и от полицаите. Ние не сме Франция, разбира се, но днес колегите от Градския съд започнаха да пишат обръщение към гражданите, защото очевидно не може да се разчита на институциите да отстояват конституционни принципи, и се събират подписи на съдии от цялата страна. Когато преценят колегите, защото аз не съм от инициаторите от Градския съд, ще го изпратят и на медиите. А защо наричат това решение – ето това хората не могат да разберат – защо наричат решението да се освободи предсрочно убиецът, да се пусне, „вулгарно и цинично“ – неговите критици защо го наричат така? Аз пак ще повторя това, което казах в началото – за близките, които страдат от загубата на един млад човек и всяка една майка може да се постави на мястото на майката на Андрей Монов, за близките, включително и аз още преживявам това, което се случи на колегата, може би изглежда така. Но когато един съдебен състав, който няма нищо общо нито с убиеца, нито с близките на убития, приложи един законово установен метод спрямо един осъден човек, какъвто метод се прилага спрямо стотици други такива хора, аз не мога да разбера защо е цинично. Дали защото осъденият е чужденец, дали защото бащата на убитото момче има достъп до медиите, дали защото много хора злоупотребяват с мъката на близките, за мен е непонятно, не е от моята компетентност.    И тук вече възниква въпросът, той не е правен, той е морален, но той съдържа необходимостта от правна култура. Докъде се простира правната култура на обществото, на гражданите, и откъде започва злоупотребата с нейната липса? Аз мисля, че ние не можем да виним хората, първо тази уговорка да направя, че правната култура на хората не е достатъчна. Те не са длъжни и никой не ги обучава, и никой не ги образова, включително хора на високи позиции показват въпиющо невежество по отношение на процедурите, по които работи съдът. Ще ви дам един пример. Ако си спомняте, когато Цветан Цветанов беше министър на вътрешните работи, той непрекъснато громеше съда, четеше присъди от телевизора и изказваше абсолютно абсурдни правни тези, които ние ги разбирахме, но хората не са длъжни да ги разбират. Господин Цветанов, след като го оправдаха по неговото дело, никога повече не е казал нещо толкова некомпетентно. Дори да изрази становище, е много умерен. Това означава ли, че всички, които имат трибуна и си позволяват да ругаят съда и да искат линч над съдиите, трябва да минат през съдебната зала, за да научат малко процедурата? Но мисля, че и ние включително сме в дълг към обществото, въпреки че много колеги съдии работят с ученици, правят симулирани процеси в училищата. И децата проявяват огромен интерес, когато видят, макар и на игра, що е то съдебен процес с доказателства, какво е вътрешното убеждение на съдията и колко е трудно да вземеш определено решение, и как рискуваш понякога да те обявят за враг на народа. Решението за предсрочното освобождаване на Джок Полфрийман на кантар ли е взето, трудно ли е взето или около него обстоятелствата са ясни и категорични? Аз не съм присъствала, но искам да обясня това. По принцип тези дела могат да се гледат на т.нар. закрито заседание, тоест да не се вкарват в съдебна зала, да не се слушат страните кой какво ще каже. Този съдебен състав се е възползвал от това изключение и съвсем открито в съдебна зала е разгледал този въпрос. Появиха се тук-таме слухове, че една от колегите, която е член на състава, била на особено мнение. Днес тази колега ни пусна по общите мейли на колегите съдии категоричното си становище, че нито в един момент не е имало колебание и това решение е взето абсолютно единодушно. Говорите за съдия Магдалинчева?    Точно така. Защото тя е дъщеря на представляващия Висшия съдебен съвет Боян Магдалинчев. Аз я познавам от младши съдия и смея да твърдя, че тя е прекрасен съдия във всяко едно отношение. И тя е в още по-деликатното положение, че се опитват нея едва ли не да я изкарат жертва на другите двама, че тя не е била съгласна. И нея това също много я възмущава. Така че тайната на съвещанието не може да се разкрива, какво са си говорили помежду си, никой не е присъствал. Но, че са нямали колебание и че са били единодушни, въпреки че са очаквали обществена реакция, това и тримата съдии го потвърждават. Каква илюстрация на съдебната система и на отношението на политици и на обществото към нея е случаят с предсрочното освобождаване на Като се опитаме все пак да се отстраним от нормалната болка и възмущение на близките, един удобен случай да бъдат ударени критиците на статуквото и да бъдат настроени гражданите срещу съда, защото политиците, както казах, имат интерес от слаб и зависим съд. Много ви благодаря за този анализ и за времето, което ни отделихте. Аз ви благодаря, че ми дадохте възможност да кажа нещо различно от Волен Сидеров. ", "date": "2019.09.25", "title": "Нели Куцкова: Всеки, който е на власт има интерес съдът да е уплашен "}
{"url": "https://www.actualno.com/politics/demografskata-kriza-skara-deputatite-v-parlamenta-news_1378834.html", "text": "      Демографската криза, миграцията, ниската раждаемост, че дори и панелките, предизвикаха лют скандал между управляващите и червената опозиция в парламента. Повод за това станаха поправките в Закона за данъците върху доходите на физически лица на БСП, с които се предлагат данъчни облекчения за семейства с деца.      В крайна сметка до гласуване така и не се стигна, тъй като пленарното заседание приключи. По време на дебата обаче се чуха взаимни нападки и от едната, и от другата страна на залата, а социалистите влязоха в остър спор със зам.-председателя на парламента Емил Христов, тъй като искаха той да наложи наказание на съпартиеца си Спас Гърневски, защото обиждал червените.   Депутатите зачепкаха и темата защо раждаемостта е ниска, кой е виновен за това, какво е било преди и след 9 септември.\r\n\"Нито има епидемия, нито война, но нацията се стопява. Казвате, че няма нужда от стимули, от преференции, трябва комплексен подход. Но какво направихте в сферата на образованието, здравеопазването? Днес помощта е 20 лв. за всяко дете. Реалният стимул е да се покаже, че държавата застава зад работещите родители\", заяви социалистът Драгомир Стойнев.  Тома Биков контрира, че демографска политика не може да се прави през данъци и посочи, че сега се берат плодовете на случилото се през 90-те години.\r\n\"Проблемът сега е, че са малко хората, които раждат. Ние берем плодовете на това, което е посадено през 90-те години. Раждането на дете е културен въпрос. В семействата има същият брой деца, но семействата са по-малко, защото хората са по-малко\", обясни Тома Биков.\r\nСпас Гърневски пък обвини социалистите, че заради тях 2 млн. българи са емигрирали, а острият му език предизвика бурната реакция на БСП, които поискаха изгонването му от заседанието.       \"Ако не бяхте направили този див капитализъм и номенклатурата не беше разграбила държавата, днеска щеше да има достатъчно средства за всички болни въпроси. 1/3 ако върнете от заграбеното, вашата крадлива партия, ще има за всичко и за всеки. 10 г. народът не избира вас, а ГЕРБ, за да лекува раните от вашето управление. А наглостта стои на първия ред във вашата зала и е кандидат за кмет на София\", нападна депутатът от ГЕРБ.\r\n\"Не вървят вече тия антикомунистически номера в парламента. Колкото повече пускате Гърневски да говори с неговия пещерен антикомунизъм, той настройва обществото срещу ГЕРБ\", обърна се соцдепутатът Георги Гьоков към управляващите.\r\nКолегата му Иван Ченчев пък настоя за изгонването на Гърневски, тъй като наглост било един депутат да обижда цяла парламентарна група и нейното ръководство.\r\nОт БСП се обърнаха към председателстващия Емил Христов и с думите: \"Не бъдете като един посредствен катаджия, който не глобява каращите Лексуси, а глобява тези, които карат Хюндай. Прилагайте правилника към всички\".\r\n\"Някой ще ме ядоса. В момента като посредствен катаджия се опитвам да дойда на себе си. Моля ви като идвате на тази трибуна, да бъдете внимателни, защото ще отидем някъде\", отвърна на свой ред пък Емил Христов.      По време на дебата Юлиан Ангелов от коалиционния партньор \"Обединени патриоти\" пък заговори за обезлюдяването на селата и настоя, че социалистите нямат право да говорят за демографската криза.\r\n\"Точно вие да говорите за демографска криза е малко неестествено. Огромните проблеми са заложени след 9 септември. Много добре помните как вашата партия отне земята на хората, магазинчетата. Много добре помните, че вие прогонихте хората от селата, да ги правите работници, и ги натикахте в панелките. Колко деца да направят в панелките? Къде да ги гледат, на терасата?\", запита риторично Ангелов.\r\n\"По социалистическо време България беше 9 милиона, а сега е 5 милиона. Кой управлява последните 10 години? Добре, че бяха панелките, защото ако не бяха те, сега при вашето управление, хората щяха да спят на палатки, защото не могат да си позволят хляб да си купят, камо ли жилище\", отсече в отговор соцдепутатът Филип Попов. ", "date": "2019.09.25", "title": "Демографската криза скара депутатите в парламента"}
{"url": "https://www.actualno.com/nature/v-radinoto-uchilishte-v-sopot-deca-se-uchiha-da-sybirat-otpadycite-razdelno-news_1378842.html", "text": "             Театралната зала на Радиното училище в Сопот се оказа тясна за всички деца, желаещи да видят забавното образователно куклено шоу “Приказки за юначета с празни тумбачета”, организирано от „Екопак България“ и община Сопот.\r\nВече пета година „Театър на приказката – София“ гостува на българските деца в различни части на страната по инициативата на „Екопак България“ „Нахрани ме, ям разделно“. Над 9100 деца в страната вече са разпространители на идеята за разделно събиране на отпадъци от опаковки.\r\nВ спектакъла, чрез достъпни за децата средства – музика, танци и игри, се поставя проблемът за отговорността на всеки жител на Земята към бъдещето на планетата. Според организаторите от „Екопак България“ най-естествено е зеленото мислене да се оформи у най-малките, а те по изключително ефективен начин го предават на възрастните. Децата, които са се запознали вече с приятелите от парка Хартояд, Пластоядка и Стъклояд, знаят, че разделното събиране на отпадъците е необходимо, за да могат те да бъдат рециклирани  По време на кукленото шоу децата се научават кой отпадък в кой цветен контейнер се изхвърля като участват в състезание по успешно разделяне на опаковки. Всички деца получават комикс книжка за оцветяване и магнити с персонажите от пиесата. “, коментира след представлението Мария Кулова от ДГ „Приказен свят“.\r\nПроектът се осъществява в партньорство с общините, с които „Екопак България“ има договор за управление на отпадъците.             ", "date": "2019.09.25", "title": "В Радиното училище в Сопот деца се учиха да събират отпадъците разделно "}
{"url": "https://www.actualno.com/dobrich/kavarna-otnovo-se-vkluchva-v-kampanijata-az-vjarvam-i-pomagam-news_1378838.html", "text": "      Пластмасови капачки, събирани от жителите на община Каварна в монтираните за целта пет метални сърца, ще бъдат откарани с транспорт на местната власт до Катедрален храм-паметник „Успение Богородично“ във Варна на 28 септември, за когато е планирана инициативата на рециклирането „Аз вярвам и помагам“. Със средствата от рециклираните капачки ще бъде закупена апаратура за новородени.      От общинската администрация в Каварна припомнят, че общината откликва за трети пореден път на призива на кампанията. При предишните инициативи са събрани 91 тона пластмасови капачки и са закупени 11 апаратури в помощ на новородени деца. ", "date": "2019.09.25", "title": "Каварна отново се включва в кампанията „Аз вярвам и помагам“"}
{"url": "https://www.actualno.com/europe/transporten-haos-v-london-zaradi-navodnenija-snimki-i-video-news_1378758.html", "text": "      Транспортен хаос се задава в Лондон. Само за 6 часа над града се е изляло месечното количество дъжд.  Метеоролозите предупреждават, че валежите ще продължат над голяма част от  Обединеното кралство.      До момента четири от метростанциите вече са затворени, което причини сериозни отклонения в графика на метрото в час пик.   Кадри в Twitter показват как дъжда буквално се излива през покрива на гара \"Ливърпул стрийт\" - една от най-натоварените железопътни гари в Лондон. Службите съобщават за над 25 сигнала за наводнения само за последния час, пише Express.    Още вчера някои от основни гари в Лондон бяха затворени заради наводнения - включително Moorgate, St Pauls, Victoria и London Liverpool  Street.     Причината за силния дъжд е урагана \"Умберто\", който минава над Острова. Преди това той опустоши Бермудите, но преминавайки над океана - отслабна.     ", "date": "2019.09.25", "title": "Транспортен хаос в Лондон заради наводнения (СНИМКИ И ВИДЕО)"}
{"url": "https://www.actualno.com/starazagora/dvama-stoletni-veterani-ot-stara-zagora-s-pochetni-znaci-ot-viceprezidenta-snimki-news_1378806.html", "text": "      Двама старозагорски ветерани от Втората световна война - , бяха наградени днес с . На тържествената тържествена церемония в общинската зала „Петко Рачов Славейков Славейков“ отличията им връчи лично Илияна Йотова. \"Това е една от най-емоционалните и най-вълнуващите срещи за мен с хора отдали целия си живот в името на България. Срещам се с герои. Вие сте нашият пример, Вие доказвате, че думи като морал, достойнство, родолюбие са изконни човешки ценности“, каза вицепрезидентът.       От името на кмета Живко Тодоров ветераните поздрави заместникът му Иванка Сотирова, която пожела на ветераните да преодоляват болежките и да ги има, за да служат за урок на младите.   Емоционален разказ за героичните мъже, получили първия урок по родолюбие в окопите сред бомбите и куршумите, и поздрав към ветераните отправи Николина Танева, секретар на СВВБ. В Старозагорско има 51 живи ветерани от Втората световна война, 11 от тях живеят в Стара Загора, а останалите в 21 села от областта. Стефан Пенев благодари на кмета и на общината за помощта, която оказват в дейността на СОСЗР и за предоставената база за ползване в центъра на града, и за осигуряването на зали и транспорт за различни техни събития. ", "date": "2019.09.25", "title": "Двама столетни ветерани от Стара Загора с почетни знаци от вицепрезидента (СНИМКИ) "}
{"url": "https://www.actualno.com/asenovgrad/strelba-i-osvobojdavane-na-zalojnik-pokazaha-v-asenovgrad-video-news_1378559.html", "text": "      Стотици асеновградчани се запознаха с част от възможностите на българската армия от кампанията „Бъди войник“, която гостува в Асеновград. \"Инициативата върви по свой план. Навсякъде където тя се провежда е празник за съответния град. Към момента не може да се направи равносметка колко са постъпилите досега молби от желаещи да станат веоннослужещи, тъй като кампанията е по средата\", обясни пред началникът на щаба на Сухопътните войски бригаден генерал Николай Караиванов. .      Във военното поделение на Асеновград засега има свободни места, уточни капитан Емил Григоров, като допълни, че през предстоящата есен ще бъде обявен конкурс за попълване на бройките. „Асеновградското формирование е окомплектовано почти на 90% с войнишки състав, което показва големия интерес на младите хора в региона към армията“, посочи командирът на 4-ти Артилерийски полк полковник Лъчезар Мишев. „Кампанията „Бъди войник“ преобърна негативната тенденция и в момента броят на приетите в армията е по-голям от броя на напусналите. Очакваме при нас да дойдат младите хора, защото армията е място, което оформя развитието им. Възпитава ги в чувство за отговорност, във физическа и психическа устойчивост“, каза още и бригаден генерал Караиванов.   Статичният показ на площад „Академик Николай Хайтов“ в Асеновград включваше основната техника от състава на 4-ти Артилерийски полк, както и въоръжение и оборудване на Специалните сили. Най-малките асеновградчани се радваха на възможността да влязат и да разгледат отвътре огромните бойни машини, позиционирани на центъра. Други погледнаха през специалните военни бинокли, а трети облякоха специализирана екипировка. Гражданите и гостите на Асеновград наблюдаваха демонстрации на базови умения на военнослужещи от 68-а бригада „Специални сили“, които войниците трябва да владеят след постъпването в бригадата – стрелба на къси и пределно къси разстояния и техники за стрелба. Освен сухопътните войски, със специални щандове и представяне на професията бяха представители на военноморските сили, военновъздушните сили, гвардейските части и други. Традиционно, събитието от кампанията „Бъди войник“ завърши с концерт на Представителния ансамбъл на Въоръжените сили и Представителния духов оркестър на Военновъздушните сили.    ", "date": "2019.09.25", "title": "Стрелба и освобождаване на заложник показаха в Асеновград (ВИДЕО)"}
{"url": "https://www.actualno.com/society/pochina-pisateljat-lubomir-levchev-news_1378755.html", "text": "      На 84-годишна възраст е починал Любомир Левчев, съобщи Агенция \"Фокус\".      Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева.   Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет.\r\nПървата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“.   ", "date": "2019.09.25", "title": "Почина писателят Любомир Левчев"}
{"url": "https://www.actualno.com/society/vik-sektoryt-na-gol-tupan-chifte-registyr-news_1378748.html", "text": "      Да започем по британски, учтиво, с добрата новина: Готви се Единна информационна система за ВиК услугите и регистър на асоциациите и ВиК операторите. Тя ще дава информация за развитието на предоставяните услуги, техните цени и всякакви други данни, свързани със сектора. (МРРБ) предостави вчера за обществено обсъждане наредбата за създаването на системата. Тя ще осигурява и публичен достъп до информация за основни показатели, одобрени в бизнес плановете на ВиК операторите, сред които и тези за намаляване на загубите на вода. Ще се вписват и базови данни за населените места, административни граници, водни обекти, растерни данни, транспортна инфраструктура, специализирани данни съгласно Закона за водите, както и проекти за планиране и развитие. Ще има и информация за общините в асоциациите и обслужваното население, документи от общи събрания, както и решения на министъра на регионалното развитие и благоустройството      Достъп до публичната информация в системата и регистъра ще има през интернет страницата на министерството. Проектонаредбата регламентира условията и редът за създаване и поддържане на системата, необходимите за това обществени отношения, както и механизма за поддържане на актуална информация за развитието на ВиК услугите в страната. По замисъл с приемането и прилагането ѝ трябва да се осигури прозрачност при предоставянето на водоснабдителни и канализационни услуги в страната, се посочва се в мотивите към наредбата, публикувани заедно с нея на страницата на МРРБ.\r\nС други думи, когато регистърът заработи, потребителите ще могат да следят от причи поглед как ги дерат ВиК дружествата, колко се е влошило качеството на водите у нас и как в реално време нарастват загубите на вода от неизброимите аварии, течове и пробойни както в инфраструктурата, така и в системата.\r\nИ така плавно преминаваме към не особено добрата новина, която и без това си знаем, и то от години:  Водата в България е скъпа и продължава да поскъпва по всевъзможни и необясними за потребителите начини, но за сметка на това не подобрява качеството си. \"Със Закона за изменение и допълнение на Закона за водите (ЗВ) в сила от 24.09.2009г. (обн. ДВ бр. 47 от 2009 г.) е създадена нова глава 11а, в която се съдържа раздел V „Единна информационна система за ВиК услуги. Регистър на асоциации по ВиК и на ВиК оператори“. Така започва нарочният доклад на заместник-министър Николай Нанков до неговата началничка министър Петя Аврамова, с който обяснява нормативната нужда от регистъра и стореното от работната група по проектонаредбата.    След традиционната порция слухове за нови поскъпвания на водата в цялата страна, отново се чуха гласове за нуждата от нов закон за ВиК. От МРРБ обещават, че ще го има още от зимата на 2018-а. Това лято синдикатите настояха за гаранции за обществената собственост в сектора.  „Въпреки изявления на управляващите, че нямат приватизационни намерения, остават съмнения, че това е поредният сектор, от който   държавата може да абдикира поради несправяне със задачите. По-лош от държавния монопол е само частният монопол“, заяви пред журналисти през юни зам.-председателят на браншовата синдикална федерация към КНСБ Евгени Янев. В законодателната програма на правителството е залегнало такъв закон да бъде внесен в парламента през октомври, но до момента обсъждането му не е започнало дори на ниво работни групи. На сайта на министерството например няма такъв проект. Освен за нов закон, работещите в сектора настояват и за нов регулаторен механизъм, тъй като считат, че сегашният не работи. В средата на 2019 г. половината  ВиК дружества са без одобрени бизнес планове, въпреки че регулаторният период е бил  преполовен, показва справка на КНСБ. Единственият частен концесионер в сектора – „Софийска вода“, успява съмнително бързо да си издейства от КЕВР увеличения на цените, твърдят още синдикатите.\r\n\"Koнцесиoниpaнeтo нa BиK услyгaта в мoмeнтa нe e актyaлнo. Bъвeждaнe нa пpaг нa coциaлнa пoносимocт oт 2,5% oт cреднoмeceчния дoход нa дoмaĸинcтвaтa, cъздaвaнe нa вoдни пoмoщи, paздeлянe нa peгyлaтopния opгaн . Щe се въвeдe фиĸcиpaн ĸoмпoнeнт в цeнaтa нa пpeдocтaвянaтa BиK ycлyгa, ĸoятo ce фopмиpa нa бaзa paзxoдитe зa дocтaвянe нa питeйнa вoдa и oтвeждaнe и пpeчиcтвaнe нa oтпaдъчни вoди\", сподели идеите на министерството  зам.-министър Николай Нанков на дискусия на тема  „Зa ycтoйчивo paзвитиe нa BиK ceĸтopa и дocтoйни paбoтни зaплaти нa paбoтницитe и cлyжитeлитe“, проведена това лято. Тъкмо на тази дискусия се разбра, че търпението на работещите в сектора е на привършване - заплатите в него са с около 40% по-ниски от средната за страната, което води до демотивацията и напускане на кадри. Има и дружества, които ни доставят вода, където вече не работи нито един инженер, а средната възраст на персонала е над 51 години, съобщиха тогава от КНСБ настояха за 15% увеличение на заплатите във ВиК сектора.   Пак по това време (юни т.г.) и министър Петя Аврамова спомена, че „вeчe имa кoнцeпция зa нoв зaкoн зa ВиК“ Тя кaзa това във Варна при участието си в cрeщa-диcкуcия \"Oбрaзцoвa oбщинa\". Предстояло създаване и на нарочна работна група, която да го подготви.   Цитираме изявления от юни, защото до момента (септември) няма нищо ново по въпроса. Няма и проектозакон. Секторът е все така недофинансиран, а ценообразуването – все така неясно. Подхвърля се и възможно решение, което би позволило на дружествата леко да се стабилизират – таксата за водовземане на се прехвърли към тях. Тя е в размер на 2 стотинки за куб.м. и сега отива към бюджета на Министерство на околната среда и водите (МОСВ). Синдикатите предлагат още проблемът с неплатените задължения към ВиК да се реши с въвеждането на водни помощи чрез ваучери за енергийно бедни граждани. Един ваучер трябва да отговаря на минималното потребление на човек на месец, което е 2,8 кубически метра при средна стойност 2,59 лв. за куб.метра .Потенциалните получатели на помощите са около половин милион души, за което ще са необходими около 50 милиона лева. В момента около 15% от населението на страната изпитва трудности да си плати сметките за вода по изчисления на КНСБ.\r\nФакт е, че и платежоспособните потребители получават неприятна изненада с изравнителните си сметки за вода всяко тримесечие. Тогава се начисляват разликите между основния водомер във входа и всички останали. Изравнителните сметки приличат на ритуално рязане на глави, ако някой не си е дал показанията, или е без водомер. Ако имате съмнения, че водомерът ви навърта нереални сметки, имате право да го тествате, обикновено в дружество, свързано с вашия ВиК оператор. Така че, ако желаете, жалвайте се на екзекутора си. Факт е, че държавата още не е измислила начин сметките за вода да се разпределят по-спаведливо.\r\nИ като сме тръгнали да си казваме ВиК кривиците, да си припомним лансираната преди няколко години такса „солидарност“. Тя, по сметки на Министерството, трябваше да попълни дефицит от около 8 млн. лв. от загубите на вода. Идиотското предложение гражданите да плащат за течовете по вина на дружествата дори беше курдисано в черновата на поредната водна стратегия и предвиждаше да се плащат по 10 стотинки отгоре на всеки кубик. Будното гражданство обаче възропта и предложението беше смотано под килима.\r\nИ нека да преминем, вече не толкова плавно, към съвсем лошата новина, под формата на официална статистика: България е на първо място в ЕС по загуби на вода – 60%. Загубите само в София са 50 на сто, макар че концесионерът „Софийска вода“ обещава, че ще ги сведе до 37,8% до 2021 година. И за десерт – още едно, засега неофициално намерение на МРРБ цената на водата да се вдига автоматично с всяко повишение на минималната работна заплата. Това, твърдят наши източници, е един от вариантите, обсъждани във все още несбъднатия проектозакон за ВиК. Да не гадаем с колко реципрочно на минималната заплата ще расте цената на водата.\r\nНеведоми са помислите на ресорното минисерство. И за капак на всичко да припомним проучването от тази година на - в половината български градове качеството на водата е влошено. Остава ни само да чакаме лелеяния регистър да можем да видим в реално време къде водата е шурнала неконтролируемо и къде е станала кално кафява. И да пием по една студена вода. Ако има. ", "date": "2019.09.25", "title": "ВиК секторът – на гол тупан чифте регистър"}
{"url": "https://www.actualno.com/bgfootball/otnovo-iznenadi-v-spisyka-na-balykov-za-cherna-gora-i-anglija-news_1378740.html", "text": "      Красимир Балъков обяви имената на легионерите за предстоящите два мача на България. Родният тим гостува на Черна гора на 11 октомври, а три дни по-късно посреща Англия.      И двата мача са от квалификационната група за Евро 2020, в която България заема последното място с 2 точки. И очевидно доиграва цикъла, за да се концентрира към пролетния плейоф в Лигата на нациите, който е шансът за класиране на европейското.   Впечатление прави, че Балъков се е отказал от услугите на Георги Миланов и Николай Димитров. Двамата са сред най-опитните родни футболисти, като играят редовно за клубните си отбори.\r\nИ двамата бяха в състава за мачовете с Англия (0:4) и Ейре (1:3) в началото на този месец. Сега имената им липсват.  Димитров е твърд титуляр в руския Урал, заемащ шестото място в елита на страната. Ако не по-добър, то тимът от Екатеринбург е поне на нивото на водещите отбори у нас. Миланов от своя страна е основен играч на лидера в унгарския шампионат Фехевар, но не попада в плановете на Балъков.\r\nВ състава обаче е Камен Хаджиев, бранител на унгарския Академия Пушкаш, заемащ четвърто място в местния елит.   По традиция под ръководството на Красимир Балъков, в състава попадна и 34-годишният Георги Сърмов.    Той играе в третодивизионния немски Кемницер, заемащ незавидната 19-а позиция в лигата. И не само бе в състава, а и бе титуляр на \"Уембли\" срещу англичаните.\r\nОтново в състава попада и Георги Пашов от арменския Арарат. . ", "date": "2019.09.25", "title": "Отново изненади в списъка на Балъков за Черна гора и Англия"}
{"url": "https://www.actualno.com/goodnews/bylgarin-shte-upravljava-centralata-po-borba-na-shtata-nebraska-v-sasht-news_1378744.html", "text": "      Българин поема управлението на една от най-големите организации по борба в САЩ, тази на щата Небраска.      Бившият национал Георги Иванов ще заеме поста на изпълнителен директор от 1 октомври. Той получава образованието си в Щатите, където завършва бизнес маркетинг, стратегически комуникации и управление. Иванов бе част от олимпийския ни отбор за игрите Рио 2016.   От щата Небраска тръгва звездите на световната борба - Джордан Бърозу, олимпийски шампион и 4-кратен №1 в света, както и Джейдън Кокс, призьор от Световни и Панамерикански първенства. ", "date": "2019.09.25", "title": "Българин ще управлява централата по борба на щата Небраска в САЩ "}
{"url": "https://www.actualno.com/europe/greta-tunberg-specheli-alternativnata-nobelova-nagradavideo-news_1378780.html", "text": "      Тийнейджърката екоактивистка Грета Тунберг е един от четиримата носители на награда, известна като алтернативната Нобелова награда на Швеция.      \"С наградата Right Livelihood Award 2019 г. ние почитаме четирима  визионери, чието ръководство даде право на милиони хора да защитават  неотменните си права и да се стремят към жизнено бъдеще за всички на  планетата Земя\", се казва в изявлението на фондацията.     Тя спечели наградата \"за вдъхновяващи и силни политически искания за спешни действия в областта на климата, отразяващи научни факти\". Това казват от фондация Right Livelihood Award, която определя носителите на престижните отличия.  16-годишната Тунберг критикува световните лидери с реч в ООН, които не успяват да се справят с изменението на климата. Тя си спечели гнева на Доналд Тръмп, но и получи подкрепата на милиони в Глобална климатична стачка.\r\nКоя е младата активистка и каква е нейната история можете да прочетете          Тя започна протести пред шведския парламент преди година. Вдъхновени от нея, милиони млади хора протестираха в различни градове по света миналия петък, с искания правителствата, присъстващи на срещата на върха, да предприемат спешни действия. #fridayforfutire Другите носители на наградата са: лидерът на коренното население на Бразилия Дави Копенава от народа на Яномами; адвокатът, който се бори за правата на китайските жени Гуо Жанмей и защитникът на правата на човека от Западна Сахара Аминату Хайдар.\r\nЧетиримата лауреати ще получат парична награда от 103 000 долара всеки. ", "date": "2019.09.25", "title": "Грета Тунберг спечели \"алтернативната Нобелова награда\"(ВИДЕО)"}
{"url": "https://www.actualno.com/showbusiness/pojaviha-se-novi-dogadki-koga-shte-trygne-televizijata-na-slavi-news_1378784.html", "text": "      Телевизията на Слави Трифонов тръгва след местните избори. Или поне това съобщава .      Слави вече събирал екип, в който кани известни журналисти. Сред водещите на програми ще е и журналистът Милен Цветков. Неговото предаване „Часът на Милен Цветков” бе свалено от Нова телевизия миналото лято. Очаква се той да води авторско предаване, отбелязва онлайн изданието.   Миролюба Бенатова и Генка Шикерова също ще бъдат поканени от Трифонов в телевизията му, гласи друга непотвърдена информация. Припомняме, че двете разследващи журналистки напуснаха Нова след като медията стана собственост Кирил Домусчиев.\r\nЗасега не е ясно как точно ще се реализира телевизионният проект на Трифонов. Още в самото начало след обявяването му се появиха слухове, че Слави ще купува телевизия „Евроком”. И тази новина обаче към момента не е потвърдена.   ", "date": "2019.09.25", "title": "Появиха се нови догадки кога ще тръгне телевизията на Слави"}
{"url": "https://www.actualno.com/asia/iran-gotov-na-promeni-v-jadrenata-sdelka-news_1378765.html", "text": "      Иран е склонен да даде уверения, че няма да се стреми да се сдобие с ядрени оръжия и да приеме промени в споразумението от 2015 г. със световните сили, ако САЩ се върнат към сделката и отменят санкциите. Това обяви говорител на иранското правителство, цитиран от \"Ройтерс\".      \"Ако санкциите бъдат прекратени и има връщане към ядреното споразумение, има място да се дадат уверения за излизане от задънената улица. Президентът дори предлага малки промени в споразумението\", каза говорителят.   Днес президентът Хасан Рохани ще изнесе реч пред Общото събрание на ООН. Той вероятно ще обяви дали Техеран ще търси диалог със САЩ за намаляване на напрежението в региона.\r\nРохани остава вратата отворена за дипломация, но САЩ трябва да отменят санкциите и тогава могат да се присъединят към общи ядрени преговори с Техеран и другите сили.  Президентът на Ислямската република се очаква да призове за създаване на \"коалиция на надеждата\" в Персийския залив, която \"ще подсигури свободното мореплаване, потока на енергия и регионална стабилност в Персийския залив\", обяви високопоставен ирански представител пред \"Ройтерс\". ", "date": "2019.09.25", "title": "Иран готов на промени в ядрената сделка"}
{"url": "https://www.actualno.com/asia/shokirashti-kadri-sled-zemetresenie-vzelo-jertvi-v-pakistanvideo-news_1378773.html", "text": "      Земетресение с магнитуд 5,8 по Рихтер беше регистрирано в Пакистан във вторник (24 септември). До момента жертвите на труса са 34 души, а ранените 460. Според данни на властите 160 души са в критично състояние в болниците. Все още има хора, които се издирват.        Трусът е бил на дълбочина от 12 км, с епицентър в пакистанската част на Кашмир. Той бе усетен в голяма част от страната, включително в столицата Исламабад.    Щетите са огромни, защото земетресението е било много плитко в земната кора и продължително.   Кадри, излъчени в пакистански медии, показват рухнали сгради и големи пукнатини по пътищата в град Мирпур, който се намира в пакистанската част на Кашмир, близо до границата с Индия.       ", "date": "2019.09.25", "title": "Шокиращи кадри след земетресение, взело жертви в Пакистан(ВИДЕО)"}
{"url": "https://www.actualno.com/volleyball/volejbolnata-federacija-vze-reshenie-za-bydeshteto-na-prandi-news_1378786.html", "text": "      Италианският наставник Силвано Пранди има действащ договор с федерацията до края на олимпийската квалификация.      За евентуална смяна на Пранди се заговори след разочароващото представяне на националния отбор на Евроволей 2019. Там \"лъвовете\" отпаднаха в осминафиналите, след загуба с 1:3 от Словения.   Днес стана ясно още, че федерацията ще търси нов облик на мъжкия ни национален отбор.\r\nПрисъстващите на заседанието отговорни фактори са се обединили около идеята, че с това лице и с този облик не може да се търси успех на предстоящата олимпийската квалификация в Берлин (5-10 януари 2020).  Представянето на тима на Европейското първенство 2019 е окачествено като незадоволително и разочароващо.     ", "date": "2019.09.25", "title": "Волейболната федерация взе решение за бъдещето на Пранди"}
{"url": "https://www.actualno.com/politics/opravjat-zakonodatelen-luft-zaradi-kojto-1000-selishta-moje-da-ostanat-bez-kmetski-namestnici-news_1378761.html", "text": "      Променят , за да не останат след местните избори селища без административно обслужване. Такава опасност има за над 1000 населени места заради допуснат законодателен луфт при приемането на промените в Изборния кодекс, съобщи пред председателят на парламентарната комисия по регионална политика Искрен Веселинов, който е сред вносителите на законопроекта.      \"Получи се парадокс – кметства като административна единица съществуват в населените места от 100 до 350 човека, същевременно, Изборният кодекс казва, че там не се избират кметове.  Малките населени места с до 100 жители ще имат кметски наместници, тъй като кметският наместник се избира в населени места, където няма кметство, но по-големите няма да имат кметски наместник и съответно няма да имат административно обслужване, каквото кметският наместник би предоставял\", посочи депутатът.  \"Сега правим поправка в Закона, с която казваме, че в населените места, където не са проведени избори за кмет на кметство, ще може по общия ред да се назначи кметски наместник\", поясни той.   По думите му, \"разпоредбата на Изборния кодекс, че в населените места от 100 до 350 човека няма да се избират кметове, не означава, че тези кметства престават да съществуват, те просто няма да имат кметове\". Самата процедура за закриване на кметство е разписана в друг закон – този за административно-териториално устройство и е свързана с решение на съответния общински съвет и провеждане на референдум, което никъде не е направено, отбеляза Веселинов. \"Затова в населените места, които продължават да имат статут на кметства, но в тях няма да се провеждат кметски избори, предлагаме кметовете след изтичане на мандата им да изпълняват временно функциите на кметски наместници до освобождаването им от новоизбрания кмет на общината\", посочи Веселинов.  Според предлагания законопроект общинският съвет е органът, който ще определи в кои населени места могат да се назначават кметски наместници.\r\nПредлаганите промени бяха единодушно одобрени на заседание на комисията по регионална политика, което се състоя по време на депутатската почивка в днешния пленарен ден, обсъдени са и на Председателски съвет и очакванията са да бъдат подкрепени в спешен порядък и в зала.   ", "date": "2019.09.25", "title": "Оправят законодателен луфт, заради който 1000 селища може да останат без кметски наместници "}
{"url": "https://www.actualno.com/asenovgrad/hristo-bozov-oshte-edin-jelaesht-da-zaeme-kmetskija-post-v-asenovgrad-news_1378214.html", "text": "       Това съобщи самият той чрез фейсбук профила си. Бозов е една от не толкова познатите на гражданите, но пък колоритна личност. По професия той е строителен инженер по хидромелиоративно строителство. Има известен опит в „Напоителни системи”. Завършил е и курсове за специализация по напояване и управление на почвите в Израел. В социалната мрежа той предизвика останалите кандидат-кметове на Асеновград да направят също като него и да публикуват дипломите си за завършени образование и курсове.          Още преди да е започнала предизборната кампания, Христо Бозов обяви, че в качеството си на строителен инженер е достатъчно подготвен да взема експертни, информирани и дългосрочни решения за инфраструктурата на града. \"Успеха от дипломите ми показва отношението ми към образованието и ,че имам идея какво може да се желае от него. По отношението на здравеопазването…. Там съм потребител на тези услуги и ми се ще някой неща да се променят значително\", обосновава кандидатурата си Бозов, цитиран дословно. ", "date": "2019.09.25", "title": "Христо Бозов - още един желаещ да заеме кметския пост в Асеновград"}
{"url": "https://www.actualno.com/viewpoint/za-boris-djonsyn-njama-po-strashno-nakazanie-ot-tova-news_1378781.html", "text": "      Високомерие - това е първата крачка преди пропастта. Високомерие е да пренебрегваш конституционните правила, които във Великобритания заместват Основния закон. Високомерие е да пренебрегваш законите и независимостта на съда. Високомерие е да пренебрегваш парламента с неговите правила и задачи. Борис Джонсън смяташе, че стои над всичко това и като някой авторитарен управник ще може с бича да наложи своята идея за Brexit-a. Но решението на Върховния съд се стоварва като секира върху антидемократичните амбиции на премиера.      Върховните съдии в Лондон взеха единодушно решение, което никой не очакваше. Те обявиха разпореждането за принудителната парламентарна ваканция за незаконно от начало до край. Не мина и час - и първите депутати символично се върнаха на банките си в Долната камара. Само едно нещо Върховният съд спести на Джонсън:  констатацията, че е излъгал кралицата, когато ѝ е препоръчал да изпрати парламента в принудителна ваканция. Но аргументите към решението намекват за тази лъжа.\r\nТова е битка между „майката на всички парламенти“ и „бащата на лъжите“ - тази въздействаща метафора използва един от ищците по време на производството пред Върховния съд. От тази битка парламентарната демокрация излиза като победителка. Сега дълг на депутатите е да потърсят отговорност от правителството. А премиерът не може току-така да заобиколи това право и това задължение, просто защото не му допада - и да използва някакъв фалшив претекст.    Изходът е само един: оставка   Решението на съда е много повече от унищожителен политически удар върху Борис Джонсън. То веднъж завинаги постановява, че изпълнителната власт не може да променя баланса на силите между парламент и кабинет по свое усмотрение. Действията на правителството винаги и при всякакви обстоятелства могат да бъда проверявани от парламента. Британски юристи твърдят, че това е същинско политическо земетресение, защото този принцип за пръв път се утвърждава с решение на Върховния съд, което има силата на закон.\r\nПри нормални обстоятелства това решение трябва начаса да доведе до оставка. За пръв път в британската история Върховният съд установява, че министър-председателят е действал противозаконно при решаването на един толкова елементарен въпрос. Но Борис Джонсън невярно ще се вкопчи в принципа си, че нахалството винаги побеждава. Тъй че сега опозицията трябва да се сплоти и да тури край произвола на „Даунинг Стрийт\". Най-добрият изход от задънената улица би бил сформирането на преходно правителство. Това ще помогне и за всички следващи стъпки, свързани с Brexit-a.\r\nЗа своя кратък мандат Борис Джонсън нанесе на демократичните институции в страната повече щети, отколкото други за цяло десетилетие. Той демонстрира пълно незачитане на законите и правилата във Великобритания и направо ги стъпка в калта.    Стигна се дори до една уникална ситуация: самият Джон Мейджър, съпартиец на Джонсън и премиер на страната до 1997 година, беше един от ищците срещу сегашния премиер пред Върховния съд. Тъй че сега самата Консервативна партия би трябвало да спасява последните трошици доверие към себе си, като прояви активност и по своя воля се раздели с унищожителя на своите ценности и принципи.    Отделният човек не е безсилен Върховният съд потвърди черно на бяло правата на парламента, но решението му съдържа и още един окуражаващ аспект. То показва, че отделните граждани не са безпомощни, когато се опълчат срещу съсипването на демократичните принципи. Една жена от бизнес-средите на име Джина Милър, с цената на лични и финансови жертви, за втори път се вдигна на битка за опазване на парламентарната демокрация пред Върховния съд - и за втори път спечели. Тъкмо тя се пребори за този процес, и тъкмо нейният адвокат успя с изключително ясна аргументация да убеди съдиите.\r\nПримерът на Джина Милър показва, че си струва да се бориш, че отделният човек не е длъжен просто да преглътне горчивия хап, когато правителство тръгне да демонтира демокрацията. А Борис Джонсън, който смяташе, че се е издигнал над законите, сега би трябвало засрамено да подвие опашка и да се скрие някъде. Задача на опозицията сега е да сложи кръст на всичко това и да гарантира, че Джонсън трайно ще изчезне от политиката. И ако може някак, по примера на Древния Рим, да изпрати в пълна забрава името му. Защото за един толкова суетен премиер няма по-страшно наказание от това.   Автор:     ", "date": "2019.09.25", "title": "За Борис Джонсън няма по-страшно наказание от това"}
{"url": "https://www.actualno.com/smolyan/s-edin-po-malko-sa-kandidatite-za-kmet-na-smoljan-ot-2015-ta-news_1378731.html", "text": "      Седем – с един по-малко от изборите през 2015-та година, са кандидатите за кмет на Смолян, сочат данните на местната ОИК след крайния срок за регистрация      Очаквано ГЕРБ застана зад сегашния , който има зад гърба си два мандата.     \r\n„БСП за България“ отново издигна кандидатурата на Стефан Сабрутев – бизнесмен и два мандата общински съветник, който на предните избори загуби още на първия тур.\r\nЕдинствената дама сред претендентите за кметския пост е инж. Румяна Фиданова, излъчена от ДПС.  Единственият независим кандидат е смолянчанинът Мирослав Фисински който има таксиметров бизнес.\r\nКандидатът на местна коалиция „Новото време“ („Демократична България – Обединение“, „Движение 21“, ЗС Александър Стамболийски, Новото време) е Кирил Хаджихристев. Той е общински съветник от Коалиция за развитие на община Смолян, бивш шеф на полицията в Смолян и бивш зам.-министър на вътрешните работи.\r\nБившият депутат Петър Кадиев е излъчен за кмет на Смолян от партия „АБВ“.    „Национален фронт за спасение на България“ издигна за кандидат-кмет зам.-областния управител Владимир Гърбелов. ", "date": "2019.09.25", "title": "С един по-малко са кандидатите за кмет на Смолян от 2015-та"}
{"url": "https://www.actualno.com/starazagora/stara-zagora-vyvede-unikalna-za-balkanite-sistema-za-gradski-transport-news_1378843.html", "text": "      Първата акаунт базирана система на Балканите за управление на градския транспорт от световно ниво ще заработи в Стара Загора до пролетта на следващата година.       Това обяви днес на пресконференция Борислав Горов, представител на фирма „Телелинк“, която изгражда системата. „Тази система представлява технологичен модел, който предлага гъвкавост и управление в реално време, чрез безплатно мобилно приложение\", уточни той. То прилича на банковите акаунти, чрез които се създава персонален идентификационен код, който съхранява базата данни на потребителя. Предимството й е, че дори физически картата на пътника да липсва, акаунтът пази всичко необходимо.   Системата ще улеснява не само транспортния оператор, но и потребителите на градския транспорт. Старозагорци и гости на града ще могат да избират варианти за придвижване до определена точка - . Приложението, което ще е достъпно за потребителите до две седмици, залага на висока сигурност за личните данни, които няма да се съхраняват, подчертаха от фирмата. , което ще ги улесни максимално. За групите, които ползват преференциални цени - пенсионери, студенти, ученици, абонаментните ще се издават на същите места, както досега, но няма да са хартиени, а магнитни. Билети ще се продават от терминални устройства в превозните средства на градския транспорт, и в 10 специални пункта в града. В тези пунктове за купуването на билетите ще могат да се използват не само монети, каквито са в тролейбусите и автобусите, а и банкноти и банкови карти. \r\nПо време на пресконференцията стана ясно и, че с изграждането на Системата за управление на градския транспорт (СУГТ), която включва въвеждане на видеонаблюдение на основните кръстовища в града, интелигентна система ще регулира трафика. В момента се подменят съществуващите светофарни уредби и се внедрява система, която ще управлява и контролира трафика на 36 кръстовища. за управление и контрол на трафика. Според Милко Гочев, представител на консорциума „Ем Транс Сис“, тя \"ще дава приоритет на автобусите, обслужващи градския транспорт“. Ще се монтират и нови трафик контролери с модерна технология, трафик детектори, светофарни дисплеи и устройства. Гочев уточни, че се работи по отстраняването на секундарниците на светофарните, което ще осигури адекватност и бързина при дистанционното управление на системите и за да не се създават предпоставки за инциденти. Мигаща светлина при зелената вълна ще предупреждава шофьорите и пешеходците за смяна на цвета, за да бъдат с повишено внимание. Според Гочев с новите системи ще се намалят и спорните ситуации при пешеходци и шофьори на възлови места в града чрез връзка с камерите в реално време.\r\nДейностите по изграждането двете системи е вторият етап от проекта за „Модернизация и развитие на устойчив градски транспорт в град Стара Загора“, акцент в който е създаването на по-ефективен, интегриран и бърз градски транспорт.    На днешната пресконференция заместник-кметът Йордан Николов съобщи, че общинската администрация вече работи и за закупуването на 33 електробуси и зареждащи станции за тях, както и за система за велосипеди под наем, което ще е още един фактор повече за качеството на въздуха и за удобство на гражданите. ", "date": "2019.09.25", "title": "Стара Загора въведе уникална за Балканите система за градски транспорт"}
{"url": "https://www.actualno.com/plovdiv/14-sa-kandidatite-za-kmetskija-stol-v-plovdiv-news_1378769.html", "text": "      14 кандидати за кметския стол ще се явят на местните избори в Пловдив през октомври. Днес стана ясна цялата картина, както и номерата на бюлетините. Общо 66 са политическите партии, формации и независими, които ще се борят за места в общинския парламент. Всички социолози досега предричат балотаж за избора на кмет, някои обаче не са сигурни за участниците в него.      Така или иначе, ето кандидатите, които са се насочили към най- важния пост- кмет на Пловдив. Кандидатурата на ГЕРБ е досегашният областен управител Здравко Димитров, коалицията НФСБ/ ВМРО-БНД/ издига бившия кмет и сегашен народен представител Славчо Атанасов. БСП залага на Николай Радев- досегашен председател на групата на левицата в общинския съвет, директор на Езикова гимназия \"Пловдив\". Коалиция \"Кауза за Пловдив\" залага на досегашния общински съветник и шампион по гребане Николай Бухалов. Християнреформистката партия издига Димитър Спилков, \"Възраждане\"- Пловдив номинира Георги Гюлеметов, АБВ- Любомира Ганчева, ЗС \"Александър Стамболийски\"- адвоката Георги Колев, ПП \"Воля\" издига Николай Цветков, Обединена социалдемокрация- Мехмед Дерменджи, БЗНС избра за свой кандидат за кмет Атанас Костов, ДПС- Милен Иванов, а коалиция \"Съюз за Пловдив\" предлага Дани Каназирева, досегашен общински съветник и участник за трети път в кметски избори.   Само за общински съветници, без кандидат за кмет, са регистрирани партии като \"Атака\", \"Глас народен\", Социалдемократи, НФСБ, Движение \"Гергьовден\" и редица други, чиято членска маса е по-скоро символична. ", "date": "2019.09.25", "title": "14 са кандидатите за кметския стол в Пловдив"}
{"url": "https://www.actualno.com/asenovgrad/bivsh-kmet-na-asenovgrad-shte-se-bori-otnovo-za-kmetskija-stol-news_1378562.html", "text": "      В последния ден за регистрация на кандидат-кметове тази година се записа и . Той е категоричен: „Подготвени сме да спечелим изборите!\". Грудев подчерта, че екипът му е направил професионален анализ на ситуацията в община Асеновград. Той припомни за дълговете на градската управа, натрупани заради наложени финансови корекции по проекта за Воден цикъл. И посочи, че това е една от причините общината да не е добро финансово състояние.       Част от хората го помнят като стриктен управник, допринесъл за подобряване инфраструктурата на Асеновград. Други пък са на противоположното мнение, отричайки създаването на прекалено много кръгови кръстовища в града.   Кандидат-кметът на ПП ГЕРБ за Асеновград е роден на 21.09.1960 г. По професия е хирург, а иначе е народен представител е в 43-тото Народно събрание. В битката за Асеновград доктор Христо Грудев влиза с екип от пълна листа за общински съветници - 33 на брой, като по думите му, са включени подготвени, компетентни и разпознаваеми личности. ", "date": "2019.09.25", "title": "Бивш кмет на Асеновград ще се бори отново за кметския стол"}
{"url": "https://www.actualno.com/europe/v-germanija-borjat-jegata-s-beli-relsi-news_1378767.html", "text": "      След последователни летни вълни от горещини германският обществен железопътен оператор Дойче Бан (ДБ) тества бяло боядисани релси, предназначени да отразяват лъчите и да ги предпазват от топлинни щети.      Експериментите през това лято успяха да запазят релсите по-студени, твърди фирмата в изявление, което означава, че ДБ сега ще ги разшири опита до километров участък на високоскоростната линия между Хановер и Вюрцбург – едно от най-натоварените железопътни трасета в страната.   Устойчивостта на боята, която не вреди на околната среда, към натоварения трафик ще бъде щателно изпитана на 61-метров мост в близост до Мелсунген във федералната провинция Хесен, предаде БГНЕС.\r\nВ рамките на една година резултатите трябва да \"формират основата за разширяването на проекта до други маршрути\", заяви ДБ.  Тъй като стоманата се разширява в жегата, по-дългите, горещи лета могат да повредят релсите и релсовото легло.\r\nПървоначалните тестове са установили, че белите релси отразяват повече светлина и се нагряват \"значително по-малко\" от нормалните.   Швейцарският железопътен оператор CFF вече е тествал релси, боядисани в бяло, заедно с напръскването им с хладна вода.    Други опции за ДБ включват \"управление на растителността\" и високотехнологични решения.  ", "date": "2019.09.25", "title": "В Германия борят жегата с бели релси "}
{"url": "https://www.actualno.com/cars/volvo-raboti-vyrhu-naj-bezopasnija-si-avtomobil-news_1378792.html", "text": "      Шведският производител Volvo разкри подробности за електрическата версия на компактния си кросоувър XC40, чиято премиера ще се състои през октомври 2019 г. От компанията твърдят, че това ще бъде един от най-безопасните модели на планетата.       \"Зеленото\" Volvo XC40 ще стане първият изцяло електрически автомобил на марката. Заради отсъствието на двигател с вътрешно горене структурата на предната част е допълнително усилена. Освен това, кросоувърът ще получи по-нисък център на тежестта заради акумулаторите, които са поставени на пода. Това ще осигури защита срещу преобръщане. Самите батерии ще имат допълнителна защита от алуминий.   Задната част на каросерията също ще бъде усилена благодарение на интегрирания в нея електрически агрегат. Това ще позволи оптимизирано разпределение на силите, действащи при сблъсък. И съответно ще сведе до минимум риска от получаване на сериозни травми при хората, возещите с автомобила. Освен всичко, електрическото Volvo XC40 ще получи напълно нов комплекс от електронни асистенти и системи за безопасност. Те работят на базата на радари, камери и ултразвукови сензори.  В момента кросоувърът е предлага с електрифициран агрегат. Това е хибридната версия, която може да се зарежда от електропреносната мрежа. Тази модификация е изградена на платформа, която е разработена съвместно от Volvo и Geely. Силовият агрегат включва 1,5-литров бензинов двигател с 3 цилиндъра, развиващ 180 к.с., и електромотор със 75 к.с. Съвкупната мощност е 250 к.с. и 400 Нм. ", "date": "2019.09.25", "title": "Volvо работи върху най-безопасния си автомобил "}
{"url": "https://www.actualno.com/dobrich/ot-tomas-kuk-uverili-che-shte-se-izdyljat-news_1378764.html", "text": "      „Албена“ губи 50 хил. евро в резултат на , съобщи за Actualno.com изпълнителният директор на дружеството Красимир Станев. Той уточни, че загубите са от неплатени почивки. Станев направи уговорката, че курортът не е посещаван от много англичани.      „Инвестиционните фондове ще покрият загубите. Имаме съобщение от представители на „Томас Кук“, че ще си получим парите. Те и през 2017 г. имаха затруднения, но си платиха. Досега чакахме по два месеца за плащанията, сега ще са 3-4“, каза председателят на Браншовата асоциация на хотелиерите и ресторантьорите – Североизточна България Димитър Димитров. Той е оптимист, че като цяло фалитът на „Томас Кук“ няма да нанесе сериозни щети на туристическия бизнес в страната ни. По негови данни британският туроператор не води много туристи в курортите по Северното Черноморие.   Клиентите на „Томас Кук“ са насочени основно към „Слънчев бряг“ и „Златни пясъци“. ", "date": "2019.09.25", "title": "От „Томас Кук“ уверили, че ще се издължат"}
{"url": "https://www.actualno.com/burgas/da-pomognem-na-bezdomnite-hora-s-drehi-za-zimata-news_1378660.html", "text": "      Центърът за дневна грижа за бездомни хора „Каритас“ Бургас започна дарителска кампания. Нейната цел е още преди да е дошла зимата да се съберат дрехи и обувки за бездомните в региона. Кампания е под мотото „Дари и помогни“, а в нея се включва и БНР Бургас, където също могат да се носят дарения.      За подробности разговаря с координатора на „Каритас“ Бургас Здравко Георгиев :„Става студено и бездомните хора идват при нас за да търсят дрехи. Нека тези, които ще дарят, да имат предвид, че събираме спортни и ежедневни дрехи, като за улицата, които наистина да влязат в употреба на нуждаещите се. Казвам това, защото сме имали случаи при които се носят костюми или просто се прочистват гардеробите от ненужното, а не се вземат предвид нуждите на бездомните хора“.\r\nДневният център се намира в жилищен комплекс „Братя Миладинови“ блок 57 вход 8. Между 9 и 15 часа всеки може да направи жест, с който да помогне на изпадналите в беда.\r\n„Каритас“ Бургас се посещава средно от 40 души, които са на възраст от 40 до 70 години. Оказва се, че в Бургаски регион, мъжете останали без подслон, са много повече от жените. Съотношението е 90 процента мъже и 10 жени. Много от тях идват в центъра, където могат да се изкъпят, да изперат дрехите си или да получат нови, да изпият топла напитка.     Дарителски акции се правят по няколко пъти в годината. Понякога от „Каритас“ Бургас дават част от събраните дрехи на други социални домове и институции, като Център за работа с деца на улицата, психиатричната клиника в село Заберново, Център „Цветница“ Каритас в Малко Търново и други.\r\nОдеяла и друг вид топли завивки също се приемат и ще бъдат раздадени на изпадналите в беда хора от Бургас и региона.\r\nДарителската кампания ще продължи до края на месец октомври.     ", "date": "2019.09.25", "title": "Да помогнем на бездомните хора с дрехи за зимата"}
{"url": "https://www.actualno.com/curious/neprehodnata-sofija-news_1374998.html", "text": "      Онези места, в които се озоваваш не по план, а за да довършиш започнатото. Златни чекпойнтове при дневни разходки и нощни приключения. За тази цел може да разчиташ на две неща: градската софийска муза, бдяща над авантюристите, и нейното естетическо продължение: , по които си паднахме, така както ти си падна по онзи любим човек и не можеш да го свалиш от вътрешния си взор.      Решихме да се разходим из тези непреходни места и да ги видим в ново разпределение на светлините и сенките. Същата универсална градска ситуация, която обаче искаш да погледнеш отвъд и преживееш наново с друга перспектива. Всичко е въпрос на контраст.      На един хвърлей място от Народния. Място за допиване, довлюбване и афтърпарти на афтърпартито. Прощавай, стана малко сложно, но пък знаем какво значи фразата \"айде още малко\" и как отваря скрити пролуки във времето и неочаквани изгреви, за които не си се подготвял. Е, ние щракнахме няколко фотоса тъкмо рано сутрин там и посрещнахме деня в полароидено красиво.      И по-точно при пресичането й с \"Раковска\". Ей това място ти трябва, в случай, че искаш всички готини места да си толкова близо, че да изпаднеш в когнитивен дисонанс накъде точно да тръгнеш. Има такова нещо: градски мултитаскинг, който е само за доказани специалисти. В случай, че не искаш да ти личи объркването в погледа, слагай смело очилата и изглеждай толкова фокусиран, колкото си искаш.     И градинката отпред. А визуалният усет не е просто необходимо условие за художнически талант, той е начин на живот и умението да виждаш отвъд очевидното. Ако имаш изострен нюх към градската палитра от цветове и се нуждаеш единствено от креативно вдъхновението, пробвай с музите на полароида.   Влез там, дори и цялото ти познание за растенията да не различава кактус от мушкато. Но пък ако офисно придобитият ти далтонизъм вече движи поглед само между екрани, вземи си организирай личното спасение. Само розариумът ще е достатъчен и ето - постепенно правоъгълникът на компютърния екран, отпечатан в зрителното ти поле, започва да угасва. Нуждаеш се от цветове, а цветовете са нуждаят от нов поглед към тях.  Над 120 хил. движими културни ценности - още от новокаменната епоха. Както и специализирана научна библиотека с около 12 000 единици. Казват, че истинският музей трябва да успее да те смаже: да отвори портала към миналото, което пък да ти напомни, че нищо не започва с теб и няма да завърши. Но ти не се потискай от собствената си ефимерност, а направи обратното - приеми я със смело сърце и й се наслади на макс. ", "date": "2019.09.25", "title": "Непреходната София"}
{"url": "https://www.actualno.com/europe/tri-desetiletija-sled-obedinenieto-iztochnogermancite-go-vyzpriemat-vse-po-polojitelno-news_1378691.html", "text": "      Броени дни преди отбелязването на 30-та годишнина от Обединението на Германия, ново проучване показва, че по-голямата част от гражданите на петте нови провинции възприемат все по-полижително събитието, докато на Запад хората са далеч по-скептично настроени. Това отбелязва изданието Der Spiegel, цитирано от агенция \"Фокус\".      Оказва се, че източногерманците са по-оптимистични по отношение на процеса на обединение на Германия, отколкото на западногерманците: 70 процента смятат, че са спечелили от обединението, докато на Запад те представляват само тънко мнозинство от 53 процента. Това е заключението на представително проучване на Kantar Public, поръчано от фондация Körber, което Der Spiegel публикува в специалния си брой по случай 30-годишнината от падането на Берлинската стена.   Въпреки това състоянието на вътрешногерманското единство се възприема критично от много хора, въпреки че 71 процента от източногерманците и 66 процента от западногерманците казват, че надеждите им за обединение са били изпълнени. Но в същото време 69 процента от живущите в западните провинции и 74 процента от тези в източните все още виждат много големи разлики между двете части на страната, разделени в годините на Студената война.\r\nТридесет години след падането на Желязната завеса и петнадесет години след разширяването на Изток на ЕС, по-голямата част от германците са с чувство на принадлежност към Запада. 77 Но дори и при този въпрос съществуват ясни разлики между Изтока и Запада. Само седем процента от хората в старите федерални провинции смятат, че принадлежат към Източна Европа, в Източна Германия те са поне 32 процента.  „Резултатите са ясно предизвикателство пред политиката, бизнеса и гражданското общество да търсят диалог с източните си съседи и да потвърдят отново нашите общи интереси\", предупреждава Томас Полсен от Управителсния съвет на фондацията.\r\nЗападногерманците оценяват положението на демокрацията в страни като Унгария или Полша много по-критично от източногерманците. 65 процента от хората в старите федерални провинции подкрепят санкциите срещу тези две държави, защото те нарушават основните ценности на ЕС. На Изток броят им е наполовината (51 процента).    ", "date": "2019.09.25", "title": "Три десетилетия след обединението - източногерманците го възприемат все по-положително"}
{"url": "https://www.actualno.com/society/novinite-naj-vajnoto-za-denja-25-septemvri-news_1378864.html", "text": "      Редакционният екип на ви представя най-важните новини за изминалия ден, 25 септември.       Българката Кристалина Георгиева е новият управляващ директор на Международния валутен фонд (МВФ). Тя е била избрана от борда на директорите на институцията, след като се е представила отлично по време на , съобщава Reuters.   Протестиращите срещу кандидатурата на Иван Гешев искат нова процедура за избор главен прокурор. Те призоваха депутатите да обърнат внимание на направените от тях предложения за промяна на Закона за съдебната власт, чиято цел е по-широк кръг от граждански институции и организации да могат да издигат кандидат за най-висшия държавен обвинител. Парламенът прие промени в Наказателния кодекс за съкратеното съдебно следствие на първо четене. Депутатите обсъдиха три законопроекта за промени в Наказателно-процесуалния кодекс с идентично съдържание, които бяха одобрени по време на дискусиите в пленарната зала.     Защо предсрочното освобождаване от състав на Апелативния съд на Джок Полфрийман предизвика ескалиращо напрежение и доведе до това, че главният прокурор Сотир Цацаров внесе искане Върховният касационен съд да го спре. Според главния прокурор контактите на двама от съдиите с Българския хелзинкски комитет поставят под съмнение независимостта и безпристрастността на съдебния състав. На 84-годишна възраст е починал Любомир Левчев, съобщи Агенция \"Фокус\". Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева.    Властите в Скопие отказват да издават паспорти на македонски изселници в Турция. Това съобщава електронното издание на близкия до кръговете на ВМРО-ДПМНЕ вестник „Вечер“, цитирано от агенция \"Фокус\". Променят Закона за местното самоуправление, за да не останат след местните избори селища без административно обслужване. Такава опасност има за над 1000 населени места заради допуснат законодателен луфт при приемането на промените в Изборния кодекс, съобщи пред Actualno.com председателят на парламентарната комисия по регионална политика Искрен Веселинов, който е сред вносителите на законопроекта. Да започем по британски, учтиво, с добрата новина: Готви се Единна информационна система за ВиК услугите и регистър на асоциациите и ВиК операторите. Тя ще дава информация за развитието на предоставяните услуги, техните цени и всякакви други данни, свързани със сектора. Във вторник 24 септември председателят на Конгреса на САЩ Нанси Пелоси обяви началото на разследване за импийчмънт на президента Доналд Тръмп. В историята на Съединените щати само срещу двама президенти е започвана такава процедура, и двамата са останали на поста си. Няма човек, който поне веднъж да не е гледал филм как медици вдигат хеликоптер и за минути спасяват човешки живот. У нас обаче специализирани хеликоптери за въздушно спасяване не съществуват. Към днешна дата единствената възможност са военни хеликоптери. Румънката Лаура Кьовеши ще оглави Европейската прокуратура, която започва работа през 2021 година. Няколко европейски издания поставят акцент върху факта, че Кьовеши добре познава проблемите на държавите от Средна и Източна Европа - и сигурно сърцато ще се бори срещу корупцията и автокрацията. Германският Die Welt пише. ", "date": "2019.09.25", "title": "Новините: Най-важното за деня, 25 септември"}
{"url": "https://www.actualno.com/america/zelenski-samo-edin-chovek-moje-da-okazva-natisk-vyrhu-men-i-tova-ne-e-trymp-news_1378668.html", "text": "      Президентът на Украйна Владимир Зеленски заяви пред журналисти, че има само един човек, който може да му оказва натиск. Зеленски каза, че едва ли някой може да окаже натиск върху него, тъй като той е президент на независима Украйна.      \"Само шестгодишният ми син може да окаже натиск върху мен\", каза държавният глава на страната.   Украинският лидер отговори на въпрос на журналисти за \"натиска\", оказан му от Тръмп по време на телефонен разговор. Тогава президентът на САЩ е поискал от Зеленски да започне разследване за корупция срещу сина на основния му конкурент на изборите през 2020 година Джо Байдън, като в същото време е задържал отпускането на военна помощ за Украйна, предаде БГНЕС.\r\nПо-рано председателят на Камарата на представителите Нанси Пелоси обяви началото на разследване за импийчмънт срещу Доналд Тръмп именно заради този телефонен разговор.  Всичко по казуса и какво представлява процедурата по импийчмъмт можете да прочетете в  ", "date": "2019.09.25", "title": "Зеленски: Само един човек може да оказва натиск върху мен и това не е Тръмп"}
{"url": "https://www.actualno.com/america/impijchmynt-na-prezidenta-donald-trymp-vyzmojno-li-e-video-news_1378620.html", "text": "       Във вторник 24 септември председателят на Конгреса на САЩ Нанси Пелоси обяви началото на разследване за импийчмънт на президента Доналд Тръмп. В историята на Съединените щати само срещу двама президенти е започвана такава процедура, и двамата са останали на поста си.      Разследването трябва да провери дали Доналд Тръмп е оказал натиск върху Украйна , за да я накара да  злепостави бившия вицепрезидент Джо Байдън - фаворит на демократите за  негов съперник на изборите през 2020 г.?  Всичко започна със съобщение на \"Washington post\" за блокирани 400 милиона долара за Украйна. Според анонимен сигнал, в телефонен разговор между Тръмп и Володимир Зеленски, американският президент е използвал парите, като разменна монета срещу начало на разследване в Украйна срещу сина на Джо Байдън.\r\n\"Действията на Тръмп разкриха позорния факт, че президентът се е отметнал от своята клетва, предател е националната ни сигурност и е предал целостта на нашите избори\", заяви във вторник Пелоси в телевизионно обръщение. \"Ето защо днес обявявам, че Камарата на представителите стартира официално разследване за импийчмънт.\" Цялото изявление на Пелоси можете да видите в следващото видео.    Тръмп реагира на съобщението, колоритно го описвайки като \"най-разрушителния лов на вещици на всички времена\" и обвини Демократите, че са се съсредоточили върху партийните си различия, за да навредят на него и на Републиканците, вместо да се занимават със законодателството.\r\nПрезидентът на Украйна  също коментира казуса. По думите му има само един човек, който може да оказва натиск върху него и това е 6-годишния му син. Белият дом обяви, че ще даде на Конгреса разпечатката на въпросния разговор между президента Доналд Тръмп и украинския му колега Владимир Зеленски. Администрацията ще се опита да докаже, че служителят на разузнаването, подал сигнала за обезпокоителното поведение на президента на САЩ, е действал в рамките на злонамерена кампания срещу него.     Служителят, подал сигнала, остава анонимен, но според FOX news вече има екип от адвокати, сред които и един от най-известните правни съветници на Хилари Клинтън на изборите през 2016 година. Очаква се той да даде показания по случая пред Конгреса. Реакции и коментари Сенатската комисия по разузнаването, водена от Ричард Бър от Северна Каролина, започна разследване на обвиненията и даде да се разбере, че иска да чуе показанията на разобличителя, подал жалба срещу Тръмп.\r\nНе е ясно как процедурата ще се отрази на изборите, кандидатурата на Джо Байдън и нагласите на американците, затова има колебания сред демократите.\r\nНе всички демократи подкрепят процедурата по импийчмънт. Конгресмен Джеф Ван Дрю от Ню Джърси заяви, че евентуално разследване за импийчмънт ще отвлече вниманието от законодателните приоритети на демократите и ще задълбочи политическото разделение в страната.   След началото на скандала в понеделник, преди изявлението на Пелоси, републиканците очевидно не се втурнаха да подкрепят президента, отбелязва в. \"New York Times\" в редакционна статия.   След месеци и дори години, през които наблюдаваме как Тръмп се държи, сякаш не отговаря пред никого, много конгресмени изглежда изпитват почти облекчение, че моментът за финален сблъсък е настъпил. Сега те трябва да подходят към въпроса внимателно. Залозите никога не са били толкова високи, отбелязва вестникът.\r\nОбявяването на началото на процедурата по импийчмънт на Тръмп е пресичане на Рубикон. Никой не знае докъде ще ни отведе това, подчертава в. \"Washington Post\".\r\nИмпийчмънтът е рядко срещана, драматична ескалация, пълна с политически рискове - особено в страна, която вече изпитва дълбоки разделения по отношение на този президент, отбелязва британският в. \"The Guardian\". Как работи процедурата по импийчмънт?  Процесът    Правото на импийчмънт на държавни служители е гарантирано в Конституцията на САЩ, член 1, раздели 2 и 3 и в член II, раздел 4. Според Конституцията на САЩ, единственият орган, който има право да отстранява от длъжност е Камарата на представителите.\r\nИмпийчмънтът е процедура в три стъпки, започваща с разследване в Конгреса, което най-често започва в съдебната комисия на Камарата, но може да бъде инициирано от друг орган като Сенатската комисия по съдебната власт. Във вторник Пелоси се срещна с ръководителите на шест комисии в Конгреса и се смята, че срещата е проведена, за да се реши коя от тях ще проведе предварителното разследване.\r\nСлед това Камарата на представителите провежда гласуване за импийчмънт, което изисква обикновено мнозинство. Ако гласуването е положително, служителят се смята за импийчнат, но това все още не води до отстраняването му от длъжност.\r\nСлед това чиновникът трябва да бъде съден пред Сената. Ако мнозинството от две трети от сенаторите гласува в полза на импийчмънта, длъжностното лице трябва да бъде отстранено от длъжност. Вицепрезидентът председателства повечето съдебни процеси за импийчмънт, но в случай на процес на импийчмънт на президента, вицепрезидентът не се смята за безпристрастен и затова председателства върховен съдия. Основанията    Според Конституцията на САЩ, избраните служители могат да бъдат отстранявани заради „Измяна, подкуп или други сериозни престъпления.“ Конгресът на САЩ очерта три основни типа поведение, които попадат в тази категория, но списъкът не се счита за изчерпателен. Това са: превишаване или злоупотреба с правомощията на службата; поведение, несъвместимо с функцията и целта на длъжността; и използване на позицията с неправилна цел или за лична изгода.\r\nВероятно Демократите ще използват клаузата за държавна измяна срещу Тръмп, като се имат предвид твърденията на Пелоси за „предателство на националната сигурност“.\r\nНе всяко престъпление се счита за основание за импийчмънт. През 1974 г. Комисията по съдебната власт отхвърли обвиненията в данъчни измами срещу президента на САЩ Ричард Никсън, като заяви, че „е свързано с личното поведение на президента, а не с злоупотреба с власт като президент“. Кой може да бъде импийчван? Конституцията на САЩ гласи, че президентът, вицепрезидентът и \"държавните служители на Съединените щати\" могат да бъдат подложени на процедура на импийчмънт. Конституцията не уточнява кой може да бъде квалифициран като \"държавен служител\". Най-честите обекти на импийчмънт са федералните съдии.   Законодателите не се считат за \"държавни служители\" и поради това не попадат под тази процедура. Кой е бил нарушител? Само 19 държавни служители са били обвинени и 8 са отстранени от длъжност през цялата история на Съединените щати. От тези 19, 15 са федерални съдии, а от тях 8 са отстранени от длъжност.\r\nДвама американски президенти бяха също подложени на процедурата: Андрю Джонсън през 1868 г. и Бил Клинтън през 1998 г. И двата импийчмънта обаче не минаха през Сената и двамата президенти останаха на поста си. Един конкретен случай обаче се откроява, тъй като Никсън е подал оставка преди да започне процедурата по импийчмънт. Смята се, че процедурата по импийчмънтът му най-вероятно е приключила с присъда и отстраняване от длъжност.\r\nВ този случай мнозина смятат, че той е американският президент, който се е доближил в най-голяма степен до действителна присъда. ", "date": "2019.09.25", "title": "Импийчмънт на президента Доналд Тръмп, възможно ли е? (ВИДЕО)"}
{"url": "https://www.actualno.com/prasspress/vibrato-jurnalistika-news_1378721.html", "text": "             Вибрато журналистиката се дели на позитивна и негативна - според вибрациите, които излъчва.\r\nЖурналистиката с позитивни вибрации се доближава до рекламата и пиара с елементи на древни вибрации и размяна на флашки.\r\nТози тип позитивна журналистика си служи с най-различни иновативни способи, които Мария Габриел с новия ресор ще развива и по европейско-младежка линия.  Добра практика е например, когато се кани важен гост - висш политик или прокурор, да не му се предлага табуретка, ами масажен стол, аквариуми с рибки, които ядат гъбичките от краката, ондулация, фелация, фъш-фъш... Специално фъш-фъш трябва да се прави, ако трябва и в ефир, само и само вичко да е както трябва и да не се позорят институциите!\r\nГостът в студиото трябва да усеща позитивните вибрации, които да го предразположат да си изпее думичките, които е зубрил по-рано с пиарката. Ако все пак гостът си забрави думичките, самият журналист трябва да се настрои на същите вибрации, да попее и той арии от Бюлетина на успехите, а ако толкова не могат да се сетят за какво да си говорят, водещият трябва да измъкне стабилността от затруднение, като попита конкретно: На какво се дължат вашите успехи? Само работата ли е рецептата или има и още нещо? Каква е вашата тайна, хайде бъдете откровен!\r\nСлед изтощителния разговор в СПА-телевизионното студио е хубаво за ВИП гостите на медията да се осигури зона за борба със стреса и умората - за целта трябва да се помисли за надстрояването на телевизиите с по-широки тераси, барбекюта, декоративно-битово изкуство и сауни.    Вежди Рашидов вече обеща да подкрепи вдигането на бюджета на БНТ - с парите отгоре вместо да се запушва натрупаният в държавната телевизия дефицит, много по-разумно е да се инвестира в такива именно иновации. Инвестицията в медиен комфорт е инвестиция право в темелите на Стабилността! Все пак на тоя свят не всичко е цветя и рози, не всичко е лицемерна етика, има си хора за всичко.\r\nИма хора за обругаване, има и хора, които обругават.\r\nЗа тях са създадени други журналистически помагала като вибратори, камшици, щипки за пране, шивашки и канцеларски материали, лозарски ножици, затварачки на капачки за буркани.   За плурализъм, шоу и повече гледни точки може да се дава право на избор на жертвите - сами да изберат инструмента на екзекуцията.\r\nСлед като си сгрешил веднъж да застанеш на пътя на интересите на хора без скрупули, трябва да си готов на всякакви “журналистически” издевателства, но все пак би било хуманно да се предоставя избор с какво да те обработват - с вибратора или с уреда за капачките… Нещо баш такова представлява впрочем предложението за избор с такова съдържание: имам достъп до още по-радикално порно, с което мога да те злепоставя допълнително! Няма да го направя, но ти се оттегли от кметската надпревара с добро.\r\n***\r\nРолята на ПРАС-ПРЕС във вибрато-журналистиката също не е еднозначна. Ние сме се и декларирали като невъзпитани и също публикуваме материали - свои и на световни майстори - с близко до порнографията съдържание.\r\nМоже да сме невъзпитани, но считаме, че сме малко по-културни и самостоятелни - и това е разликата между нас и другите порнографи в клетата българска журналистика.   ", "date": "2019.09.25", "title": "Вибрато журналистика"}
{"url": "https://www.actualno.com/politics/spasi-sofija-iska-spirane-na-tyrga-za-smetopochistvane-news_1378706.html", "text": "      Независимият кандидат за кмет на Спаси София, Борис Бонев, се обяви за прекратяването на търга за избор на изпълнители за почистване на града. “Призовавам г-жа Фандъкова да прекрати тръжната процедура и да остави на следващото ръководство да проведе обществената поръчка.      Кметът вече обяви, че е сбъркала с доверието към екипа си - нима гарантира, че същите хора са заложили най-добрите условия за обективен избор на изпълнител за най-голямата обществена поръчка в София?” - коментира Борис Бонев от Спаси София.   Той смята, че е нередно поръчка за 430 млн. лв. да се прави от кмет и администрация, които приключват мандата, особено имайки предвид, че сегашните договори изтичат чак догодина. Борис Бонев добави, че критериите заложени в поръчката, които ще предопределят и победителя, са направени на тъмно.\r\nНито настоящият, нито следващият кмет може да промени изхода на поръчката с така зададените условия. “Дебатът за това как да направим градът по-чист трябва да се случи в следващия общински съвет. Трябва да се заложат нови условия към кандидатите, а не да се бетонират приятелските кръгове от фирми.  Категорични сме - търгът трябва да бъде спрян и проведен след изборите. Това е честното и отговорно отношение към града, което очакваме от настоящия кмет.” - добави г-н Бонев.\r\nОт Спаси София обръщат внимание и на общинското сметопочистващо дружество “Чистота Искър”, което отново е забравено от ръководството на общината. Въпреки че бяха инвестирани милиони в нова техника именно с цел поемане на повече райони, дружеството е подало оферта само за един - Красна поляна.   “Смятам, че не е случайно, че на общинското дружество му е отреден най-трудният за почистване район, където са концентрирани гетата. Крайно време е “Чистота Искър” да спре да бъде източвано и да му се осигури възможност да развива дейността си в повече райони на града, за да има прозрачно управление и ясна отговорност.” - категоричен е г-н Бонев.    От организацията критикуват и нескопосаните обяснения на настоящия кмет и политическо ръководство за избързването с търга за сметопочистването на Столична община. “С недоумение наблюдаваме некомпетентните реплики, които си разменят г-жа Фандъкова и г-жа Манолова - като че ли никой от двата екипа не е наясно с процедурите за обществени поръчки или просто симулират борба.”\r\nАктивистите добавят и че условията в поръчката не са публично обсъдени и има съмнения, че остава непроменен начинът на сметосъбиране и почистване. “Смятам, че ръчното метене, което е доказано неефективно, трябва да бъде сменено с машинно. Чистотата на столицата не трябва да става жертва на механизъм за социален мир и купуване на гласове.” - завършва Борис Бонев. ", "date": "2019.09.25", "title": "Спаси София иска спиране на търга за сметопочистване"}
{"url": "https://www.actualno.com/politics/borisov-bylgarija-e-izvestna-sys-zavodite-si-v-avtomobilostroeneto-news_1378737.html", "text": "      „България е известна със заводите си в автомобилостроенето. Страната ни е прекрасна дестинация, с много добро качество, с много добри възможности“. Това заяви министър-председателят Бойко Борисов пред български медии в Сеул по повод бъдещо сътрудничество с компанията „Хюндай“. Премиерът Борисов по-рано посети Центъра за научноизследователска и развойна дейност на „Hyundai Motor Group“, който се намира в град Хуасонг, съобщиха от правителствената пресслужба.      Българският министър-председател отбеляза, че решенията на компанията „Хюндай“ се взимат от членовете на бордовете и изрази надежда, че ще продължим да имаме успех в разговорите.   Заради продължаващите с Volkswagen преговори, навсякъде в света са чули за страната ни, каза още премиерът Борисов. Той посочи, че по време на посещението с водената от него делегация в иновационния завод, страната ни е представила офертите си. „Те бяха в България, ние – тук“, заяви премиерът Борисов и уточни, че ако накрая „се харесаме и е взаимноизгодно“, ще бъде положено началото на партньорство. „Но и сега правим доста неща за „Хюндай“ в България“, допълни министър-председателят.\r\nПремиерът Борисов акцентира още, че са възможни инвестиции от Република Корея в производството на батерии, акумулатори, в иновации и по отношение на суперкомпютъра, който от догодина ще е в България. „Много добре познават България, останах приятно впечатлен“, изтъкна Бойко Борисов. Той припомни, че след като през 2017 г. премиерът на Република Корея е бил в България, доста се е увеличил стокооборотът между двете държави.  „Страната ни е привлекателна за инвестиции не само в машиностроенето, но и в сферата на туризма“, добави българският министър-председател. Той подчерта, че целият Център за научноизследователска и развойна дейност на „Hyundai Motor Group“ е бил с български знамена, надписи, дори на полицейските коли и мотори, което е ярък знак за отношението към страната ни. „Стабилността в България се отчита, така че да бъдем търпеливи, нещата с инвестициите ще станат“, посочи премиерът Борисов. ", "date": "2019.09.25", "title": "Борисов: България е известна със заводите си в автомобилостроенето"}
{"url": "https://www.actualno.com/balkani/bylgarki-prodavat-decata-si-za-25-000-evro-v-gyrcija-news_1378700.html", "text": "      Полицията в северния гръцки пристанищен град Солун е арестувала 12 души за търговия с бебета, съобщава македонската телевизия Pressing TV, цитирана от агенция \"Фокус\".      Сред тях има адвокати, лекати и нотариуси. Разследването е показало, че в схемата участват десетки българки, които продавали новородените си деца за суми, достигащи до 25 000 евро.   Подчертава се, че случаят не е първи по рода си. Разследването по него е продължило няколко месеца, а освен арестуваните, властите са наблюдавали и около 60 други лица.\r\nВластите са установили, че българки са пристигали Гърция в последните месеци на бременността си, където раждали в частни клиники, тъй като там е по-лесно фалшифицирането на документи. Освен бебета, продавани на бездетни семейства, българките предлагали на „клиентите“ и замразени яйцеклетки.   ", "date": "2019.09.25", "title": "Българки продават децата си за 25 000 евро в Гърция"}
{"url": "https://www.actualno.com/politics/deputatite-zapaziha-sykratenoto-sydebno-sledstvie-na-pyrvo-chetene-osven-pri-ubijstva-news_1378729.html", "text": "      С 97 гласа „за“, 62 „против“ депутатите запазиха съкратеното съдебно следствие на първо четене.      Това се случи, след като депутатите приеха промени в Наказателния кодекс, внесени от ПГ на ГЕРБ. Със законпроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда.   Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието. ", "date": "2019.09.25", "title": "Депутатите запазиха съкратеното съдебно следствие на първо четене, освен при убийства"}
{"url": "https://www.actualno.com/politics/cik-66-partii-i-koalicii-se-javjavat-na-mestnite-izbori-prez-oktomvri-news_1378674.html", "text": "      Централната избирателна комисия проведе жребий за определяне на  поредните номера на партиите и коалициите, регистрирани в ЦИК в  бюлетините за гласуване в изборите за общински съветници и за кметове,  насрочени за 27 октомври. На предстоящите избори за местна власт ще  участват общо 66 формации, от които 59 партии и 7 коалиции. На 6 партии ЦИК е отказала регистрация за местния вот.      Номерата на партиите в бюлетината бяха изтеглени по реда на тяхното регистриране в избирателната комисия. След проведения жребий: ГЕРБ ще бъде под номер 43, на БСП за България - 56, а на ДПС се падна номер 55, предаде репортер на БГНЕС. Номерата на партиите в бюлетината на 27 октомври:\r\n1. ПП БЗНС  2. ПП БЪЛГАРСКА НОВА ДЕМОКРАЦИЯ\r\n3. Социалдемократическа партия (СДП)\r\n4. ПП АТАКА    5. ПП Български демократичен център - БДЦ\r\n6. ПП Глас Народен\r\n7. Политическо движение социалдемократи\r\n8. Национален фронт за спасение на България\r\n9. ПП Движение Гергьовден   10. ПП \"Свобода\"\r\n11. Пряка демокрация\r\n12.ПП ПОДЕМ\r\n13. Коалиция кауза Пловдив\r\n14. ПП АБВ (Алтернатива за българско възраждане)\r\n15. Национално движение за права и свободи\r\n16. ПОЛИТИЧЕСКА ПАРТИЯ ДВИЖЕНИЕ ИНИЦИАТИВА ЗА БОТЕВГРАДСКА ОБЩИНА\r\n17. ПП Море\r\n18. БЪЛГАРСКО НАЦИОНАЛНО ОБЕДИНЕНИЕ\r\n19. Съюз за Пловдив\r\n20. ПП Движение \"Напред България\"\r\n21. ПП Съюз на свободните демократи\r\n22. ПП Нова алтернатива\r\n23. Движение България на гражданите (ДБГ)\r\n24. Новото време\r\n25. СОЦИАЛИСТИЧЕСКА ПАРТИЯ \"Български път\"\r\n26. Коалиция АЛТЕРНАТИВАТА НА ГРАЖДАНИТЕ\r\n27. Коалиция Ние, гражданите\r\n28. Движение 21\r\n29. ОБТ БЪЛГАРСКИ ЛЕЙБЪРИСТИ\r\n30. ПП Единна народна партия\r\n31. БЪЛГАРСКИ СЪЮЗ ЗА ДИРЕКТНА ДЕМОКРАЦИЯ (БСДД)\r\n32. Средна европейска класа\r\n33. Земеделски народен съюз\r\n34. ПП ВМРО - БЪЛГАРСКО НАЦИОНАЛНО ДВИЖЕНИЕ\r\n35. Българска социалдемократическа партия\r\n36. ПП ЕВРОРОМА\r\n37. БАСТА\r\n38. БЪЛГАРСКИ ДЕМОКРАТИЧЕН ФОРУМ\r\n39. Народна партия свобода и достойнство\r\n40. Национална републиканска партия\r\n41. ПП Движение нашият град\r\n42. Партия на зелените\r\n43. ПП ГЕРБ\r\n44. Българска демократична общност\r\n45. Християнреформистка партия (ХРП)\r\n46. ПП Обединени земеделци\r\n47. Християндемократическа партия на България\r\n48. Възраждане\r\n49. Земеделски съюз \"Ал. Стамболийски\"\r\n50. Политическа партия МИР\r\n51. ВОЛЯ\r\n52. ПП ДОСТ\r\n53. ПП \"НИКОЛА ПЕТКОВ\"\r\n54. Национална политическа партия Българе\r\n55. Движение права и свободи - ДПС\r\n56. БСП ЗА БЪЛГАРИЯ\r\n57. НДСВ\r\n58. Движение ЗАЕДНО за промяната\r\n59. Ред, законност и справедливост\r\n60. ПП Обединена социалдемокрация\r\n61. Партия БЪЛГАРСКИ СОЦИАЛДЕМОКРАТИ\r\n62. БДС \"Радикали\"\r\n63. Радикалдемократическа партия в България\r\n64. ПП Съюз на демократичните сили\r\n65. ПП Движение за радикална промяна българската пролет\r\n66. \"Демократична България - Обединение\" (Да, България, ДСБ, Зелено движение) Независимите кандидати „Оттук нататък в общинските избирателни комисии, след тегления жребий  в  ЦИК, подреждат местни коалиции и независимите кандидати съгласно   регистрацията по входящия регистър, в който са вписани, за да може те   вече да вземат следващите номера, след този на партиите и коалициите,   които са регистрирали кандидати в съответната общинска избирателна   комисия“, посочи Александър Александров - говорител на ЦИК.\r\nТой обясни, че  те ги дописват след  номерата на партиите и коалициите така както е  теглен жребият в ЦИК. Още детайли за местните избори Стана ясно, още че подготовката и произвеждането на местните избори ще струват на бюджета общо 70,7 млн. лева.\r\nВ  градовете с районно деление - София, Пловдив и Варна, ще се гласува с 4  бюлетини: за общински съветници, кмет на община, за кметове на райони и  кметове на кметства.\r\nВ останалите населени места бюлетините ще са само 3: за общински съветници, за кмет на община и кметове на кметство. Коментари за жребия: “Ако търсим някаква символика 4 мандата, 4 успешни мандата, тоест това е успешният мандат за периода, в който нашите кметове работиха до този момента. И разбира се всичко това е във взаимодействие с триъгълника, тройката. Доброто взаимодействие с гражданското общество, гражданите, местната власт и изпълнителната власт”, каза Цветомир Паунов от ГЕРБ .\r\n“Ние залагаме на местни, свестни и известни кандидати за кметове и общински съветници”, каза издигнатият за кмет на София от ВМРО - Българско национално движение Ангел Джамбазки.\r\n“Бяхме изтеглени последни от урните, а обикновено последните стават първи, така че смятаме, че на изборите ще постигнем тази максима, ще я защитим. Иначе 5-6 областни града смятам, че е добра предпоставка за 56-ти”, каза Христо Проданов от БСП.\r\nБорислав Игнатов, който е кандидат за кмет на София от Демократична България изрази доволство от номера. “66 е чудесен номер - две шестици, лесно е за запомняне, но най-важното е, че нашата програма е силна и ние искаме да направим истински добри неща за този град и знаем как, и знаем най-вече как да го направим в рамките на този бюджет в следващите 4 години”, посочи той. ", "date": "2019.09.25", "title": "ЦИК: 66 партии и коалиции се явяват на местните избори през октомври"}
{"url": "https://www.actualno.com/asenovgrad/kak-edna-dama-na-izkustvoto-sychetava-semejstvoto-i-rabotata-v-armijata-news_1378561.html", "text": "      Днес се срещаме със сержант Гергана Александрова. Тя е служител във Военно формирование 24490 в Асеновград от 14 години. Командир е на отделение за управление и координира действията на изчислителите в техническия оперативен център. Едновременно с работата си, тя е и студент в задочна форма на обучение, с цел да постигне по-висок ранг в службата - да стане офицер.      Сержант Александрова казва, че разлика между мъжете и жените няма. \"Стараем се да изпълняваме задачите и отговорностите си наравно с мъжката половина от армията\", категорично обяснява тя. И допълва, че специалността й е коренно различна от реализацията, но успява да ги допълва едно с друго и това й доставя удоволствие. Завършила е средното си образование в художествено училище и сега съчетава наученото там с работата си в момента.    , казва сержант Гергана Александрова. Тя обяснява, че често се случва да рисува табла, мотивиращи военнослужещите. А при ежедневната си дейност асеновградчанката създава настроение, като във всяка една папка или бележник рисува някой елемент, инициали на Българска армия или друго.\r\nСержант Александрова е участвала и в немалко мисии зад граница (в Ирак, Босна), провеждала е и различни курсове и учения в Европа и Америка. Разлики между българската и другите армии, според нея, има много. \"Ние бихме могли да взаимстваме повече като народ да бъдем по-сплотени и да подкрепяме армията така, както всички останали нации застават зад нея и се гордеят с военнослужещите си\", допълва Гергана. Относно командването у дома, тя споделя, че в семейството съществува баланс, тъй като съпругът й също е военен.   \"Нищо не ми липсва в работата, защото успявам във времето, в което съм на служба, да съчетавам всичко в рамките на нормалното\", отговори Гергана на въпрос дали не й липсват чисто женските моменти, работейки предимно сред мъже. Александрова В заключение сержантът допълни, че \"да носиш призванието да бъдеш военнослужещ и да допринасяш за сигурността на Родината, е достойнство\", а нея лично работата я мотивира да се самоусъвършенства. ", "date": "2019.09.25", "title": "Как една дама на изкуството съчетава семейството и работата в армията"}
{"url": "https://www.actualno.com/burgas/ivajlo-drajev-i-brat-mu-sa-sred-kandidatite-za-kmet-na-burgas-news_1378723.html", "text": "      Общинската избирателна комисия в Бургас обяви имената на регистрираните кандидати за кмет на община Бургас. На изборите, които ще се проведат на 27 октомври, 11 души ще се съревновават за гласовете на бургазлии.Това са Ивайло Дражев - ПП \"Свобода\", Николай Тишев - коалиция \"БСП за България\", Георги Сталев ПП \"АБВ\", Живко Табаков - \"Движение България на гражданите\", Владимир Павлов – ПП\"Възраждане\", Георги Дражев - Партия \"Български социалдемократи\", Димитър Николов – ПП \"ГЕРБ\", Бойко Миразчийски – НФСБ, Теодор Шейков - коалиция МК \"Ние, Гражданите\", Иво Баев - коалиция \"Демократична България - обединени“ и Константин Бачийски - ПП \"Средна европейска класа\".      Интересен е фактът, че двама братя и Георги Дражев са кандидати за поста градоначалник, но от различни партии.    ОИК-Бургас съобщава още, че партиите, коалициите и инициативните комитети, които са се регистрирали за участие в местните избори са 25 на брой. Те влизат в надпреварата за новия Общински съвет. Броят им е 494 души, а мандатите са 51.   ", "date": "2019.09.25", "title": "Ивайло Дражев и брат му са сред кандидатите за кмет на Бургас"}
{"url": "https://www.actualno.com/europe/95-ot-britanskite-klienti-na-tomas-kuk-veche-sa-bili-vyrnati-u-doma-news_1378708.html", "text": "      Британските власти са върнали у дома повече от 95% от клиентите на фалиралата британска туристическа компания „Томас Кук“. Прибирането на блокираните хора ще продължи и през следващите дни, съобщи Британската администрация за гражданска авиация (CAA).      Вчера посланика на Великобритания у нас н.пр. , че правителството е предприело извънредна операция за репартирането на повече от 150 хил. пътници, останали в чужбина.Тя определи операцията като безпрецедентна.   \"Това е най-голямото репартиране в мирно време в историята на  Обедининеното кралство и много комплексна операция. Работим да осигурим  самолети от целия свят, за да откарат хората вкъщи\", каза тя.\r\nОстава да се приберат още 135 хиляди британци, в България има около 2500 клиенти, които трябва да се приберат в идните две седмици.  По данни на агенцията най-голямото изнасяне на засегнати туристи по света се е случило през първите 2 дни след фалита. Тогава са били откарани до Великобритания повече от 20% от клиентите на фалиралия оператор. Във вторник властите са осигурили връщането на 70 полета с около 14 000 туристи. В сряда ще пристигнат още 70 полета. Очаква се операцията за връщане на клиенти на \"Томас Кук\" да продължи до 6 октомври.\r\n\"CAA иска всички да продължат да се наслаждават на почивките си, тъй като ние планираме да върнем хората вкъщи в деня, в който е трябвало да се върнат съгласно резервациите си с Томас Кук или малко по-късно\", казаха от ръководството на Администрацията за гражданска авиация. Ръководителят й изрази благодарност и към авиокомпаниите, които помогнаха в операцията за връщане на туристи в родината им.   Томас Кук, най-старата британска туристическа компания в света, обяви фалит на 23 септември, като не успя да договори преструктуриране на дълга с основния акционер - китайската туристическа група Fosun - и кредиторите си.     ", "date": "2019.09.25", "title": "95% от британските клиенти на \"Томас Кук\" вече са били върнати у дома "}
{"url": "https://www.actualno.com/curious/sled-godini-dylboko-shte-syjaljavate-za-tezi-6-neshta-news_1378640.html", "text": "                   1. Ще съжалявате, че не сте прекарвали достатъчно време с важните за вас хора. Работата никога не свършва. След години няма да си спомняте ангажимента, който днес ви къса нервите, но може да сте съсипали връзките с близки до сърцето ви хора, ако ги пренебрегвате. Също така - когато сте с обичаните от вас същества, бъдете с тях на 100%, вместо през 5 минути да гледате телефона или Facebook-а си.    2. Ще съжалявате, че сте основали самочувствието си на мнението на другите за вас. Повечето хора ни съдят на база неща, които са се случили в собствения им живот и които всъщност нямат общо с нас. Убедете се в истинската си стойност сами и ще привлечете хора, които ще я оценят.    3. Ще съжалявате, че сте отделили толкова време да впечатлявате другите. След 10 години ще има ли значение каква марка дрехи сте носили днес? Не. Ще има значение как сте живели, как сте обичали и какво сте научили по пътя си.      ", "date": "2019.09.25", "title": "След години дълбоко ще съжалявате за тези 6 неща"}
{"url": "https://www.actualno.com/america/facebook-njama-da-proverjava-za-dostovernost-publikaciite-na-politici-snimki-news_1378607.html", "text": "      Facebook няма да проверява за достоверност публикациите на политици, обяви социалната мрежа година преди президентските избори в САЩ. От социалната мрежа неведнъж са обявявали, че работят именно върху осигуряване на достоверност и предпазване от манипулация на общественото мнение, съобщава АФП.           Докато социалната мрежа разчита на трети страни за проверка на информациите, включително големи новинарски агенции, тя ще се въздържа от проверка на политическите твърдения.\r\n„Не вярваме, че е подходящо да се намесваме в политическия дебат и да не позволяваме на думите на политиците да стигат до аудиторията им“, заяви Ник Клег, вицепрезидент на Facebook.  „Това означава, че няма да изпращаме съдържание и реклами на политици на  третите страни, които са наши партньори за проверка на фактите“,  допълни той.     Опасенията се увеличават преди изборите за президент на САЩ през ноември 2020 година след разкритията за широкомащабна кампания за дезинформация във Facebook и другите социални мрежи, дирижирана от Русия за изборите през 2016 година. Това беше и причината Facebook да си сътрудничи с различни медии, които да проверяват достоверността на различни статии и публикации.     ", "date": "2019.09.25", "title": "Facebook няма да проверява за достоверност публикациите на политици (СНИМКИ)"}
{"url": "https://www.actualno.com/curious/zashto-narichame-filijata-s-kajma-princesa-news_1378458.html", "text": "             Най-напред нека изясним няколко важни неща. Принцесата представлява филия хляб, намазана с кайма и запечена. Оригинална българска измишльотина. Никой от съседите ни няма подобно нещо, нито някоя от европейските култури се е сетила да направи подобно революционно творение. Там каймата и хляба винаги вървят отделно, не залепени един за друг. Корените на тази вкусотия обаче не са твърде дълбоки. Тя датира едва от средата на 60-те години, не е по-ранна.   И въпреки някои опити за преписването на легендарен произход, как цар Иван Асен II нямал с какво да нахрани войската си, пък се появила някаква мома, която казала, че ако я направят принцеса, ще им покаже. И какво им показала? Взела хляб, кайма и направила храна. Много тъпа трябва да е била войската, след като е имала и хляб и кайма, пък не се е сетила да ги яде, а е стояла гладна. А и това с каймата е доста спорно по Иван Асеново време, понеже историята на каймата има съвсем друг път. Но това е за друга Питанка.\r\nПринцесата е социалистическо ядене. И как няма да е, като тя всъщност пести каймата, като я намазва много по-тънко. И всъщност от каймата за половин кюфте, става една цяла принцеса. Как обаче да си обясним, че по времето на соца една храна носи такова царствено име-Принцеса. Принцеса на какво? На филиите, на закуските? И коя тогава е царицата, кой е царят? А и принцеса не в нашата традиция, много западно е. Тук дъщерите на царя се наричат княгини. Обърнете внимание как е преди 9 септември. Не само в царското семейство са такива титлите, но спомнете си и Райна княгиня. Това принцеса ни е чуждо.  Как така изведнъж през 60-те някой реши да кръщава храна по такъв очевидно несоциалистически начин? От Москва щяха да се сърдят много. Освен ако ние не пропускаме нещо от името, тоест името да е по-дълго. Част от него вече да е изпаднало. Нещо още да осветлим. По времето на соца храната се кръщаваше на културни достижения или топоними. Така например: бонбони „Амфора\", „Тримонциум\", „Тракия\". Оставяме настрана „Родопчето\", марципан „Люлин\", морени „Черноморец\" и подобни названия на закуски и храни. В Бургаския регион на яйцето и сиренето, омесени и запечени върху хляб се казва „Странджанка\". По същата логика, по която са кръстени „Родопчето\", марципана „Люлин\", кашкавалът „Витоша\". Регионално, но без задължително някаква директна връзка.    Ето как закуската получава на напълно случаен принцип името тракийска принцеса. Но се получава едно леко объркване с това тракийска, понеже Враца не е в Тракия, по начина, по който го разбират повечето хора, в Балкана е, а и е твърде дълго - Тракийска принцеса. Така че по естествен път името се съкращава. Може да остане и само „Тракийка\", както е при \"Странджанка\", но проблемът е , че вече съществува артикул баница „Тракийка\".    Ето как от тракийската принцеса остава само принцесата. Това е тайната около наименованието на сандвича „Принцеса\".\r\n \r\nИзточник: Дарик    ", "date": "2019.09.25", "title": "Защо наричаме филията с кайма \"принцеса\"?  "}
{"url": "https://www.actualno.com/crime/kirilov-vidja-praven-interes-v-dejstvijata-na-cacarov-po-sluchaja-djak-polfrijman-news_1378746.html", "text": "      Прокуратурата има \"правен интерес\" да иска възобновяване на производството на Джок Полфрийман. Министърът на правосъдието посочи, че е редно законодателят изрично да определи вида на акта и да допусне по-висок инстанционен контрол.Така коментира в кулоарите министър Данаил Кирилов искането на главния прокурор Сотир Цацаров към ВКС да поднови следствието.       на Цацаров. Прокуратурата има два аргумента за поисканото спиране на присъдата на Апелативния съд:   -Магистратите са отсъдили присъдата си с \"определение\", а не с \"решение\" (По-късно се разбра, че .)\r\n- Съдийският състав е бил незаконен заради връзки на магистрати с БХК, които са дали становище, повлияло на решението.  \"Смятам, че прокуратурата има правен интерес да иска възобновяване на това производство, макар да съм убеден, че този вид дела се решават двуинстанционно и касационното им обжалване е недопустимо. Тук се иска възобновяване, а не касационно обжалване. Този въпрос, този дебат явно сочи на необходимостта да коментираме измененията на НПК относно статута на тези актове, които днес чух с изненада разсъждение на практикуващи съдии\", допълни още Кирилов.\r\nСпоред министър Кирилов не трябва да се поставя въпроса държавата срещу съдебните актове.   \"Да,  обществото има право да коментира това производство. То е  приключило,  налице е волята на съда, обективирана е в документ, така че  темата може  да стои на дебат. Знам, че ще има коментари в тази връзка и  в  заседанието на ВСС\", допълни още Кирилов пред репортер на Агенция   \"Фокус\".    На въпрос каква е възможността на държавата, ако Джок Полфрийман напусне страната преди произнасянето на ВКС, Кирилов отговори: \"Стриктно трябва да зачитаме правото\". очаква да му бъде издаден паспорт и да бъде изведен от България. Австралиецът остава в центъра за временно настаняване на чужденци в Бусманци след като беше предсрочно освободен от затвора с решение на Софийския апелативен съд. ", "date": "2019.09.25", "title": "Кирилов видя \"правен интерес\" в действията на Цацаров по случая Джак Полфрийман"}
{"url": "https://www.actualno.com/society/zapochvat-bezplatni-konsultacii-za-osinoviteli-news_1378629.html", "text": "      По повод Националните информационни седмици на осиновяването, които ще продължат до 12 октомври фондация „За Нашите Деца“  започва серия от безплатни консултации. Кампанията е насочена към предизвикателствата и трудностите при отглеждането на , подготовката на родителите им и подкрепата на социалния сектор към осиновителните семейства. За шеста година фондацията си партнира с Българска асоциация „Осиновени и осиновители“ - инициатор и организатор на информационните дни.      До 12 октомври експертите в двата центъра за обществена подкрепа на фондацията в София ще бъдат на разположение за безплатни консултации на родителите, по въпроси свързани с развитието на децата от 0 до 7 години.   Фондация „За Нашите Деца“ организира и два безплатни целодневни семинара - на 27 септември - петък, за социални работници и специалисти по темата за националното осиновяване  в България, и на 4 октомври - петък - за  специалисти,  работещи  в детски  градини  и  училища. Темата е „Осиновеното  дете  и неговото  интегриране в средата на връстниците“.\r\nФондацията организира и три уъркшопа със свободен достъп.  Темата на първия, който ще се състои на 1 октомври /вторник/ от 18.00 до 20.00 часа, е „Осиновяването – стъпка по стъпка“. Вторият уъркшоп с тема „Осиновените деца и животът им преди семейството“ е на 7 октомври /понеделник/ от 18.00 до 20.00 часа. Третият уъркшоп на 9 октомври /сряда/ е посветен на темата „Как да говорим с децата за осиновяването“.\r\nЖелаещите могат да заявят час за консултация, участие в семинар или уъркшоп на телефон 02/822 35 10.    ", "date": "2019.09.25", "title": "Започват безплатни консултации за осиновители"}
{"url": "https://www.actualno.com/healthy/bezplatni-pregledi-na-syrceto-za-bremenni-v-pirogov-news_1378298.html", "text": "      По повод 29 септември – Световен ден на УМБАЛСМ \"Н. И. Пирогов\" организира профилактични прегледи на бременни жени.  Така ще подкрепи кампанията на Дружеството на кардиолозите в България.      Прегледите ще извърши проф. Мария Миланова - началник на Клиниката по кардиология в и председател на работна група \"Сърдечно-съдов риск при жени\" към ДКБ. Д-р Миланова ще преглежда на 27 септември, петък, от 9 до 13 часа.   Бременните, които искат да се прегледат, трябва да си запишат час предварително на тел. 02/ 951 5158 и02 915 4574, всеки работен делничен ден от 14.00 до 16.00 чака, до четвъртък (26. 09.) или до изчерпване на местата.\r\n\"Бременност и сърце\" - Погрижете се за своето сърце!\" е мотото на тазгодишната кампания на кардиологичното дружество, а вниманието е насочено специално към бъдещите майки.  Това не е случайно, обяснява проф. Мария Миланова. Бременността е онзи специален период от живота на една жена, по време на който има чести оплаквания от сърцебиене, ускорен пулс, ниско артериално налягане, отоци по долните крайници, задух и лесна уморяемост. Обикновено това  е израз на физиологична адаптация, но понякога може да алармира за влошаване на сърдечна патология. ", "date": "2019.09.25", "title": "Безплатни прегледи на сърцето за бременни в „Пирогов“ "}
{"url": "https://www.actualno.com/asenovgrad/mylchanieto-na-chinovnicite-kmetyt-otkaza-mylchalivo-da-napravi-ocenka-na-smetopochistvaneto-v-asenovgrad-news_1378195.html", "text": "      Община Асеновград има претенции за добро управление, насочено към хората. . Един от основните проблеми през последното десетилетие в града е темата за сметопочистването. Така и не се намери решение до днес с препълнените и преливащи контейнери. Планирано беше да бъдат направени промени в графика. Знае се, че Асеновград разполага със съдове за смет за разделно сметосъбиране. Но дали са предприети мерки, чрез които гражданите да се научат да събират отделно отпадъците си...      По темата зададохме три простички въпроса към на Асеновград доктор Емил Караиванов. Това изискване го няма дори в някои министерства на България. А там, където се задават въпроси от журналисти и граждани, винаги се получава отговор в срок, колкото и неудобни да са питанията. Е, Асеновград е друга работа.   Днес в светлините на прожекторите в рубриката \"Мълчанието на чиновниците\" отново е асеновградската управа. От юни месец досега не ни е отговорено по темата със сме то почистването, като неколкократно бяхме посъветвани да изчакаме, че писмото било при колегите и се обработвало. Достатъчно ли са като брой съдовете за смет, според него, с молба да се аргументира, без значение дали отговорът е положителен, или отрицателен. И накрая - какво би предприела администрацията, за да се преустанови незаконното изхвърляне на отпадъци покрай новите гробища. Защото, както там, така и на много други места в Асеновград нерегламентираните сметища се почистват с пари на гражданите.\r\nБяхме решили да попитаме кмета Емил Караиванов и за мнението дали му харесва състоянието на града към днешна дата, с молба за отговор, като гражданин, чието дете расте в тази среда. Безсмислено е, да. Но липсата на отговор на другите въпроси няма да ни откаже да питаме пак и пак, и пак. А точно тази липса на отговор показва несериозното отношение и незагрижеността на градската управа към бъдещите избиратели.   ", "date": "2019.09.25", "title": "Мълчанието на чиновниците: Кметът отказа мълчаливо да направи оценка на сметопочистването в Асеновград"}
{"url": "https://www.actualno.com/politics/deputati-s-razlichni-mnenija-za-sykratenoto-sydebno-proizvodstvo-news_1378644.html", "text": "      Депутатите подхванаха три проекта за промяна на съкратеното съдебно следствие. Според идеите на левите в измененията на Наказателно-процесуалния кодекс (НПК) се предлага съкратеното съдебно следствие, което води до намаляване на наказанието.      Идеята е да не се прилага при умишлено причиняване на смърт или тежка телесна повреда. Предлага се да запази възможността за провеждане на съкратен процес, когато подсъдимият и неговият адвокат, гражданският ищец или частният обвинител и техните повереници дадат съгласие да не се провежда разпит на всички или на някои свидетели и вещи лица, а при постановяване на присъдата непосредствено да се ползва съдържанието на съответните протоколи и експертни заключения от досъдебното производство.   Патриотите смятат, че поради нарастване на броя на тежките престъпления в страната и използването от страна на извършителите на законовата възможност за съкратено съдебно следствие и произнасянето на по-лека присъда се налага въвеждане на нова разпоредба в Наказателно-процесуалния кодекс - чл. 369а.\r\nПредлага се съкратеното съдебно следствие, което води до намаляване на наказанието, да не се прилага при убийство или тежка телесна повреда.  Депутатите от \"Воля\" предлагат промени, в които също целят да се ограничи обхвата на престъпленията, за които се прилага съкратеното съдебно следствие. Предлага се чрез отпадането на най-тежките състави от това производство да се постигне справедливост и балансираност при неговото прилагането.\r\nПовод да се иска промяна на съкратеното съдебно производство бе и убийството на дете в сливенското село Сотиря.   Според сега действащото законодателство има възможност за 1/3 по-леко наказание, ако обвиняемият признае вината си. Тези възможности се прилагат и за извършителите на тежки престъпления като убийство или изнасилване. Искането за отмяна на по-леките наказания са внесли от БСП и ВМРО.    Преди 2009 г. имаше ограничения за прилагане на съкратеното следствие. През октомври 2018 г., след убийството на журналистката Виктория Маринова патриотите поискаха да отпадне съкратеното производство за убийците. ", "date": "2019.09.25", "title": "Депутати с различни мнения за съкратеното съдебно производство"}
{"url": "https://www.actualno.com/plovdiv/nosht-na-uchenite-v-plovdiv-izpylnena-sys-sreshti-nauchni-kafeneta-demonstracii-i-drugi-news_1378210.html", "text": "      „Европейска на учените 2019“ в Пловдив стартира от Академията за музикално, танцово и изобразително изкуство „Професор Асен Диамандиев” (АМПТИИ) на 26.09.19 г. Специален акцент в програмата на пловдивските висши училища е поставен върху Годината на културата, науката, младите в науката и изкуството и новите „умни“ градове. Събитието се провежда едновременно в 300 града в Европа.       „Чрез програмата на проекта искаме да доближим изследователите и техните постижения до обществото и най-вече до младите хора. С първото събитие в програмата АМТИИ отваря вратите не само на академията, но и на света – представяне на снимките от фотоконкурса ”Моят град”. Единият от координаторите на проекта за Пловдив - доктор Весела Казашка - ще представи участниците, а победителите ще получат грамотите и надградите си. Във фотоконкурса са поканени да участват хора от всички възрасти, които са любознателни пътешественици по света и умеят да погледнат творчески през обектива, но също така и жадуват за споделяне на „уловеното”. Първите 20 фотографии по брой на гласовете в социалната мрежа оформят фотографската изложба.     За родителите и учителите са предвидени ръководени посещения - срещи, дискусионни клубове, научни кафенета, демонстрации, концерт на римския стадион. Програмата стартира на 26.09.19 г. (четвъртък) и ще продължи до вечерта на 27.09.19 г. (петък), като ще приключи с концерт на открито „Магията на българския фолклор”, разказаха координаторите на проекта за Пловдив доцент доктор Петя Бъркалова и доктор Весела Казашка. Стартът на събитията на „Европейска нощ на учените 2019“ ще бъде даден в Академията за музикално, танцово и изобразително изкуство с официално откриване от ректора професор Милчо Василев в Концертна зала на Централната сграда на академията, точно в 16:00 ч. в четвъртък.\r\nИменно, първото събитие в програмата на АМТИИ е представянето на снимките от фотоконкурса „Моят град“ и награждаване на победителите в него. В импровизирано арт кафе от 16:00 ч. ще бъдат представени интервютата за сборника „Хора на изкуството. Новото поколение“ и участниците в него – 15 души на изкуството. От 18:00 ч. малчуганите и техните родители ще имат възможността да развихрят фантазиите си и да участват в творческата работилница „Красотата на природата и човека през очите на малките художници”. На следващия ден, в петък, от 17:00 ч. Центърът по растителна системна биология и биотехнология (ЦРСББ) ще посрещне изследователи, млади учени, студенти и широката публика с презентация на тема: „Европа в един променящ се свят – приобщаващи, новаторски и мислещи общества”.  Освен това, професионалния си опит, работата си на няколко континента и връзката между науката и бизнеса ще споделят чуждестранни учени, които в момента развиват научната си дейност в ЦРСББ. По същото време, пак от 17:00 ч. на 27.09.19 г. Националната гимназия по сценични и екранни изкуства в Пловдив  ще представи проектът „Live Skills” и възможностите за обучение, които предлага проектът в  три програми – „Артмениджмът”, „Културно предприемачество” и „Нови дигитални технологии”. В двора на гимназията ще бъде подредена изложба с творби на нейни възпитаници, която ще може да се разгледа от 17:00 ч. до 19:00 ч. Отново в същия час новите технологии и изкуството се срещат и съчетават в галерия „Анастас“. Там ще се проведе дискусия на тема „Дигиталните номади – творческите професии в цифровата ера“.\r\nУчастниците ще се запознаят с възможностите за работа, независима от локацията, кои кариери са подходящи и какви умения са необходими, както и с предизвикателствата на номадството в XXI век. Участниците ще имат възможността да задават въпроси и да получават отговори в зададената посока: възможното  бъдеще на Пловдив като „умен град“, ИТ мостовете между миналото и настоящето в Пловдив – един от най-старите живи градове в Европа и Европейска столица на културата през 2019 г. На същото място ще се проведе и демонстрация на ученически проекти и изделия на тема „Бъдещето на дизайна”. От 20:00 ч. музиканти ще дефилират от АМТИИ до Римския стадион, където ще се проведе концертът на открито „Магията на българския фолклор“.    ", "date": "2019.09.25", "title": "\"Нощ на учените\" в Пловдив изпълнена със срещи, научни кафенета, демонстрации и други"}
{"url": "https://www.actualno.com/crime/cimentovoz-se-obyrna-na-vhoda-na-ruse-news_1378704.html", "text": "      Циментовоз се преобърна тази нощ на входа на Русе от Варна, предаде кореспондентът на БГНЕС в региона.      Инцидентът стана на метри от мястото, където вчера лек автомобил се заби в стълб на уличното осветление.   По информация от Областната дирекция на МВР в Русе  тежката катастрофа е станала след полунощ. Тежкотоварният автомобил с румънска регистрация се отклонил вляво и се блъснал в бордюр. Вследствие на това се преобърна на платното за движение, разпилявайки голямо количество цимент.\r\nПострадал е единствено водачът на влекача, румънски гражданин, който е с фрактури на ребра и прешлен. Той е бил освободен след преглед в болница. По циментовоза пък са нанесени значителни материални щети.  Инцидентът е документиран от екип на Пътна полиция, като за причина за настъпване на тежкото ПТП се посочва несъобразената скорост. Пробата на водача за алкохол е била отрицателна.\r\nЗаради инцидента движението в района бе затруднено, като екипи на полицията го регулираха. Действията по освобождаването на платното за движение от обърнатия бетоновоз продължават.    ", "date": "2019.09.25", "title": "Циментовоз се обърна на входа на Русе"}
{"url": "https://www.actualno.com/pleven/pijnal-motordjija-bez-knijka-i-spytnikyt-mu-postradaha-pri-katastrofa-v-pleven-news_1378632.html", "text": "      32-годишен моторджия без книжка и спътникът му – на 28 г., пострадаха при катастрофа късно снощи в плевенския квартал „Сторгозия“. Двамата са настанени в болница. Опасност за живота им няма, съобщи днес Областната дирекция на вътрешните работи в Плевен.      Произшествието станало на улица „Цар Самуил“ около 22,30 ч. 53-годишен шофьор на БМВ от град Летница направил с возилото си обратен завой на забранен за такава маневра пътен участък. Водачът на „бавареца“ отнел предимството на идващия зад него мотоциклет „Ямаха“ и катастрофата станала. Моторджията получил фрактура на ръката. Пробата с дрегер показала, че той е карал с 1,32 промила алкохол в кръвта. Спътникът му е с фрактура на десния крак. Тестът за алкохол на шофьора на БМВ-то бил отрицателен.   За случая е уведомен дежурен прокурор.   ", "date": "2019.09.25", "title": "Пийнал моторджия без книжка и спътникът му пострадаха при катастрофа в Плевен"}
{"url": "https://www.actualno.com/politics/deputatite-prieha-da-otpadne-sykratenoto-sledstvie-pri-umishleno-ubijstvo-na-pyrvo-chetene-news_1378635.html", "text": "      Парламенът прие за съкратеното съдебно следствие на първо четене.      Депутатите обсъдиха три законопроекта за промени в Наказателно-процесуалния кодекс с идентично съдържание, които бяха одобрени по време на дискусиите в пленарната зала.   От БСП предложиха съкратеното съдебно следствие да не се прилага при случаите на умишлено причиняване на смърт и тежка телесна повреда.\r\nОт „Обединени патриоти“ предложиха в общи линии същото в отделен законопроект.  От „Воля“ също внесоха законопроект, с който да ограничат обхвата на престъпленията, за които се прилага съкратено съдебно производство.\r\nСъс законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда.        От \"Обединени патриоти\" смятат, че поради нарастване на броя на тежките престъпления в страната и използването от страна на извършителите на законовата възможност за съкратено съдебно следствие и произнасянето на по-лека присъда се налага въвеждане на нова разпоредба в Наказателно-процесуалния кодекс - чл. 369а.\r\nПредлага се съкратеното съдебно следствие, което води до намаляване на наказанието, да не се прилага при убийство или тежка телесна повреда.\r\nДепутатите от \"Воля\" предлагат промени, в които също целят да се ограничи обхвата на престъпленията, за които се прилага съкратеното съдебно следствие. Предлага се чрез отпадането на най-тежките състави от това производство да се постигне справедливост и балансираност при неговото прилагането. Повод да се иска промяна на съкратеното съдебно производство бе и убийството на дете в сливенското село Сотиря.\r\nСпоред сега действащото законодателство има възможност за 1/3 по-леко наказание, ако обвиняемият признае вината си. Тези възможности се прилагат и за извършителите на тежки престъпления като убийство или изнасилване. Искането за отмяна на по-леките наказания са внесли от БСП и ВМРО.\r\nПреди 2009 г. имаше ограничения за прилагане на съкратеното следствие. През октомври 2018 г., след убийството на журналистката Виктория Маринова патриотите поискаха да отпадне съкратеното производство за убийците.       ", "date": "2019.09.25", "title": "Депутатите приеха да отпадне съкратеното следствие при умишлено убийство на първо четене"}
{"url": "https://www.actualno.com/vraza/asfaltiraha-pytja-ot-vraca-do-peshterata-ledenika-news_1378618.html", "text": "      Завърши рехабилитацията на 17,4 км от третокласния път Враца – пещера Леденика. Инвестицията е за близо 14 млн. лв., като проектът се финансира от Оперативна програма „Региони в растеж“ и националния бюджет, съобщиха от Агенция „Пътна инфраструктура“ (АПИ).      Обновеният участък започва от областния център и завършва при входа за пещера Леденика. Трасето е с нова настилка, предпазни огради, пътни знаци и хоризонтална маркировка. В чертите на Враца са ремонтирани булевардите „Христо Ботев“, „Крайречен“ и ул. „Вратица“, съвпадащи с трасето на третокласния път, по метода „студено рециклиране“. На места на бул. „Крайречен“ е изградена и колекторна система за дъждовна вода. Ремонтиран е мостът на р. Лева при Дома на туриста в гр. Враца, уточняват от АПИ.  С ремонта на този път се повишава безопасността на движението до Леденика, която е една от най-посещаваните пещери у нас, до местността „Пършевица“, до с. Згориград и се подобрява пътната инфраструктура на гр. Враца, допълват от там.\r\nИзпълнител на строително-монтажните работи е ДЗЗД „Пътища Северозапад 2016”, в което са две фирми - „Галчев Инженеринг” ЕООД и „Фармвил“ ЕАД.\r\nСтойността на договора е 13 664 574 лв. с ДДС.    Строителният надзор е осъществен от Обединение „ТСП КОНСУЛТАНТИ“ ДЗЗД с участници: „ТРИ - ЕС“ ЕООД, „СТРОЛ 1000“ АД и „ПИ ЕС КОНСУЛТ“ ЕООД. Техният договор е за 202 787,57 лв. с ДДС. Авторският надзор е на „Виа План“ ЕООД. Договорът им е за 2 935 лв.с ДДС. ", "date": "2019.09.25", "title": "Асфалтираха пътя от Враца до пещерата Леденика"}
{"url": "https://www.actualno.com/healthy/kryvnite-centrove-veche-shte-informirat-lichno-horata-u-koito-otkrijat-hepatit-news_1378671.html", "text": "      Кръвните центрове ще са длъжни да информират директно донорите, за които са установили Хепатит В или С. Предложението идва от Министерството на здравеопазването, години след като пациентите са го поискали.      В момента съществува празнота в законодателството и не е ясно, кой и как уведомява донорите. Има опция за онлайн справка, която ако решат, могат да направят.   По данни на неправителствения сектор, през миналата година малко над 1000 души са лекувани от хепатит С, а от хепатит В – над 2000, припомня bTV.\r\nПреди няколко месеца стана известен случаят на Иван. През 2015 г. той дарява кръв. От кръвния център установяват, че има , но информацията не стига до него . Разбира чак през 2019 г., когато отново иска да дари.  \"И аз стоя и гледам, и се пуля в шок, и питам как така от 2015 г., сега сме 2019 г., аз не знам, не съм се лекувал\", разказа Иван.\r\nЦентърът е длъжен да уведоми здравната инспекция и личния лекар. Но никъде не е разписано кой уведомява пациента. В случая на Иван дори и личният лекар не е бил информиран.\r\nЧетири месеца след репортажа, здравното министерство предложи промяна – кръвните центрове да се свързват директно с донорите, на които са открили хепатит В и С. С хартиено писмо, имейл или обаждане ще ги канят в центъра, където ще им казват резултата и ще ги насочват към личния лекар.       От години от Сдружение \"Хепактив\" водят битка за промените. \r\n\"Този казус ние се опитваме да преборим от 2016 година насам, тогава всъщност входирахме първата жалба към Министерството на здравеопазването\", заяви Силвана Лесидренска, сдружение \"Хепактив\".\r\n„Към настоящия момент се опитвахме част от тази нормативна празнота, да я запълним със засилване на контрола. В много случаи се случваше така, че самите РЗИ и личните лекари не изпълняваха изцяло задълженията си за информиране на пациентите\", каза д-р Ивиан Бенишев, директор на дирекция \"Медицински дейности\".\r\nДо дни Иван ще получи резултатите от лечението си. Очаква се да е напълно здрав.\r\nПовече за скандалния случай може да прочетете в        ", "date": "2019.09.25", "title": "Кръвните центрове вече ще информират лично хората, у които открият хепатит"}
{"url": "https://www.actualno.com/politics/danail-kirilov-taka-i-ne-objasni-zashto-e-nujno-sykrateno-sydebno-sledstvie-news_1378724.html", "text": "      С предложенията си в Наказателния кодекс ГЕРБ не тръгнахме да се състезаваме с популизма и да разкарваме жертви на престъпления тук и там. Това каза министърът на правосъдието Данаил Кирилов по време на дебатите по Наказателния кодекс на първо четене.      В изказването си министърът на правосъдието обаче не обоснова защо ГЕРБ държи да има съкратено производство.    Ето и изказването на Кирилов: \"Уважаеми народни представители, не исках да влизам във взаимоотношение въпрос-отговор, но г-н Зарков беше твърде настоятелен в тази посока и целенасочено се стреми да повтори дебата от Правна комисия, който като един предварителен дебат на първо четене, ми се струва, че да, беше ориентировъчен, беше емоционален, но не смятам, че е бил конструктивен и в полза на правото.  Ако търсим ефективно правно решение, трябва да премахнем политическото състезание и политическата страст. Няма смисъл от това. Затова ние от ГЕРБ не тръгнахме да се състезаваме с популизма. Не тръгнахме да разкарваме жертви на престъпления, тук и там, за да се просълзяват народни представителки или да бъркаме в сърцето на потресените хора. Тръгнахме да търсим правно решение.\r\nПри положение, че има три еднакви законпроекта. Също помислете парламентарно-процесуално как ще ги обедините. Те са еднакви и как ще изглежда общия доклад за тези три законопроекта. ние опитахме, защото този дебат не се води от днес. Той се води от повече от 10 години. Опитахме да дадем правната алтернатива. Няма да кажа правно-техническото решение, но ще кажа правната алтернатива в наказателно-правния контекст. Вие добре знае, но го премълчавате в изказванията си двукратно, но е важно и хората да го разберат.   Решението, което сте предложили и което да, беше прието преди три или 13 минути, което беше подкрепено, то касае процесуалната норма в НПК. Ние дадохме няма да казвам алтернативното, но другото правно решение. Това, което касае материално-правната разпоредба и относима към определяне на наказанието. Съдът извършва сложна дейност, той съобразява множество обстоятелства, които е установил в рамките на процеса и в рамките на доказването пред него. Съдът преценява и определя наказанието.    Тук всъщност, ако трябва да сравняваме двата законопроекта, големият дебат би следвало да бъде в този момент, в който ви го спести колегата Зарков, е продължаваме ли да се доверяваме на съда в работата му по определяне на наказанието\", изтъкна още министърът. По думите му този дебат тече и по друг случай с кръвна жертва на техен другар.\r\nМинистърът отчете, че обществото се пита дали този състав е прав и дали правилно постъпва.\"Всичко това са важни въпроси и не бихме могли да ги решим, ако ги елементаризираме. Затова искат задълбочен дебат\", добави още Кирилов. ", "date": "2019.09.25", "title": "Данаил Кирилов така и не обясни защо е нужно съкратено съдебно следствие"}
{"url": "https://www.actualno.com/climate/chast-ot-lednik-na-mon-blan-moje-da-se-sruti-news_1378578.html", "text": "      Италианските власти затвориха пътища и евакуираха планински колиби, след като експерти предупредиха, че част от ледник на Мон Блан може да се срути, предаде Би Би Си.      Около 250 000 кубически метра лед са в опасност да се откъснат от ледника Planpincieux на връх Grandes Jorasses, заявиха служители.   Кметът на близкия град Курмайор заяви, че глобалното затопляне променя планината.\r\nМасивът Монблан е най-високата планинска верига в Западна Европа.  Той има 11 върха с височина над 4000 м във Франция и Италия и привлича стотици хиляди туристи всяка година.\r\nВъв вторник кметът на Курмайор Стефано Мисерочки подписа заповед за затваряне на пътища във Вале Ферет от италианската страна на Монблан, след като експерти предупредиха, че част от ледника се плъзга със скорост 50-60 см на ден.   Той каза, че няма заплаха за жилищните райони или туристическите съоръжения, но планинските колиби в района на Рошфор се евакуират като предпазна мярка.    \"Тези явления за пореден път показват как планината преминава през период на големи промени поради климатичните фактори и следователно е особено уязвима\", заяви г-н Мисерочки пред италианските медии.\r\nЕксперти от регионалното правителство на Вале д'Аоста и Фондация „Безопасна планина“ казват, че е невъзможно да се предвиди точно кога масата лед ще се срути.\r\nПовишаването на глобалните температури причинява топенето на планинските ледници и свиването на полярните ледени покривки.   По-рано този месец десетки хора взеха участие в „погребален марш“, за да отбележат изчезването на ледника Пизол в североизточна Швейцария. ", "date": "2019.09.25", "title": "Част от ледник на Мон Блан може да се срути"}
{"url": "https://www.actualno.com/asenovgrad/zapochva-remont-na-direkcija-socialno-podpomagane-asenovgrad-news_1378182.html", "text": "       Средствата за ремонта са осигурени от държавния бюджет. За целта Агенцията за социално подпомагане чрез Регионална дирекция за социално подпомагане–Пловдив обяви обществена поръчка за извършване на строително-монтажни работи в административната сграда на асеновградската дирекция. Прогнозната максимална финансова рамка на обществената поръчка е до 50 000 лева с ДДС.       Ще бъде извършено обновяване на пространството за прием на граждани, боядисване и подмяна на подовата настилка, смяна на старата винкелна дограма с нова PVC дограма. \"Целта е да се подобри работната среда, като се осигури по-качествено административно обслужване на клиентите на дирекцията и по-добри условия на труд за служителите\", обясни за директорът на звеното Валерия Георгиева. Предвижда се и изграждане на лек навес от стомана с LT ламарина на входа на сградата пред помещението за прием на клиенти, като целта е да се осигури стабилна, устойчива и безопасна за гражданите покривна конструкция, предпазваща от лоши метеорологични условия. Това е един от проблемите, който нееднократно е поставян от хората, посещавали дирекцията в Асеновград.   На 17.09.19 г., след провеждане на съответната процедура, е сключен договор с изпълнител на строително-монтажните работи. Срокът за изпълнението им е 90 календарни дни, но не по-късно от 10.12.19 г. С фирмата-изпълнител ще се планира и договори работен график, който да сведе до минимум евентуални затруднения в работния процес на дирекцията. \"Ще бъдат положени максимални усилия, за да не се допусне неизпълнение на ангажиментите, от страна на служителите, спрямо клиентите на звеното\", увери Георгиева. ", "date": "2019.09.25", "title": "Започва ремонт на Дирекция \"Социално подпомагане\"-Асеновград"}
{"url": "https://www.actualno.com/analysis/nemsko-izdanie-i-v-bylgarija-se-strahuvat-ot-kioveshi-news_1378529.html", "text": "      Румънката , която започва работа през 2021 година. Няколко европейски издания поставят акцент върху факта, че Кьовеши добре познава проблемите на държавите от Средна и Източна Европа - и сигурно сърцато ще се бори срещу корупцията и автокрацията. Германският Die Welt пише:       Защо в Източна Европа се страхуват от Кьовеши    „Над 60% от румънците имат доверие на Кьовеши, показват допитвания, които изнасят и цифрата за доверието към парламента: 11 на сто. Най-вече корумпираните елити в Източна и Средна Европа се опасяват от истинско политическо земетресение след избирането на Кьовеши. На пръв поглед този избор изглежда като жест към региона, който се смята за подценен - та нали Кьовеши е от Източна Европа. Всъщност обаче тя най-вероятно ще пипа с много по-здрава ръка от всеки западноевропеец, когато става дума за сложните оплетености на източноевропейските политици и техните бизнес приятели. Просто защото от опит добре познава тамошните привички, а и никой не може да я обвини, че е някаква „арогантна западноевропейка\"\", коментира Die Welt.\r\nНа същото мнение е унгарски опозиционен вестник: „Европейската прокуратура беше създадена, за да разследва престъпления във връзка с европейските помощи. И не е чудно, че срещу Кьовеши най-упорито се противопоставят тъкмо правителствата на източно- и средноевропейските страни, които особено бият на очи при разхищаването на публични средства. Унгария изобщо не се присъедини към Европейската прокуратура, но сигурно ще изпадне в конфузно положение, когато Кьовеши със свойственото си настървение на булдог започне да се рови в усвояването на европейски пари от зетя, бащата, старите приятели и партийните другари на Виктор Орбан. По правило автократичните режими се провалят не поради липса на демокрация, а заради корумпираността на политическите елити. В Будапеща, Прага, Варшава и София, където са подслонени най-ожесточените противници на Кьовеши, това е добре известен факт\", пише изданието, предава Deutsche Welle.   \"Благонадеждна, коректна и ефективна\" Швейцарският „Нойе Цюрхер Цайтунг\" припомня как беше преодоляна тази съпротива: „Наглостта, с която правителството в Букурещ се опитваше да запуши устата на Кьовеши, в крайна сметка дори подпомогна нейната кандидатура. Още от самото начало Европарламентът държеше на румънката - за да демонстрира, че в борбата си за налагане на правовата държава ЕС не възнамерява да се примири с авторитарните тенденции в някои страни-членки\", коментира швейцарското издание.   И накрая няколко реда от Die Welt за общото между Лаура Кьовеши и румънския президент Клаус Йоханис: „И двамата са от Трансилвания. Също като Йоханис, Кьовеши също започва кариерата си в Сибиу, където сегашният президент беше кмет. Тя се омъжва за трансилвански унгарец, чието фамилно име запазва и след развода през 2007 година. Друга прилика с Йоханис е, че и тя се смята за благонадеждна, коректна и ефективна\".     ", "date": "2019.09.25", "title": "Немско издание: И в България се страхуват от Кьовеши"}
{"url": "https://www.actualno.com/cosmos/venera-moje-da-e-bila-podobna-na-zemjata-news_1378571.html", "text": "      Изследователи твърдят, че планетата Венера може би е била обитаема в продължение на 3 милиарда години, преди фатално събитие да е предизвикало промяна на климата. Един вид парников ефект би могъл да създаде сегашните \"адски\" условия на планетата, информира \"Дойче Веле\".      Венера е най-близкият съсед на Земята и има подобен размер и маса, но никога не е била разглеждана сериозно като обект за междупланетни експедиции или като претендент за притежател на извънземен живот, тъй като има на повърхността си средна температура от 462 градуса по Целзий (836,6 градуса по Фаренхайт).   Изследванията обаче показват, че умерен климат между 20 и 50 градуса по Целзий (68 и 122 градуса по Фаренхайт) би бил възможен на повърхността на планетата през по-голямата част от нейната история.\r\nНеизвестно събитие или поредица от събития може да са довели до „умъртвяване” на планетата преди 750 милиона години, причинявайки повишени нива на парникови газове и позволяващи драстично повишаване на температурите.  \"Нашата хипотеза е, че Венера може да е имала стабилен климат в продължение на милиарди години\", казва д-р Майкъл Уей от Института за космически науки Годард на НАСА, един от изследователите на Венера.\r\n\"Възможно е глобална катастрофа да е отговорна за превръщането на планетата от имаща климат, подобен на Земята в адския горещ дом, който виждаме днес.\", каза Уей.   Смятало се, че Венера е била твърде гореща и твърде близо до Слънцето, за да е поддържала някога запаси от течна вода. Предложените от Уей сценарии обаче предполагат, че на планетата е съществувал океан с дълбочина средно 310 метра.    \"В момента Венера има почти два пъти повече слънчева радиация, която имаме на Земята\", каза Уей. \"Въпреки това, във всички сценарии, които сме моделирали, установихме, че Венера все още може да поддържа повърхностни температури, поддържащи течна вода.\"\r\n\"Нуждаем се от повече мисии, за да изучим Венера и да разберем по-подробно нейната история и еволюция\", каза Уей. \"Въпреки това, нашите модели показват, че има реална възможност Венера да е била обитаема и коренно различна от Венера, която виждаме днес.\" ", "date": "2019.09.25", "title": "Венера може да е била подобна на Земята "}
{"url": "https://www.actualno.com/europe/otkradnaha-pitomnata-cherna-pantera-ot-frenski-zoopark-news_1378579.html", "text": "      Черната пантера, която се разхождаше необезпокоявано по покривите на предградие на Лил, изчезна отново. Този път от зоологическата градина.      След като беше заловена миналата седмица от пожарникари, тя беше предадена на организацията на Лигата за защита на животните в Лил. Малко по-късно беше настанена в зоопарка в Мобеж.   След като пристигнали на работа служителите му обаче открили, че портата на клетка на пантерата е разбита. Зоопаркът има видеонаблюдение и полицията анализира кадрите.\r\nМиналата сряда стана ясно, че животното е питомно. То е около 20 кг, на 6 месеца, женско. Избягало е от дома си.  Собственикът - чието име не е разкрито от властите - все още се търси от френските власти. Очакват го няколко обвинения, включително и за застрашаване на живота на местните жители.\r\nТече разследване за изчезването на пантерата от зоологическата градина, ", "date": "2019.09.25", "title": "Откраднаха питомната черна пантера от френски зоопарк "}
{"url": "https://www.actualno.com/america/kristalina-georgieva-e-zashtitila-kandidaturata-si-pred-borda-na-mvf-news_1378604.html", "text": "      Кристалина Георгиева е убедила борда на директорите на МВФ, че е подходяща за поста - управляващ директор на фонда. То се е провело във вторник (24 септември), съобщава БГНЕС.      \"Тя убеди съвета, че е лидерът, от който тази институция се нуждае,  както и че е силен привърженик на мултилатералната система\", разказва  източникът на \"Ройтерс\", цитиран от БГНЕС, пожелал  анонимност поради  това, че обсъждането на кандидатурата не е публично.   Очаква се на 25 септември Управителният съвет на Международния валутен фонд да я назначи официално. Гласуването днес е в значителна степен церемониално, а българката, подкрепена от самото начало от френския президент Еманюел Макрон, е кандидат на Европейския съюз, и има негласното одобрение на САЩ.\r\nГеоргиева, която в момента е вторият човек в йерахията на Световната банка, става първият  управляващ директор на МВФ от развиваща се икономика и втората жена начело след Кристин Лагард, която се оттегли на 12 септември. Тя има репутация на лидер, който е прям, защитава равнопоставеността на жените и се бори с климатичните промени, изброява \"Ройтерс\".  Новият директор ще ръководи кредитна институция с близо 1 трилион долара, но в сложен момент за  световната икономика и търговия - основно заради търговската война САЩ-Китай, ръста на протекционизма и оттеглянето на Вашингтон от редица установени международни структури.\r\nСкот Морис от Центъра за глобално развитие, казва за \"Ройтерс\", че в Световната банка Георгиева бързо е успяла да прокара промени и да постигне консенсус за увеличаване на капитала на институцията с 13 млрд. долара и  реформа, съгласно която кредитирането ще се насочи от Китай и по-богатите развиващи се държави към бедните, които наистина се нуждаят от финансова и експертна помощ.   \"Тя успя да събере група от много разнообразни участници и това е сила. Но не е съвсем ясно как ще управлява в оперативен план работата на фонда, в която понякога има доста критични моменти. Засега е трудно да предвидим как ще реагира на такива кризи\", допълва той. Морис, който е бивш служител във финансовото министерство на САЩ, напомня, че Георгиева  вероятно ще следва модела на Кристин Лагард, която е действала не като представител на ЕС, а като защитник на интересите на институцията и на отделните държави.     ", "date": "2019.09.25", "title": "Кристалина Георгиева е защитила кандидатурата си пред борда на МВФ "}
{"url": "https://www.actualno.com/asenovgrad/speshna-nujda-ot-dobrovolcheski-otrjad-ima-asenovgrad-news_1378166.html", "text": "       Това стана ясно, след възникването на пореден огромен в трудно достъпно място в гората край града. В потушаването на огъня доброволно се включиха десетки мъже и жени. \"Ние вече сме абсолютно сигурни, че кандидати, и то много добри, изобщо не липсват. Липсва само желанието на ответната страна - общината, защото те са органът, който трябва да създаде такъв отряд\", посочва старши инспектор Щелиан Гочев от РСПБЗН в Асеновград.       И ако градската управа предприемат инициатива за създаването на такъв, ръководството на Районната противопожарна служба ще окаже пълно съдействие за това. Конкурс за доброволци бе организиран през 2016 г. Тогава по неясни причини не се яви нито един желаещ, въпреки че се предлагаше безплатно паркиране на общинските паркинги за хората станали доброволци. \"Асеновград е един от малкото градове в страната, в който няма доброволчески отряд\", коментира Гочев.   Той даде за пример общините Пловдив, Лъки и Садово, където отдавна функционират такива формирования. Там с решение на общинските съветници подаването да документи за конкурса е безплатно, като се осигуряват и други блага за доброволците, включително почасово плащане от общината за времето, в което те са били на разположение за справяне с бедствието. Например, на някои се предоставят намаление от цената на дърва за огрев и други. От своя страна, доброволците трябва да са на разположение, когато и да бъдат отзовани. След провеждането на конкурс за формиране на доброволчески отряд, процедурата включва и специализирано обучение, което се реализира от служители на РСПБЗН.\r\nЗаписалите се доброволци следва да бъдат обучени в няколко модула - за пожарникари, за прилагане на долекарска помощ и други, тъй като те се отзовават не само при пожари, а и при други бедствени ситуации, катастрофи, спасителни операции, оказване на помощ на пострадали при пожари и други операции, свързани със защитата и т.н. За да започне функционирането на отряд са необходими поне петима души, като свободните места през 2016 г. бяха общо 40. Първата стъпка за целта обаче е на община Асеновград.  Според Наредбата за реда за създаване и организиране на дейността на доброволните формирования за предотвратяване или овладяване на бедствия, пожари и извънредни ситуации и отстраняване на последиците от тях, \"доброволец може да е всяко дееспособно, навършило 18 г. физическо лице, което е клинично здраво, не страда от психично заболяване и не е осъждано за умишлено престъпление от общ характер, освен ако е реабилитирано. Служители от Министерството на вътрешните работи (МВР) и военнослужещи от Министерството на отбраната (МО) не могат да членуват в доброволните формирования\". Кандидатите следва да подадат заявление, адресирано до кмета на града, като по-късно членството може да бъде прекратено при определени в посочената наредба условия. ", "date": "2019.09.25", "title": "Спешна нужда от доброволчески отряд има Асеновград"}
{"url": "https://www.actualno.com/america/plasido-domingo-se-otteglja-okonchatelno-ot-uchastija-v-metropolityn-opera-news_1378563.html", "text": "      Пласидо Доминго се съгласи да се оттегли от всички бъдещи представления в Метрополитън Опера след обвинения в сексуален тормоз, съобщи Асошиейтед прес.      78-годишната звезда на класическата музика трябваше да изиграе главната роля в сезонния дебют на „Макбет“ на Верди тази вечерНю Йорк (АП) –   Метрополитън Опера обяви във вторник, че Пласидо Доминго се е съгласил да се оттегли от списъка си на планираните представления в операта след о отправени от множество жени. Доминго обяви пред медиите, че никога повече няма да се появи на сцената на Метрополитън.\r\nДоминго трябваше да изиграе главната роля в сезонния дебют на „Макбет“ на Верди в сряда вечер, което щеше да бъде първото му представяне в Съединените щати.  Метрополитън Опера беше подложена на натиска да отмени седемте планирани изяви на Доминго, но генералният мениджър Питър Гелб повтори пред изпълнителите след репетиционна рокля в събота, че оперната зала очаква резултати от разследвания на операта в LA, където Доминго е генерален директор от 2003 г., и Американската гилдия на музикалните артисти, съюзът, който представлява различни оперни служители.\r\nДоминго, който пееше на репетиции, излезе с изявление, казвайки, че кариерата му в Метрополитън приключва след 706 изпълнения, предаде БГНЕС.   „Дебютирах в Метрополитън на 27-годишна възраст и пях в този великолепен театър 51 поредни, славни години“, каза звездата. „Докато аз силно оспорвам неотдавнашните твърдения, отправени към мен, и съм загрижен за климата, в който хората са осъждани без надлежен процес…В резултат на това помолих да се оттегля.“, добавя той, „и благодаря на ръководството на„ Метрополитън“, че милостиво одобриха молбата ми. Щастлив съм, че на 78-годишна възраст успях да изпея прекрасната заглавна роля в репетицията на „Macbeth“, която считам за последно свое изпълнение на сцената на Mетрополитън”, каза Доминго.    Желко Лучич ще замени Доминго в трите изпълнения на „Макбет”. ", "date": "2019.09.25", "title": "Пласидо Доминго се оттегля окончателно от участия в Метрополитън Опера "}
{"url": "https://www.actualno.com/asia/erdogan-nastojava-turskite-vojski-da-ostanat-v-kipyr-news_1378572.html", "text": "      Ердоган настоява турските войски да останат в Кипър, съобщи в. „Катимерини”.      В речта си пред Общото събрание на ООН в Ню Йорк Ердоган повтори, че Турция ще защити сигурността, законните права и интересите на Турция и кипърските турци в Източното Средиземноморие. Той обаче отбеляза, че е отворен за предложения, от които биха спечелили и двете преговарящи страни, предаде БГНЕС.   Междувременно Анкара поддържа напрежение над Източното Средиземноморие с поредица от прелитания от турски самолети над островите Кастелоризо и Ро. ", "date": "2019.09.25", "title": "Ердоган настоява турските войски да останат в Кипър "}
{"url": "https://www.actualno.com/asia/vzriviha-policejski-avtobus-v-turcija-news_1378600.html", "text": "      Бомба се взриви край автобус в южната част на Турция, съобщи Хюриет. В превозното средство са пътували полицаи от частите за борба с безредиците.      Самоделното взривно устройство е било поставено край пътя за Козан в централната провинция Адана, съобщи губернаторът на провинцията Махмут Демирташ пред турската теливизия NTV.   По думите му, при нападението няма загинали. Петима полицейски служители са получили различни наранявания.\r\nТурските власти приписаха предишни подобни нападения на забранената Кюрдска работническа партия ПКК.   ", "date": "2019.09.25", "title": "Взривиха полицейски автобус в Турция"}
{"url": "https://www.actualno.com/politics/sydija-emil-dechev-izkrivjavat-se-obektivni-fakti-po-deloto-na-polfrijman-news_1378605.html", "text": "      \"Общественият резонанс в резултат на решението на съда да бъде предсрочно освободен е огромен. Въпреки това бяха изречени доста големи неистини, които изкривяват обективните факти, свързани с делото.\" Това каза съдия Емил Дечев от УС на Съюза на съдиите в интервю за bTV.      Съдия Дечев допълни, че е невярна информацията за това, че съдебният състав от трима души е подписал решението с особено мнение, т.е единият от съдиите не е бил съгласен. По думите му всички са сложили своя подпис.\r\nСпоред него тези спекулации са използвани за предизборна кампания, именно, защото предизвиква реакции сред обществото.\r\nОтносно недоволството, че съдебния състав е трябвало да се произнесе не с определение, а с решение, Дечев подчерта, че над 95% от всички подобни дела, които се разглеждат от апелативните съдилища в страната приключват с определение.  „Ако след внасянето на иска за преразглеждане, смята, че е нужно решение, то трябва да поиска преразглеждане на всички тези 95%”, допълни той.\r\nДечев изтъкна, че твърденията относно съдебния процес и информацията, че е бил на тъмно, също са неверни. По думите му са протекли три заседания, като на първото са присъствали журналисти, а втора инстанция обикновено не се гледа публично.\r\n„Съдийският състав е взел решение, според което молбата Полфрийман да бъде освободен е основателна. Това, че е условно предсрочно освободен, не означава отмяна на присъдата. Неговото наказание стои, като има изпитателен срок. Ако по време на този срок извърши престъпление, ще трябва да излежи оставащите от присъдата шест години и половина”, изтъкна експертът.    Съдията обясни, че становището на затворническата администрация в никакъв случай не е игнорирано. Той смята, че съдиите подробно са разгледали съдебното определение, записано в 8 страници. Освен това състава подробно е анализирал становището, като е счел не само заключенията на администрацията, но и всички представени факти.\r\n„В тези 8 страници е споменат един единствен път, че дава своята положителна характеристика за Джок Полфрийман”, обясни Дечев.\r\nСъдия Дечев заяви, че няма законова забрана в НПК, която да твърди, че не може големият остатък от неизтърпяно наказание да пречи един човек да бъде предсрочно освободен.\r\nОсвен това обясни, че Полфрийман има риск от рецидив, оценен на 12 точки. От личната си практика като наказателен съдия, това е много ниска оценка, смята Дечев. Според него когато има такава оценка, затворническата администрация често дава положителна характеристика за освобождаване.\r\nОт своя страна адвокатът на Полфрийман Калин Ангелов заяви, че масовото обществено недоволство след предсрочното освобождаване на Джок Полфрийман не е изненада за него.   Той сподели, че много пъти е разговарял с подзащитния си след излизането му от затвора и че австралиецът бил щастлив и доволен от промяната.\r\nАнгелов категорично отрече Българският хелзинкски комитет да е изиграл основна роля за предсрочното освобождаване на Полфрийман.   „Решението на българския съд да се стигне до УПО е 8 страници и детайлно изследва много въпроси. Българският хелзинкски комитет не е най-важният, нито най-основният въпрос там. Решението на българския съд много детайлно поставя въпроса кога третираме един затворник като наказан, което а фундаментален проблем във всички тези определения на апелативните съдилища”, коментира Ангелов.\r\nПо думите му случаят на Полфрийман не е прецедент: „Не е изключение. Аз знам случай с повече от 7 години излязъл – отново чужденец. Знам случай за 5 години остатък. Знам случай за 4 години остатък”.\r\nПреди дни Ангелов сподели кадър от видео, на който се виждат три бягащи фигури.\r\nНа 24 септември бащата на Андрей Монов – Христо Монов, заяви, че синът му не е запечатан на този клип, защото няма бели маратонки, каквито се виждат на стопкадъра. посочи Ангелов.    \"В закона не е определен какъвто и да е срок, така че всичко зависи от Върховния касационен съд.\" Това каза в сутрешния блок на Нова телевизия говорителят на главния прокурор Румяна Арнаудова по повод искането на прокуратурата за спиране на предсрочното освобождаване на австралиеца Джок Полфрийман, осъден за убийството на студента Андрей Монов.\r\n\"Напълно е възможно лицето да получи документи и да напусне територията на България. В момента лицето е свободен гражданин и би могло незабавно да напусне страната, след като получи документи за пътуване\", обясни още Арнаудова.\r\nАко се възобнови производството и се отмени определението на Софийския апелативен съд, ще е налице основание за задържането му за доизтърпяване на наказанието. Ако е в чужбина, могат да се използват институтите за международна правна помощ за връщането му в България, обясни говорителят на главния прокурор. Неяснотите по случая    Версията на Полфрийман е, че той се е опитал да защити нападнат от Монов и приятелите му млад ром. По думите на осъдения, когато той се намесва, младият Монов и приятелите му вече са повалили жертвата си и безмилостно я налагат, включително с тъпи предмети. Джок вади нож и се опитва с викове „назад, назад” да прогнози хулиганите. Те обаче не се стряскат в достатъчна степен и му налитат, което го принуждава да използва оръжието, за да се защити. Случката е записана от охранителна камера, но . Не са разпитани и ключови свидетели. Случаят се наблюдава от прокурор Първолета Никова, която е „герой” на друг случай, при който спасява приятеля си Рангел Станчев от ареста, като му дава шоколадови бонбони, за да предизвика хипергликимична криза. Етичната комисия на Висшият съдебен съвет обаче излезе със заключение, че прокурор Първолета Никова не е нарушила Етичния кодекс на магистрата с връзката си с Рангел Станчев, който е известно име в бургаския ъндърграунд.\r\nВ очакване на апелацията по делото Джок Полфрийман е задържан на 19 февруари 2010 в пълна изолация, по силата на закон според който всеки чужд гражданин осъден на повече от 15 месеца затвор трябва да бъде държан в изолация до края на процедурата на обжалване. Той е единственият затворник в България в такава ситуация. Отделно Полфрийман е задържан да излежи присъдата си в България, въпреки че имаме споразумение с Австралия за размяна на осъдени граждани и възможност те да излежат наложена от правосъдието на другата страна присъда в родната си държава.\r\nПо случая с Джок Полфрийман австралийската журналистка Белинда Хоукинс публикува книга „Кошмарът на всеки родител”. Там тя описва всички свои открития – като например, че Андрей Монов не е загинал от прободна рана в гърба, както се прокламираше широко в българските медии. Според аутопсията няма начин раната да е била нанесена в гръб. Отделно пред Deutsche Welle Хоукинс изрично подчертава, че не е намерила никакво потвърждение в архивите на австралийската правосъдна система и на Интерпол, че Джок Полфрийман е убил и друг човек с нож преди случая с Андрей Монов.\r\n„В книгата си аз не се опитвам да реша въпроса за вината - това е работа на други. Мога обаче с чиста съвест да кажа, че разследванията ми недвусмислено разкриват много сериозни пропуски на българската съдебна система - от решаващите 24 часа непосредствено след арестуването на Полфрийман, та чак до приключването на съдебния процес. Българите заслужават по-добро правосъдие”, казва Хоукинс. ", "date": "2019.09.25", "title": "Съдия Емил Дечев: Изкривяват се обективни факти по делото на Полфрийман"}
{"url": "https://www.actualno.com/america/radev-uvelichavaneto-na-budjetite-za-otbrana-e-indikator-za-nesigurnost-news_1378599.html", "text": "      Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск.      Това заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН, съобщиха от прессекретариата на държавния глава.    Радев подчерта, че постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие .   Стремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука“ и научно сближаване между отделните държави.\r\nСпоред президента устойчивото развитие изисква глобален консенсус срещу трансграничната корупция, прането на пари и укриването на данъци.         Икономическото развитие, социалното сближаване и борбата с климатичните изменения логично са в центъра на дебата за устойчивото развитие.\r\nЗа неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът.\r\nАко културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си на политическия форум на високо равнище, посветен на Целите на устойчивото развитие на ООН, заяви още президентът Румен Радев. ", "date": "2019.09.25", "title": "Радев: Увеличаването на бюджетите за отбрана е индикатор за несигурност"}
{"url": "https://www.actualno.com/chronicles/v-braila-e-syzdadeno-bylgarskoto-knijovno-drujestvo-news_1378430.html", "text": "      Основаването на Българското книжовно дружество (БКД) става в рамките на четири дни, между 8 октомври и 12 октомври 1869 в къщата на Варвара Хадживелева, Браила, Румъния; БКД е учредено като научно и литературно дружество[6], т.е. има смисъла на просветна организация. Конкретно по стар стил датите са 26 – 30 септември  и за официална дата на честване е избран 1 октомври.      В рамките на учредяването е приет Устав на Дружеството (на 29 септември) и е избрано негово ръководство, това са първите „членове на научна книжовна дейност“ [6] – Марин Дринов (председател) [6], Васил Стоянов и Васил Друмев. Избрано е и пет-членно Настоятелство на Дружеството, което трябва да се занимава с финансовите и „материалните“ въпроси. През този период БКД събира и ръководи дейността на българските учени, като издава и свой печатен орган – Периодическо списание на Българското книжовно дружество (1870 – 1876) в Браила.   През 1871 е избран първият почетен член на БКД, Гаврил Кръстевич. През ноември 1878 дружеството премества седалището си от Браила в София.\r\nСлед Освобождението, с усилията на Министерството на народното просвещение, Българското книжовно дружество постепенно се превръща в действителна национална академия на науките, с отделянето на три различни клона – Историко-филологически, Природо-медицински и Държавно-научен, а членовете му биват почетни, редовни и дописни[6]. Изтъкнати представители на различни клонове на науката и културата стават членове.  Изглед към сградата на БАН на улица „15-ти ноември“ от площад „Александър Невски“ (около 1930 г.)\r\nПериодичното списание на БКД започва да се издава отново (1882 – 1910) в София.[8] Дружеството възстановява своята материална среда и активизира дейността си след 1884, когато са избрани няколко десетки нови действителни членове и Софийска община му дарява терен за строителство на собствена сграда на улица „Цариградска“.   От 1898 председател на БКД е Иван Евстратиев Гешов.    На 19 март (6 март по стар стил) 1911 Българското книжовно дружество се преименува на Българска академия на науките (това става 3 години след провъзгласяването на независимостта на Третото българско царство). Периодическо списание на Българското книжовно дружество през 1911 се преименува в Списание на БАН.[8] На следващата година, 1912, Народното събрание приема първия закон, уреждащ особения статут на организацията.\r\nПрез 1925 – 1929 г. е построена сградата на БАН на улица „15-ти ноември“ №1, която макар и пострадала от бомбардировките през Втората световна война продължава да се използва и днес. През 1940 г. се създава и Литературно-художествен клон на БАН [9] и академията е преименувана на Българска академия на науките и изкуствата (БАНИ), като запазва това име до 1947. ", "date": "2019.09.25", "title": "В Браила е създадено Българското книжовно дружество"}
{"url": "https://www.actualno.com/crime/pochinalijat-v-bruksel-bylgarin-ne-se-e-samoubil-tvyrdjat-blizkite-mu-news_1378619.html", "text": "      Близки на открития мъртъв българин в Брюксел категорично отрекоха неговата смърт да е самоубийство, каквито бяха първоначалните предположения. Искрен Йорданов беше намерен в гараж в китайското посолство в белгийската столица.       Майката на 36-годишния мъж Елка Дочева обясни пред BTV, че той заминал за Брюксел на 13-ти септември, за да посети своя приятелка .\r\n„Приятелка го е извикала в Брюксел. Успяхме да влезем в профила му в   месинджър, откъдето знаем, че тя го е извикала. Казала му е, че е без   пари, че е на улицата, че временно е при братовчедка, но трябва да се   махне. Той и предлага тя да отиде в Германия, но тя му казва, че няма   пари за билет и той трябва да я вземе”, разказва майката.\r\nИнтересна  е и връзката с въпросната приятелка на Искрен, която няколко  пъти е  променяла версията си за случилото се в разговор с близките на Искрен.  „Първо каза, че не го е викала. След това каза, че са се скарали и са се  разделили. След това каза, че не са се карали. Каза, че го е оставила  на гарата, за да си чака автобуса. Не дава никаква информация, само  повтаря, че не знае”, разказва Елка Йорданова пред Нова тв.\r\nВ  момента близките вече нямат връзка с нея. Тя все още не била разпитана, по   думите им, от властите в Брюксел.\r\nМайката и синът се чули няколко пъти по телефона. Първият - за кратко - Искрен звучал добре, без признаци на  притеснение. Вторият - преди да изчезне момчето обаче се появило нещо притеснително.    „Последното което каза е, че има страхотен проблем с някакви пакистанции не знае дали ще се  оправи, дали ще може да се прибере”, разказа  майката Елка Йорданова. Приятели на Искрен в Германия обяснили, че от немската полиция са търсели негови близки, но не казали защо. Братът на починалия – Диян Йорданов обясни, че е бил извикан в полицията, за да получи писмо. В него се твърдяло, че смъртта на Искрен е заради самоубийство. По думите му никой не е дал отговор на това, какво точно се е случило. Снахата на Искрен – Илияна Йорданова сподели, че поддържа постоянна връзка консула ни в Брюксел. По думите ѝ Министерството на външните работи не е знаело за инцидента. Там разбрали едва, след като от семейството изпращат писмо.   „Единствено  разбрахме, че тялото му се намира в морга от 8 дни. То  освободено за  прибиране и предстои да бъде транспортирано до България”,  допълни  Илияна.   Завеждащия в консулската служба към българското посолство в Брюксел – Малин Месалски заяви, че към момента усилията са насочени към обгрижването на родителите на загиналия Искрен.\r\nПо думите му семейството трябва да вземе решение какво да се прави с тялото. Направен е контакт и с предложената от близките погребална агенция.\r\nДипломатът подчерта, че всички въпроси около смъртта на 36-годишния българин са в компетенциите на разследващите власти. Какво е правил българинът в китайското посолство обаче така и не стана ясно. ", "date": "2019.09.25", "title": "Починалият в Брюксел българин не се е самоубил, твърдят близките му"}
{"url": "https://www.actualno.com/analysis/putin-s-poslanie-kym-nato-za-raketen-shtit-news_1378583.html", "text": "      Руският президент Владимир Путин изпрати послание до няколко държави, включително и до членове на НАТО. В документа се отправя призив за неразпространение на ракети в Европа и други региони. Това съобщи \"Комерсант\".      Отбелязва се, че руският глава предлага мораториум върху разполагането на ракети със среден и по-малък обсег в Европа и други страни.   Руските власти вече са направили подобен апел към държавите от Северноатлантическия алианс. Страните не са проявили интерес към това предложение.\r\n\"Призоваваме ви да подкрепите нашите усилия в полза на обявяване на мораториум върху прилагането на Договора за ракети със среден и малък обсег \", се казва в посланието на Путин.  Споразумението за премахване на ракети със среден и по-малък обсег престана да действа в началото на август 2019 г., след като САЩ обявиха едностранно оттегляне от договора.\r\nПутин вече определи действията на САЩ по Договора \"пропагандна кампания\".    ", "date": "2019.09.25", "title": "Путин с послание към НАТО за ракетен щит"}
{"url": "https://www.actualno.com/tips/mejdinen-kryg-v-serija-a-na-kakvo-da-zalojim-v-dneshnite-machove-2509-news_1378552.html", "text": "      Любителите на италианския футбол имат удоволствието да наблюдават отборите от Серия А цели три пъти в рамките на малко повече от седмица, а причина е междинният пети кръг. Той бе открит още вчера с мачовете Верона - Удинезе и Бреша - Ювентус, а днес програмата продължава с още седем двубоя. Ето и нашите за междинния кръг от Серия А:         Лидерът в Серия А и безпогрешен от началото на сезона - Интер, посреща на своя \"Джузепе Меаца\" коравия тим на Лацио. \"Нерадзурите\" са с четири победи от началото на сезона, като демонстрират впечатляваща форма под ръководството на новия наставник Антонио Конте. Новите попълнения в отбора пък дават завършен вид на гранда от Милано.  Лацио от своя страна записа две победи, равенство с Рома и поражение от СПАЛ, което не е най-убедителното представяне за \"орлите\". Столичани допуснаха поражение и на старта на своето участие в Лига Европа, където бяха победени от румънския Клуж.\r\nЛацио е отбор, който играе силно в големите дербита и е способен на изненади и срещу най-големите фаворити, а това няма да е много по-различно и в днешния мач. Интер ще срещне сериозна съпротива в лицето на гранда от Рим. Има голяма вероятност Лацио дори да стигне до попадение, но все пак то едва ли ще е достатъчно, за да спре високо летящия отбор на Антонио Конте.       За пореден сезон Наполи показва игра на терена, която спокойно може да им донесе титлата в Серия А, ако Ювентус не бе италиански отбор. \"Малките магаренца\" играят превъзходен футбол, който освен всичко им носи и печеливши резултати. Неаполитанци имат три победи в шампионата и само едно поражение в онзи знаменит двубой с Ювентус, завършил 4:3 в Торино. Да не забравяме и успеха на хората на Карло Анчелоти срещу европейския шампион Ливърпул миналата седмица...\r\nАутсайдерът в този мач Каляри няма какво да губи в Неапол, а това би трябвало да освободи тима от напрежението в мача. Отборът на Кирил Десподов е с две победи и две поражения през този сезон, като една от загубите дойде срещу намиращия се в страховита форма Интер с 1:2.\r\nБукмейкърите дават смазващо предимство на неаполитанци и това е напълно оправдано с оглед на изявите на двата отбора. Наполи за пореден сезон ще гони до последно титлата в Серия А, а за тази цел няма право на грешки, особено като домакин. Каляри все пак се намира в добра форма и е способен да отбележи гол срещу не толкова убедителната защита на \"малките магаренца\", която често допуска попадения.      Рома и Аталанта навярно може да се окаже един от най-зрелищните мачове в кръга. Причината е, че силите на двата отбора са почти изравнени, а и опитът от предишните мачове ни показва, че можем да очакваме голово шоу. \"Вълците\" все още са без поражение през този сезон, но допуснаха две равенства срещу Лацио и Дженоа.\r\nЩо се отнася до Аталанта, тимът постигна победи над Дженоа и СПАЛ, но загуби от Торино и завърши наравно с Фиорентина в последния кръг. През миналата година и в двата шампионатни двубоя между тези отбори резултатът бе 3:3, а днес се очертава нов зрелищен сблъсък, който обаче да не определи едноличен победител. Автор: Mr. Corner    ", "date": "2019.09.25", "title": "Междинен кръг в Серия А: На какво да заложим в днешните мачове? (25.09)"}
{"url": "https://www.actualno.com/society/novini-ili-novini-kartinata-na-pechata-za-25-septemvri-news_1378537.html", "text": "      Редакционният екип на представя кратък преглед на печата от днешния 17 септември.       Около 15 000 души с тежки трайни увреждания ще загубят 99.50 лв. добавка към пенсиите си, тъй като държавата ще си прибере парите, които отпуска за чужда помощ, за да плати с тях възнагражденията на личните им асистенти. Това вече се случи с около 5360 души, сключили до 30 август тристранни договори с общината и личния си асистент. Вместо в техните сметки, тези близо сто лева бяха препратени от АСП към кметовете на общините, доставчик на услугата. Заради личните асистенти се орязва с до 380 лв. и помощта на децата с тежки увреждания, като в повечето парите се връщат обратно в семейството под формата на заплата зародителя, който полага грижи за тях, пише в. Сега.   Нов закон за радиото и телевизията, независим бюджет за БНТ и БНР и нов начин за формиране на СЕМ поискаха с декларация 3 неправителствени организации - сдружение “Инициатива Единение”, Международна организация за реална алтернатива и асоциация “Национална Сигурност”. Поводът е спирането на “Хоризонт” на 13.9. 2019г. Ако Комисията за култура и меди в НС не организира дискусия за промените, президентът Радев да свика Консултативен съвет за национална сигурност по темата до края на ноември, настояват те.За това съобщава \"24 часа\". Опашките, които всяка година се вият от студенти, чакащи да платят таксата за общежитие в Софийския университет „Св. Климент Охридски“, отиват в историята Първокурсниците на ВУЗ-а вече могат да платят всички задължения онлайн вместо да чакат с часове пред касите. Системата автоматично прехвърля плащането и не е необходимо да чакат, както преди“, обясни директорът на Поделение “Социално-битово обслужване” Росен Костов. Всеки студент влиза в онлайн профила си с името и паролата от вътрешната информационна база на университета СУСИ. Там може да провери какви такси и задължения трябва да плати. След това той избира и по какъв начин иска да преведе сумата – чрез банкомат, на каса на изипей, през епей профила си или в банка, пише в.Монитор.     Вицепремиерът и министър на отбраната Красимир Каракачанов ще води преговори за завод за изтребители Т-50 в Сеул. Разговорите са свързани с желанието на България частите за самолетите да се сглобяват в страната ни. Това е възможно, след като американската компания “Локхийд Мартин”, от която купуваме Ф-16, се съгласи на тристранно сътрудничество. Изтребителите Т-50 са съвместно производство на Южна Корея и “Локхийд Мартин”. Преговорите са част от официалната визита на премиерa Бойко Борисов в Южна Корея, пише в. \"Труд\". ", "date": "2019.09.25", "title": "Новини или Novini – картината на печата за 25 септември"}
{"url": "https://www.actualno.com/literature/otkys-ot-tri-ot-drago-glamuzina-news_1378380.html", "text": "      Откъс         Целия си дотогавашен живот бях изграждал върху приказки за толерантност в любовта и исках така да се държа и с нея. Тук имаше няколко аксиоми, които ми изглеждаха доста солидни:\r\n1. Докато ме обича, е моя.  2. Няма нужда от лъжи, сексът с други е разрешен.\r\n3. Когато някой друг й стане по-интересен, силата няма да помогне.\r\n4. Не искам да съм с някой, който междувременно гасне по някого другиго, колкото и да ми е тежко.       5. Единственият разрешен начин на борба е: бъди възможно най-добър, а нека тя да избере. Докато съм най-добър за нея, тя ще бъде с мен; ако някой друг за нея е по-добър, логично е да тръгне с него.\r\nМоже би изглежда героично, но на мен ми се струваше, че е възможно да се живее така. И така и живях чак докато не срещнах Хана. А тогава тя само за няколко дни преобърна живота ми с краката нагоре. Още преди да сме били заедно, само се търсехме с очи из редакцията, а тя вече плачеше, защото съм отишъл с някоя приятелка на кафе. В началото мислех, че това е някакъв неин трик, прекален и неразумен, но скоро подобни прояви на ревност станаха огънят, в който се кали нашият таен живот.\r\nНяколко месеца след първата ни целувка  тя разговаряше по редакционния служебния телефон по същия начин, по който разговаряше и с мен – меко и кокетно, сякаш всяка дума е стъпка, отвеждаща към леглото, а аз седях зад нея, обърнат с гръб към нея, слушах и бавно изчезвах от тази стая и от дотогавашния си живот. „Как може да разговаря така на половин метър от мен и с кого?“, питах се и едвам издържах, докато чаках да затвори слушалката и да изясним това, но разговорът продължаваше, а моята нервност нарастваше, докато тя не изговореше: „Добре, добре, мамо, ще се видим утре на обяд“.\r\nСедяхме на терасата в центъра на града, тя – наведена към масата така, че през цялото време виждах малките заострени гърди през дълбокото й деколте, когато рязко хвана ръката ми и целуна пръстите ми.\r\nТози разговор имаше двустранен ефект върху мен. Разтоварващ, защото ми показа, че нейното кокетство е рефлекс, нещо такова в нея, че така разговаряше и с майка си. От това си направих извода – винаги съм мислил логично, въпреки че често се държа съвсем ирационално, – че нейното кокетничене с мъжете, или поведението, което на мен ми изглеждаше като кокетничене, не означава автоматично, че иска нещо от тях, и това ми донесе някакво облекчение. От друга страна, разбрах, че съм преминал на нейна територия, че съм отровен с ревност. И вече не се съпротивлявах. Изтезавахме се взаимно, сякаш с това прочиствахме тази любов, държахме се като християнски мъченици, които на уредите за мъчение преживяват мистични видения, но докато те са се губели в божественото, ние – един в друг. А с всеки нов удар, с бясни изблици и катарзисен плач отслабваха всичко, което съставяше околния живот. Единствено фокусът на тази ревност беше по-различен във всеки от нас. Тя се страхуваше от всички жени, с които имах досег по какъвто и да е начин, а аз откривах своите мъчители в нейното минало.       ", "date": "2019.09.25", "title": "Откъс от \"Три\", от Драго Гламузина"}
{"url": "https://www.actualno.com/society/prognoza-za-vremeto-25-septemvri-srjada-news_1378525.html", "text": "      В сряда облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България. Ще духа слаб, в Източна България до умерен вятър от изток-североизток. Максимални температури между 19° и 24°. Атмосферното налягане ще се задържи почти без промяна - по-ниско от средното за месеца. Това съобщи за Агенция „Фокус“ дежурният синоптик Христо Христов от Националния институт по метеорология и хидрология (НИМХ).      Над Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала.\r\nВ планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра – около 9°.\r\nПрез следващите три дни времето ще остане хладно и дъждовно. В четвъртък ще духа слаб, в Източна България до умерен югозападен вятър и дневните температури ще се повишат още малко. Ще бъде предимно облачно, главно в следобедните часове на много места от запад на изток ще превали. По-късно през деня в Западна България вятърът ще се ориентира от северозапад, ще се усили и с него за кратко ще проникне по-хладен въздух. В петък все още на отделни места в източните райони ще превалява слаб дъжд, но от запад облачността ще се разкъсва, до вечерта чувствително ще намалее. Ще духа умерен, в Дунавската равнина и временно силен северозападен вятър. В събота ще преобладава слънчево време, с временни увеличения на облачността, но вероятността за валежи е много малка. Вятърът чувствително ще отслабне, в много райони в западната част от страната и ще стихне. Преобладаващите минимални температури ще са между 9° и 14°, максималните ще се повишават и в събота в повечето места ще са между 21° и 26°.   ", "date": "2019.09.25", "title": "Прогноза за времето - 25 септември (сряда)"}
{"url": "https://www.actualno.com/analysis/greta-tunberg-novata-jana-dark-ili-pr-produkt-news_1378568.html", "text": "      \"Как смеете! Вие откраднахте мечтите ми, детството ми, с празните си изявления!\" – каза шведската екологична пред световните лидери на срещата на върха на ООН. Тя е само на 16 години, за нея писаха в световните социални мрежи Барак Обама и Доналд Тръмп и може би скоро ще стане най-младият лауреат на Нобеловата награда за мир. Говорим за момиче, което някой счита за пример, а някои - PR продукт.       Грета е на 16 години, майка й е певица, баща й е актьор. На 11 г. тя преживява депресия, спира да говори и да се храни, загуби 10 кг за два месеца. Тя е диагностицирана по това време със синдром на Аспергер, селективен мутизъм и обсесивно-компулсивно разстройство. Първите две диагнози предполагат трудности в общуването, а последната - възможността за обсесивни мисли.   Според Грета на осем години тя научила за глобалното затопляне и за нея „изглеждало невъзможно“, че „никой не повдига този въпрос“. През 2018 г. тя бяга от часове и вместо това идва пред сградата на шведския парламент. Така тя започна да действа всеки петък и в резултат създаде движението „Петък за бъдеще“ („Петъците за бъдещето“), наричано е още „Удар за училището по климата“. Постепенно към акциите й започнаха да се присъединяват и други млади хора. Тя публикува снимки и текстове с hashtags #FridaysForFuture и #ClimateStrike и насърчава всички да последват нейния пример.  Грета е веган и не лети със самолети, вярвайки, че те причиняват прекалено големи щети на околната среда. Всичко най-важно за момичето, за което говори целия свят е събрала Бела Волкова от ТАСС в превод от БГНЕС. Целта на е да привлече вниманието на политиците към екологичните проблеми. \"Ние, момичета и момчета, правим това, за да събудим възрастните. Ние, момичета и момчета, правим това, изисквайки действия\", пише тя.    На 20 септември Грета стартира глобални климатични протести. Според нея от 20 до 27 септември \"ще бъдат проведени 5225 акции в 156 държави на всички седем континента\". В различни градове на Обединеното кралство, според съобщения в медиите, общо над 100 хиляди души са предприели подобно действие. В Ню Йорк - над 60 хиляди души според кмета на града и 250 хиляди души - според изявлението на самата Грета.   На 23 септември Тунберг говори в залата на Общото събрание на ООН пред световните лидери, обвинявайки ги, че са „откраднали нейното детство“. „Хората страдат, хората умират, екосистемите умират. Много видове са на ръба на изчезване. Всичко, за което можете да говорите, са приказки за пари и за икономическия растеж\", каза тя.\r\nГрета пътува до Ню Йорк с лодка. Според съобщения в медиите, Пиер Касираги, внук на принца Монако и актрисата Грейс Кели, й помогнал за това. Твърди се, че тази яхта е много екологична. През март тази година Грета беше номинирана за Нобелова награда за мир. Имената на победителите ще бъдат обявени през октомври, така че ако Тунберг бъде наградена, тя ще стане най-младият лауреат в историята. Предишният такъв рекорд принадлежи на пакистанската активистка за правата на човека Малала Юсуфзай, но тя е била на 17 г.   Грета се появи на корицата на британското списание GQ и получи награда от него, а списание Time преди това я включи сред стоте най-влиятелни хора в света.   Повече от 1,7 милиона души са се абонирали за нейната публична страница във Фейсбук, 4,5 милиона за нейната страница в Instagram и 1,9 милиона за нейния акаунт в Туитър.\r\nЗа някои Грета е нов идол. Някои от публикациите й във Фейсбук събират хиляди препратени съобщения и десетки хиляди харесвания. Сред тези, които я подкрепят, е бившият президент на САЩ Барак Обама, който във Фейсбук я нарече \"един от най-големите защитници на нашата планета\". Но има противоположни мнения: Френският президент Еманюел Макрон „изобщо не е сигурен, че това е най-ефективният начин да се подходи към проблема“. А президентът на САЩ Доналд Тръмп написа за нея в Туитър: \"Тя изглежда като много щастливо момиче, което с нетърпение очаква своето светло и прекрасно бъдеще. Колко е приятно да го видя!\" Много потребители на социалната мрежа оцениха това като подигравка.\r\nВ Русия Грета е широко дискутирана в социалните мрежи. Някои я наричат Жана д'Арк, а някой пишат негативни коментари. Дори имиджът й - образът на момиче с две дълги плитки, което изглежда много по-младо от своите 16 години, изглежда фалшиво за мнозина. Този въпрос хората задават най-често. Най-вероятно, защото хората рядко вярват, че един тийнейджър може сериозно и доброволно да се включи в политически дейности. Но точният отговор е дали някой стои зад младия екоактивист или тя действа искрено. ", "date": "2019.09.25", "title": "Грета Тунберг - новата Жана д'Арк или PR продукт? "}
{"url": "https://www.actualno.com/asenovgrad/tochno-10-asenovgradchani-i-iniciativi-bjaha-finansovo-podpomognati-ot-obshtinata-news_1378194.html", "text": "      Точно 10 асеновградчани и инициативи бяха с еднократна финансова помощ от община Асеновград, след решение на местния парламент през този месец.       Творбата ще бъде насочена към учениците, съобщава авторът. И допълва, че целта й е да ги запознае подробно с житието на свети патриарх Евтимий. Книгата е повече историческа, отколкото религиозна, по думите на Бончев.   Общината в Асеновград подпомогна финансово и лечението на Лизавета Иванова, страдаща от множествена склероза. В последните месеци се налага момичето да пропуска вливки на стволови клетки заради липса на средства.  Тя се нуждае от средства за закупуване на лекарства и рехабилитация. Жената е с ТЕЛК, удостоверяващ 100% трудова неработоспособност с необходимост от чужда помощ и диагноза \"Детска церебрална парализа\".   Гражданската инициатива се нуждае от финансиране за изготвяне на четири изложби на културно-исторически теми. Експозициите ще бъдат позиционирани на модулите за външни експозиции пред Градска библиотека \"Паисий Хилендарски\". Парите са нужни на организацията за участие в Национален фолклорен конкурс \"Пиленце пее\" и Международен фестивал \"Кръстопът на музите\" в София.    Мъжът е диагностициран със злокачествено нообразувание на ляв бял дроб. Парите са му нужни за лечение, тъй като семейството не може да си го позволи.     Детето е с тежко онкологично заболяване (\"Сарком на Юинг\"), а терапията й се провежда в германска клиника. За лечението на момиченцето са необходими още много средства, които семейството няма възможност да осигури. Членовете му поискаха финансова подкрепа, за могат да участват в театрален фестивал \"Театър без граници\", който ще се проведе в Самоков.\r\nПари бяха отделени от Общински съвет-Асеновград и за 55-годишния Христо Христов от село Тополово. Мъжът е със 100% степен на увреждане с поставена водеща диагноза \"Инсулинозависим захарен диабет\". Средства са му необходими за покриване на разходи по лечение, които са непосилни за семейството му.     Младото момиче е диагностицирано с диагнозата „Множествена склероза” през 2017 г. За да заплати терапията, семейството на Вяра е продало жилището си, но сумата все още не е достатъчна. Чрез отпуснатата финансова помощ от общината асеновградчанката ще заплати част от медикаментите си. ", "date": "2019.09.25", "title": "Точно 10 асеновградчани и инициативи бяха финансово подпомогнати от общината"}
{"url": "https://www.actualno.com/europe/britanskijat-vyrhoven-syd-razpuskaneto-na-parlamenta-e-nezakonno-news_1378557.html", "text": "      Решението на Борис Джонсън да разпусне Парламента за пет седмици беше обявено за незаконно от Върховния съд в обединеното кралство, съобщи Би Би Си.      Съдиите заявиха, че е погрешно депутатите да бъдат възпрепятствани да изпълняват задълженията си преди на 31 октомври.   Премиерът, който се сблъсква с призиви за оставка, заяви, че „дълбоко не е съгласен“ с управляващите, но ще „уважи“ решението.\r\nКонференцията на лейбъристите приключи преди управляващите и депутатите да се завърнат в Уестминстър преди Парламентът ще се събере отново.  Висш държавен служител заяви, че премиерът е разговарял с кралицата след решението на Върховния съд, но не разкри подробностите на разговора, предаде БГНЕС.\r\nДжонсън, който се връща в Лондон от Ню Йорк в сряда проведе 30-минутно телефонно обаждане с кабинета си.   Премиерът настоя, че иска да очертае политиките на своето правителство в реч пред кралицата на 14 октомври и за целта Парламентът трябва да бъде разпуснат и след това да започне нова сесия.    Критиците обаче заявиха, че Джонсън се опитва да спре депутатите да разгледат плановете за Брекзит и прекъсването на работата  им е далеч по-дълго от необходимото.\r\nПо време на реч в Ню Йорк, премиерът Борис Джонсън заяви, че \"отказва да бъде възпиран\" да се заеме с \"вълнуващ и динамичен вътрешен дневен ред\" и за да го направи, ще му трябва реч на кралицата.\r\nПредседателят на Върховния съд Лейди Хейл подчерта в решението на съда, че случаят \"не е за това кога и при какви условия\" Обединеното кралство напуска ЕС, а че става въпрос за решението за разпускането на Парламента.   Лейди Хейл заяви, че единодушното решение на 11-те съдебни заседатели означава, че Парламентът фактически не е бил разпуснат - решението е нищожно и няма ефект. ", "date": "2019.09.25", "title": "Британският върховен съд: Разпускането на парламента е незаконно "}
{"url": "https://www.actualno.com/europe/politico-es-uvelichi-s-50-razhodite-si-za-chastni-vyzdushni-taksita-news_1378395.html", "text": "      Европейският съюз планира да похарчи милиони евро  за частни самолетни полети за своите висши служители - точно когато обеща да засили борбата срещу изменението на климата, пише \"Politico\".      Блокът е увеличил сумата, която може да бъде изразходвана в рамките на петгодишен договор за полети с над 3,5 милиона евро, според документ, публикуван този месец в базата данни за търгове на ЕС.\r\nДоговорът е до 2021 г. и в него е записана новата максимална сума, която могат да достигнат разходите за т.нар. \"въздушни таксита\", а именно 10,71 милиона евро. Според Politico това е увеличение с 50% спрямо записаната първоначална стойност на спешните чартърни полети.\r\nПрез последните месеци ЕС поставя все по-голям акцент върху зелените политики. Преди срещата на върха на ООН в Ню Йорк за климата Мигел Ариас Каньете, европейският комисар по въпросите на климата и енергетиката, заяви: \"ЕС има какво да каже  - ние сме глобален  лидер в опазване на климата.\"  Избраната за председател на Европейската комисия Урсула фон дер Лайен постави цел за неутралитет на климата до 2050 г. и поиска да се намалят вредните емисии до 2030 г. на блока до поне 50% спрямо нивата от 1990 г.   Плановете да се харчи повече за частни самолетни превози са в рязък контраст и с казаното от председателя на Комисията Жан-Клод Юнкер , отбелязва Politico, който не пропуска да подчертава, че той използва търговски полети за пътуванията си.\r\n\"Когато разговарях с Доналд Тръмп, постоянно гледах часовника си, за да не пропусна полета си към дома\", заяви Юнкер пред германския вестник „Бил дам Зонтаг“ по-рано тази година. \"Тръмп продължаваше да казва:\" Твоят  самолет може да чака!\" Той не разбра, че нямах собствен самолет.\"    В отговор на въпроси на \"Politico\"  говорител на Комисията заяви, че Юнкер е извършил 25 полета с частни самолети през 2018 г., същият брой като през 2017 г. През 2016 г. той е извършил 18 частни полета и 21 през 2015 г.\r\nВ миналото Юнкер не веднъж е критикуван за това, че е взимал \"въздушни таксита\" до дестинации на къси разстояния като пътуване до Страсбург например.\r\nКомисията каза, че частните самолети се наемат само когато няма други възможности и отбеляза, че пътните разходи на председателя се публикуват редовно.   \"Председателят винаги използва чартърни полети в съответствие със съществуващите правила за това\", заяви говорителят. \"По-конкретно, чартърният въздушен транспорт може да се разглежда само когато търговските полети не са достъпни до дестинация, когато не могат да се координират  с дневните ангажименти на председателя или членовете на колегията [на комисарите] или поради съображения за сигурност.\"\r\nГоворителят добави, че \"когато председателят  използва чартърен полет, той е придружаван от делегация, така че цената на полета трябва да бъде разделена на общия брой на хората, пътуващи с него - средно девет\".   Председателят на Европейския съвет Доналд Туск следва подобни указания за използването на частни самолети, съобщи пресслужбата на Съвета. От там  казаха, че ако никой търговски полет не е подходящ, председателят на Съвета може да използва частни самолети или самолет, осигурен от белгийските военновъздушни сили.\r\nТуск е ползвал 23 пъти \"въздушно такси\" за полети  през 2018 г. като пет от тях са предоставени от белгийските военновъздушни сили, съобщи Съветът.  През 2017 г. е имало 29 такива полета, 20 през 2016 г. и 26 през 2015 г.\r\nЕвропейският парламент не отговори на искане за коментар, отбелязва изданието.    Първоначалният договор на ЕС гласи, че той е за \"предоставяне на транспортни услуги с  в въздушни таксита (чартърни реактивни самолети) за използване от председателя или други членове на Европейската комисия, за председателството на Европейския парламент, за председателя на Европейския съвет, за върховният представител на Съюза по въпросите на външните работи и политиката на сигурност и всички придружаващи лица, най-вече в Европейския съюз.\"\r\nПървоначалният договор е възложен за приблизително 871 полетни часа с планирани чести дестинации, включително Страсбург, Берлин и Щутгарт. Очакваше се най-високопоставените служители да използват предимно самолети, превозващи 7-9 пътници.\r\nНо изглежда, че служителите използват частни самолети повече от очакваното, пише изданието. По-рано този месец бе публикувано нова информация, в която се казва, че \"анализ на разходите през вече изтеклия период доведе до заключението, че този праг няма да бъде достатъчен за покриване на нуждите на европейските институции до датата на изтичане на договора, т.е. 30.4.2021 г.\", и в резултат през март \"Комисията стартира процедура на договаряне за увеличаване на общия максимален праг на договора\".\r\nГоворителят на Комисията каза: \"Това не означава, че общата сума по договора ще бъде изразходвана. Измененият договор просто дава гаранция, че прагът ще бъде достатъчен, за да покрие нуждите на институциите на ЕС за оставащия период на договора.\" Трите печеливши изпълнители - Masterjet, Unijet и Abelag - всички принадлежат на базираната в Люксембург Luxaviation Group. През 2015 г. China Minsheng Investment купи 33-процентов дял от люксембургската компания. ", "date": "2019.09.25", "title": "Politico: ЕС увеличи с 50% разходите си за \"частни въздушни таксита\""}
{"url": "https://www.actualno.com/actualno/ne-moje-li-greta-tunberg-da-e-poveche-kato-tita-i-suzanita-news_1378628.html", "text": "      Гледам новините около 16-годишната Грета Тунберг, която държа пред ООН и в началото бях просто раздвоен. От една страна – речта ѝ беше твърде емоционална и отблъскващо назидателна (дори тези, споделящи мнението ѝ, го казват), но в крайна сметка Грета Тунберг беше на тази среща на ООН не като експерт, а по-скоро като загрижен представител на бъдещето. Тя го каза и сама „Аз не трябва да съм тук! Трябва да съм от другата страна на океана, в училище!“. Но с две думи – няма какво да се лъжем, речта ѝ беше „голям криндж”, както биха казали връстниците ѝ.      От друга страна, нещата, които каза тя, наистина заслужават внимание и не са просто нейни измислици, а думи на учени, които тя просто повтаря, защото явно никой не слуша въпросните учени. Изчезват видове и цели екосистеми, климатът се променя, а вредните емисии на човечеството са напът да го унищожат. Скоростта, с която изчезват биологичните видове, е хиляди пъти по-висока от нормалната. Полярните ледове се топят необратимо и по-бързо от всякога, скорострелно изчезват и джунглите, особено в последните 40 години на индустриално развитие. И макар че ние може и да не доживеем да видим мига, в който промените ще станат необратими и краят ще дойде, поколението на Грета и това след нея може и да имат нужда от резервна планета, на която да се изнесат. Мнозина учени смятат, че глобално затопляне с 2 градуса може да има необратими последствия за Земята и е нормално бъдещото поколение да се притеснява от този факт. И нека е ясно, че това не е нормален природен процес, не е еволюция – това е резултат от човешката дейност. А световните лидери не проявяват особен интерес да се борят с климатичните промени – ‘щото не е много изгодно, най-вече.\r\nТова, което ме погнуси, бе отношението към момичето. Според форумните разбирачи тук (а и не само тук), това, че тя има синдром на Аспергер значи, че „има няк‘ва болест като Даун“, че е психично болна, че просто търси внимание, че е „подлога на Сорос“, че „т’ва нейното е гретенизъм”, че трябва да си затваря устата и да си гледа уроците и какво ли още не. Сериозно, някои квалификации, които прочетох за нея, бяха толкова гнусни, че етиката не ми позволява да ги повторя или да покажа скрийншотите с хората, изливащи отвратителна злоба спрямо тийнейджърката. Някой я бил употребявал за някакви свои цели... брех тия гадни комунисти ли са, Сороси ли са, Билгейтсове ли са, какви са! Каква гадна употреба на горкото дете, да искат да има планета за нея, как може?! Веднага се сетих и за онзи случай, в който 8-годишно момиче от Силистра беше влязло в новините с това, че е прочело 111 книги за една година и хората масово говореха, че това е невъзможно, че това е психично заболяване, че е дебела, че четенето я тласкало към самоубийство и прочие, и прочие... не сме се променили оттогава.\r\nВсъщност, синдромът на Аспергер наистина е психично разтройство, но не „няк‘во такова като Даун“. То е заболяване от аутистичния спектър и се характеризира с трудности в социализирането, но за разлика от аутизма, например, езиковото и познавателното развитие са сравнително запазени. Друга особеност на хората със синдрома на Аспергер е, че често имат изключително силен интерес към дадена област (както вероятно е в случая на Грета Тунберг и опазването на околната среда), който може да граничи с вманиачаване.  Всичко това прави избора на Грета Тунберг да говори пред ООН още по-труден. Не мога дори да си представя какво е за момиче с трудности в социалното взаимодействие да се изправи пред такъв огромен форум и да говори за проблемите на човечеството и още по-малко мога да си представя как се чувства от масовото отношение към нея като психично болен тийн, който просто търси внимание.\r\nИ тук някъде си пролича за пореден път онзи неназован комплекс на дребните хора, които нямат търпение да се нахвърлят срещу възможно най-лесната мишена. И Грета Тунберг е точно такава мишена. Тя говори за неща, които не е изучавала в университет, няма житейски опит, държи се арогантно и размахва пръст на световните лидери, които, от своя страна, ѝ се присмиват като някакви глупави шестокласници (Тръмп даже ѝ се подигра в свой туит, много зряло от страна на американския президент, със сигурност). Тя е по-емоционална, отколкото рационална, пък и никой не харесва тийнедйжър да го учи на морал или на каквото и да е друго. И ето така се превръща в много лесна мишена за всички – от милиардери и световни лидери, до завършилия втори клас бай Сульо от село Разчеклянци, който живее с 180 лева на месец и хич не го е еня за глобалното затопляне, че ледовете се топят и пчелите измират. Няма по-лесен обект за подигравки в момента, а и мнозинството дава допълнителен кураж на злобата.\r\nНо пък да попитам аз – редно ли е да се подиграваме на (и да обиждаме) момиче с проблеми в социалното взаимодействие, което на 16 години пътува от Швеция до САЩ с кораб, за да каже на целия свят лошите новини, които същият този свят очевидно не иска да чуе? Защото – да, Грета може да е вманиачена по темата и да се държи арогантно, но нещата, които каза, не са лъжа. И това, че ги казва именно тя, момичето със синдром на Аспергер, което говори английски далеч по-добре от повечето си местни критици (даващи ѝ акъл да се връща в училище), само ги прави още по-чуваеми. Знаете ли, че учените от доста време говорят същите неща? Но тогава никой не ги чу и дори не намери време да ги заплюе – просто сега има удобно за плюене лице.    Честно казано, не ме е грижа дали Грета Тунберг е „боец за социална праведливост”, дали е „зелен комунист”, радикално ляв веган, или яде вулканизирана гума – вълнува ме това, че сме стигнали толкова ниско като човечество, че се налага точно това момиче да ни казва лошите новини, които игнорираме, сякаш не са наш проблем. Усещаме се твърде дребни, за да направим нещо, което да спре климатичните промени (или ги отричаме напълно, за още по-лесно) и затова единственият ни шанс да се почувстваме големи и силни, е да нападнем момичето със синдром на Аспергер, да ѝ се подиграем дружно и да я пообиждаме, защото не ни кефи как изглежда, как говори и какво казва. И ако тя прекали с реакциите и преиграването по време на речта си, човечеството прекали триста пъти повече с обидите към нея.\r\nТака де, какво прави 16-годишно момиче пред ООН? Не може ли и Грета Тунберг да е нормален тийнеджър – като Тита, Сузанита, Гери-Никол и други такива смятани у нас за нормални тийнейджъри? Не може ли да врътне един кючек, да изпее нещо за пръскане на дисплей, да се почекне из инстаграм? Някой текст от сорта на „Грета, Грета, карай на пета, айде в петък наргилета, а пък в събота – дупéта” няма ли да е хит, а? Вместо да ходи да пуши наргиле в мола, тя тръгнала за климата и планетата да се грижи! И най-наглото – има мнение и позиция, как смее?!\r\nЯсно е, не обичаме лоши новини. Даже не искаме да се изплашим, защото сме смели мачовци, само че точно сега е времето да се уплашим, ако искаме да има планета за децата и внуците ни. Да, икономическият растеж е важен, но когато всички ледове се стопят, пчелите изчезнат и всички гори пламнат, банкнотите в ръцете ни ще изгорят така или иначе. И ако бяхме слушали учените навреме, може би нямаше да се налага да ни го казва Грета. Нейните думи обаче, очевидно, нямат ефект върху масите – не отговаря на никакви социални изисквания за държание на тийнейджър, няма грим, няма скъпи дрешки, няма кой да ги слуша такива.\r\nВиж, може би ако пратим Сузанита да говори пред ООН...?     ", "date": "2019.09.25", "title": "Не може ли Грета Тунберг да е повече като Тита и Сузанита?"}
{"url": "https://www.actualno.com/starazagora/pet-jeni-i-chetirima-myje-v-bitka-za-kmetskija-stol-v-stara-zagora-news_1378624.html", "text": "      Деветима кандидати за кмет и 16 листи с кандидати за общински съветници са регистрирани в Общинската избирателна комисия (ОИК) в Стара Загора за участие в местните избори на 27 октомври.      Петима от тях са жени. На дамски кандидатури залагат Националният фронт за спасение на България в лицето на областния управител Гергана Микова, партия АБВ - на университетския преподавател д-р Камелия Йовчева, Обединение „Демократична България“ - на адвоката Магдалена Овчарова, Политическа партия \"Възраждане\" - на Искра Михайлова, и \"Политическо движение Социалдемократи\" - на председателя на партията Елена Нонева.   На мъжете залагат Политическа партия ГЕРБ в лицето на кандидата си за трети мандат Живко Тодоров, Коалиция \"БСП за България\" - на проф. Иван Върляков, който има опит в местното самоуправление като изпълнителен директор на Регионалната асоциация на общините \"Тракия\", ВМРО-БНД - на дългогодишния си  регионален координатор за Стара Загора, Кърджали и Хасково и съветник в изтичащия мандат Антон Андонов. На мъж разчитат и коалиция \"Алтернативата на гражданите\" с кандидатурата на досегашния общински съветник от група \"Истината за Стара Загора\" Янко Янков. \r\nДнес списъците с регистрираните кандидати се изпращат в Централната избирателна комисия (ЦИК) и ще се проведе жребият за номерата партиите и коалициите в бюлетината, а номерата на местните коалиции и инициативните комитети следват поредността на регистрация им. Утре ЦИК утвърждава образеца на бюлетините, а на 27 септември започва предизборната кампания.   ", "date": "2019.09.25", "title": "Пет жени и четирима мъже в битка за кметския стол в Стара Загора "}
{"url": "https://www.actualno.com/curious/4-te-zodii-koito-shte-sbydnat-mechtite-si-prez-esenta-news_1378673.html", "text": "                  Водолеят ще трябва да прояви търпение и гъвкавост. Много скоро ще ви се наложи да работите усилено и да научите нещо ново. Естествено, че ще направите това с причина. Всичките ви трудове ще донесат добро. Ще имате реален шанс да промените живота си към по-добро. Ако отдавна поддържате бизнес план, тогава е време да започнете да го прилагате. За помощ не се страхувайте да се свържете с по-опитни хора. Безценна помощ ще бъде оказана и от подкрепата на близките.       За Везните е време да вземат всичко в своите ръце. Ако покажете цялата си твърдост и решителност, тогава късметът много скоро ще бъде на ваша страна. И това се отнася не само за кариерната сфера, но и за любовната. Така, ако решите да спечелите нещо, тогава не се колебайте, продължете напред към целта си и не отстъпвайте при първия неуспешен опит. Като цяло през есента на 2019 г. съдбата на Везните ще зависи от самите тях.      ", "date": "2019.09.25", "title": "4-те зодии, които ще сбъднат мечтите си през есента"}
{"url": "https://www.actualno.com/dobrich/na-25-septemvri-dobrich-praznuva-svobodata-si-news_1378550.html", "text": "      На днешния 25 септември Добрич празнува 79 години от възвръщането на Южна Добруджа в пределите на България. Анексираната от Румъния изконна българска земя е върната по силата на Крайовската спогодба от 7 септември 1940 г. Този договор слага край на несправедливостта и установява трайни и международно признати граници с Румъния.      По силата на заповед, издадена от Борис III, части на Трета българска армия преминават в 9 часа на 21 септември тогавашната граница с Румъния и „завземат Добруджа в старите ѝ предели“. Българският цар се обръща към воините си:   Офицери, подофицери и войници,\r\nВамъ се падна щастието мирно да настъпите презъ старите бойни полета, по следите на вашите бащи, които покриха българските знамена съ безсмъртна слава. Вие влизате днесъ въ тая земя, която бе откъсната отъ Държавата ни, но която остана неразделна и жива в сърцата ни. Не забравяйте, че Добруджа е наша не само защото бе откъсната отъ насъ. Тя е двойно по-наша, защото бе облена въ българска кръвь и пази спомена за беззаветно храбрите наши дивизии при Тутракан и Добричъ и величавите действия на нашата конница навредъ по Добруджанската равнина.  Поклонете се пред паметьта на падналите за Родината герои, покажете се достойни за техъ и занесете на нашите братя радость и упование въ бѫдещето на България. Носители на добродетелите, които от векове красятъ българския войнъ, бѫдете достойни и за тази скѫпа намъ земя. Влезте въ нея съ братска обичь към свои и чужди, за да разбератъ всички, че това е наш роден край, който е билъ люлка на българщината и ще бѫде и пребѫде вечно българска земя.\r\nНа 25 септември 1940 г. жителите на Добрич посрещат челния отряд на Лейбгвардейският на Н.В. конен полк.   Добрич чества този ден от 1990 г., когато е отбелязана 50-та годишнина от възвръщането на Южна Добруджа в пределите на България. Тогава с президентски указ е възстановено старото име на града - Добрич.    По традиция празненствата и днес ще започнат с панихида за загиналите за свободата на Добруджа, която ще се отслужи във Военно гробище – музей.\r\nОт 10:30 часа започва тържественото заседание на Общинския съвет, на което ще бъде присъдено званието „Почетен гражданин на Добрич“. Тази година с него ще бъде удостоен главният художествен ръководител на ПФА „Добруджа“ Стоян Господинов за изключителния му принос и заслуги за съхраняване и развитие на добруджанските и българските традиции, фолклор и духовност, за популяризиране името на град Добрич и на Добруджа в страната ни и по света.\r\nПразничният ден ще продължи с концерти, сред които на ПФА „Добруджа“, хор „Лира“ при Дом за стари хора, Духов оркестър, Веско Ешкенази и Плевенска филхармония.    ", "date": "2019.09.25", "title": "На 25 септември   Добрич празнува свободата си"}
{"url": "https://www.actualno.com/politics/tegljat-jrebija-za-nomerata-v-buletinata-za-mestnija-vot-news_1378528.html", "text": "      На 25 септември Централната избирателна комисия ще проведе жребий за определяне на поредните номера  на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври.      По-късно ще се проведе и жребият за определяне на реда за представяне на кандидатите на партиите и коалициите, регистрирани в ЦИК, в различните форми на предизборна кампания по БНТ и БНР.   На предстоящите избори за местна власт ще участват общо 66 формации, от които 59 партии и 7 коалиции.\r\nТова ще бъде първата предизборна кампания, за провеждането на която политическите сили ще могат да получават финансова помощ от юридически лица и еднолични търговци, съгласно новите правила, приети с последните промени в Закона за политическите партии.  Подготовката и произвеждането на местните избори ще струват на бюджета общо 70,7 млн. лева. ", "date": "2019.09.25", "title": "Теглят жребия за номерата в бюлетината за местния вот "}
{"url": "https://www.actualno.com/curious/kak-vsjaka-zodija-privlicha-lubovta-news_1378677.html", "text": "                  Любовта му идва на мига. Една усмивка е достатъчна и може да се влюби, макар, че е силен и свиреп. Прихваща се упорито към обекта на своята страст, а това често води до прекомерно чувство за притежание и ревност.   Успява да се влюби, без дори да е срещнал човек. Влюбен в самото понятие за любов и често гори от страст към някакъв измислен образ. Става безумно страстен, верен и силно привързан. Любовта лети към рибите по-бързо от скоростта на светлината и напълно пленява.         Привлечени от красив външен вид на мил човек, който се усмихва, така е с Везните. Веднага започват да планира най-добрата дата за сватба. Може да се подадат на неточните хора, дори токсични такива. Това се случва, след дълга връзка, завършила с разтрогване и раздяла. Близнаците, бързо си намират партньор, но не и любов. По-скоро мразят някого, отколкото любовта. За да достигнат своята реципрочност, трябва да се грижат и те за избраниците си. Въпреки това, обаче рядко могат да се отдадат на истински чувства.        ", "date": "2019.09.25", "title": "Как всяка зодия привлича любовта"}
{"url": "https://www.actualno.com/celebrate/sv-prepodobna-efrosinija-aleksandrijska-news_696328.html", "text": "      През петия век живял в Александрия един добър християнин на име Пафнутий. Той бил твърде богат, уважаван заради благородството си от всички.      Жена му също така била добра християнка. Но нямала деца дълго време.\r\nПафнутий правел много благодеяния на бедните, изобщо на нуждаещете се.\r\nНай-после му се родила дъщеря, която нарекли Ефросиния. Родителите й дали хубаво образование. На 12 години, след като се лишила от майка, дъщерята станала предмет на най-нежни грижи от страна на бащата. Умна и красива, като поотрасла още, тя пленявала младежите. Любвеобилният баща, като направил избор между момците, обещал да я даде на един младеж, който се отличавал както с образованието, така и с благородството на сърцето си. Но блажена Ефросиния, възпитана от ранни години в благочестие, искрено копнеела да живее само за Господа. И правела всичко, за да се изпълни това нейно желание.  Един от братята в манастира, на който Пафнутий редовно давал помощи, бил пратен от игумена Теодосий да покани благодетеля да дойде на храмовия празник в светата обител.\r\nТой обаче не заварил Пафнутий в дома му. Видял се с дъщеря му. Ефросиния го разпитала подробно за манастирския живот. Открила му, че много желае да се посвети в служба на Бога. С тъга му казала и това, че баща й, който много я обичал, вече я обещал на един момък. При това положение нямало да се съгласи да я пусне в манастир.\r\nМонахът й обяснил предимствата на девството. Прекарала нощта в молитва. Усилено молила Бога да се изпълни над нея неговата света воля. Ефросиния чувствала, че Бог желае тя да посвети живота си Нему.    На празника старецът – йеромонах дошъл при нея. Говорил й дълго за значението на християнското самоотречение. Остригал косата й и я облякъл в монашески дрехи. Оставало само да отиде в някой манастир. Но в кой? В зевически манастир баща й би могъл да я намери. Облечена в дрехи на монах Ефросиния се явила в Теодосиевия манастир и се представила като евнух Смарагд.\r\nКато застанала пред игумена Теодосий, Ефросиния казала, че е евнух, който е служил при царския двор, но, притеснен и отегчен от светската суета, дошъл в манастира да спасява душата си.\r\nТеодосий поверил младия монах Смарагд на опитния духовник Агапит, който да го ръководи в духовния живот.\r\nКрасотата на Смарагд, истинска женска красота, станала предмет на смущение за някои манастирски братя, които още не били победили своите немощи. Това си смущение те изразили и пред игумена.\r\nТова станало причина Теодосий да повика при себе си Смарагд. Предложи му да живее в самотна килия. Ефросиния приела съвета с радост.   В тая килия, която приличала на затвор, тя живяла подвижнически, в пост и молитва, до края на земните си дни.\r\nПрез това време бащата идвал много пъти в манастира, разкривал скръбта си по изгубената своя дъщеря и искал настойчиво от братята да се молят за откриване на следите й.\r\nВеднъж той изливал пред игумена скръбта си особено силно. Теодосий го запитал, дали не иска да побеседва с един благочестив брат, който в миналото бил служител в императорския двор. Пафнутий приел веднага това предложение.\r\nПо това време Ефросиния била постигнала вече голям духовен напредък. По заповед на игумена Агапит завел Пафнутий при затворника Смарагд. Като видяла баща си, Ефросиния заплакала. Но Пафнутий не я познал. От бдения и сълзи красотата й била повяхнала. Лицето й било покрито с монашеско було.\r\nДълго беседвала тя с баща си. Говорила му за вечността и небесната слава, за смирението и чистотата, за любовта и милосърдието – високи добродетели, които приближават до Бога, Който е безкрайната благост. Говорила му също, че любовта към децата не трябва да стои по-високо от любовта към Бога, ме временните скърби, ако се понасят търпеливо, усъвършенстват душата за Небето. Уверявала го, че подир толкова молитви и при Божията благост дъщерята му непременно ще бъде намерена, ако е надобър път, и че каквото и да се случи – Господ ще го утеши в свое време.\r\nБеседата на дъщерята оживила дълбоко натъжената душа на бащата. След като се разделил с нея, Пафнутий пак се явил пред игумена и му казал:\r\n- Аз получих толкова много полза от тоя брат, като че намерих дъщеря си!   За света Ефросиния – тая чиста девица – не е било леко да живее сред общество от мъже. Особено тежко е било за нея свиждането й с нейния нежен баща. Тя гледала душевните му страдания и страдала не по-малко от него.\r\nСв. Ефросиния се борела с природата си. С пост, молитва и помощта на Божията благодат тя победила.\r\nТъй прекарала 38 години в манастира, в самотната си килия – затвор близо до манастира.\r\nДните на земния й живот свършвали. Тя легнала тежко болна.\r\nВ това време баща й пак дошъл в манастира. Узнал за тежката болест на Смарагд. С дълбока скръб говорел, че смъртта на Смарагд ще бъде за него втора загуба след загубата на дъщеря му. Твърдял, че само нему дължи оная покорност на Промисъла, с която понасял загубата на дъщеря си.   Пафнутий изпросил от игумена разрешение за свиждане със затворника за последен път. Преподобна Ефросиния, която вече чакала последния час на земния си живот, помолила баща си да остани три дни в манастира. Обещала да му открие нещо неочаквано. Бащата предполагал, че затворникът е имал видения за дъщеря му. И останал да чака.\r\nСлед три дни пак дошъл при отиващия си от тоя свят Смарагд. Тогава светата девица му открила, че той се намира в килията на дъщеря си. Сломена до крайност от болестта, тя му заявила, че оставила годеника си и него заради Господа. Тя помолила баща си да не позволява на никого да се допира до нея. Поискала от него сам да измие тялото на грешната си дъщеря. Накрай го помолила да подари на манастира имуществото, което могло да й принадлежи.\r\nСлед това блажено починала в прегръдката на баща си.\r\nТова станало около 445 година.\r\nОткрилата се тайна за тъй дълго търсената дъщеря произвела на бащата потресаващо действие. Смъртта й окончателно го сломила. Със силен вик той паднал безчувствен на пода. По това време Агапит бил някъде вън от килията. Като чул вика, той се втурнал в килията и свестил бащата. Веднага след това съобщил на игумена за станалото.   Скоро се събрали около тялото на преподобна Ефросиния всички братя. Тайната станала известна на цялото манастирско братство. Всички въздали хвала на Бога, че дал сила за победа в една толкова трудна борба.\r\nПафнутий подарил значителна част от имението си на манастира. Останалата част раздал на бедни хора. Решил да прекара остатъка от живота си в килията на дъщеря си. Тук живял 10 години. Умрял на същата оная рогозка, на която починала дъщеря му. Погребали го с чест до гроба на неговата дъщеря.\r\nБратята установили всяка година да честват паметта на благочестивия баща и на неговата скъпа дъщеря, преподобна Ефросиния.\r\nДивната Божия благодат се проявила чрез мощите на света Ефросиния още в деня на смъртта й. Само няколко часа след смъртта й един от манастирските братя, сляп с едното око, се помолил горещо на преподобната и изведнъж прогледнал.  ", "date": "2019.09.25", "title": "Св. преподобна Ефросиния Александрийска"}
{"url": "https://www.actualno.com/society/emil-neshev-tejka-burokracija-ostavja-bylgarija-bez-helikopterna-medicina-news_1378585.html", "text": "      Няма човек, който поне веднъж да не е гледал филм как медици вдигат хеликоптер и за минути спасяват човешки живот. У нас обаче специализирани хеликоптери за въздушно спасяване не съществуват. Към днешна дата единствената възможност са военни хеликоптери. Докато се задвижи цялата процедура може да отнеме и час, което е твърде много и фатално за пострадалия.      Това заяви в интервю за БГНЕС директорът на Планинската спасителна служба към БЧК Емил Нешев.   Последният случай е от началото на месеца. 22 спасители извършиха успешно спасяване на пострадала жена в Пирин. Акцията започва на 16 септември в 17:25 часа. Екипите достигат до пострадалата в 20:20 часа. След оказване на необходимата долекарска помощ и последващото трудно, заради щадящия режим транспортиране, в 02:00 ч. сутринта на 17 септември, пострадалата е предадена на екип на Спешна медицинска помощ – Разлог.\r\nВоенните хеликоптери са подходящи за търсене на бедстващи хора високо в планината или да се транспортират голям брой планински спасители. Това обаче не е официалното лице на хеликоптерното спасяване. По света се използват съвсем друг тип машини, оборудвани във вид на линейка, известни като ХЕМС. Те могат да поддържат и да реанимират пострадали с тежки травми. Хубаво е да се прави разлика между двата вида спасяване – машините и екипажите са много различни, обясни Нешев.  „Не съм на 100% наясно защо не се случват нещата в България, така както е по света. Опити за хеликоптерна медицина имаше единствено благодарение на една частна компания, която оперираше с подходящо оборудвани машини. За съжаление, обаче, не срещна подкрепа от държавата, за да може да реагира на всякакъв вид пътни инциденти. Половината от дейността на фирмата беше с планински инциденти по наша заявка. Работихме страхотно, на година имахме между 6-8 успешни случая. Основно обаче става дума за пари. Когато една фирма е закупила хеликоптери, тя очаква някаква рентабилност. Ако тази дейност не носи приходи – най-нормално е да кажат „ние бяхме дотук“, обясни Нешев проблема.\r\nСпоред него практиката с военните хеликоптери е много трудна. „Беше доста трудна комуникацията. За да стигнеш до хората, които решават, подписват и задействат цялата бюрократична машина отне на практика повече от един час – от постъпването на сигнала до момента, в който спряхме искането за хеликоптер поради напредналото време. Въпреки огромното желание на хората, с които говорих в МВР, МО, един час е прекалено много. Нямаше кога да се отиде до мястото и да се върне. На практика сме далече от световната практика за златния час, за да спасим човешки живот”, заяви Нешев.   Директорът на ПСС коментира и нашумелия в обществото дебат как за един обикновен гражданин не се осигурява хеликоптер, а за инцидент край Хитрино, при който катастрофира с автомобил на НСО председателят на – може.    „Искам да поясня, че случаите са съвсем различни и се получи неразбиране в обществото. В случая с Караянчева хеликоптерът отиде и я транспортира от летище до летище. Същият този хеликоптер е абсолютно непригоден за нашите нужди в планината. Да, хеликоптери за това, което се случи с г-жа Караянчева има – и военните и на други формирования, на правителствени летателни средства. Те могат да свършат работа, но не и в планината”, обясни Емил Нешев.\r\nРешението според него е да се намери колаборация от всичките налични ресурси в тази област. Да се помисли за създаването на хеликоптерна линейка, която да се използва за пътни инциденти, бедствия и аварии.\r\n„Дали ще бъде към здравно министерство в частта спешна помощ или към пожарната, не мога да кажа. В някои страни се работи на принципа на публично-частно партньорство“, каза още той.    ", "date": "2019.09.25", "title": "Емил Нешев: Тежка бюрокрация оставя България без хеликоптерна медицина"}
{"url": "https://www.actualno.com/crime/nachalnikyt-na-zatvora-v-sofija-iska-premestvane-na-kujovich-news_1378521.html", "text": "      На 25 септември Софийски градски съд ще проведе заседание по искането от началника на затвора в София Будимир Куйович да бъде преместен от общежитие от открит тип, в такова от закрит тип.      В съда има образувано и друго дело по жалба от Куйович, в която той обжалва заповед на началника на затвора, с която му е променен режимът от лек в общ.   БГНЕС припомня, че в края на юли август наркобосът Будимир Куйович беше задържан на магистрала \"Тракия\" да шофира с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене, но е бил в отпуск за добро поведение. Той беше заловен с фалшивия документ за управление на МПС при рутинна проверка на \"Пътна полиция\" на изхода на София.\r\nВ началото на септември изпълняващият длъжността началник на Софийския затвор Десислав Трайков беше освободен от длъжност след разпореждане на правосъдния министър Данаил Кирилов. Трайков подаде заявление за освобождаване от длъжност след последвалите персонални нападки срещу него по случая „Куйович” и заяви, че името му е незаслужено опетнено.  Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове. Докато течаха делата на Куйович, той успя да обвини тогавашния вътрешен министър Румен Петков, че е вземал пари от него. Петков подаде оставка като член на кабинета на Сергей Станишев. Заедно с него си тръгнаха главният секретар на ведомството Илия Илиев и антимафиот номер едно по това време ген. Валентин Петров.\r\nПреди да бъде осъден, соченият за човека на Сретен Йосич у нас имаше 10-годишна забрана за влизане в страната ни. Куйович обаче я наруши 14 пъти. Докато развиваше криминална дейност в България, той успя да се ожени и да се сдобие с дете. ", "date": "2019.09.25", "title": "Началникът на затвора в София иска преместване на Куйович"}
{"url": "https://www.actualno.com/curious/9-neshta-koito-karat-horata-da-ne-vi-haresvat-news_1378642.html", "text": "Когато се запознават с някого, хората подсъзнателно си съставят мнение за него почти веднага. Понякога това мнение се опровергава по-късно - доста от нас имат приятели, които не са харесвали, преди да ги опознаят. И все пак - какви неща ни карат да не харесваме някого в началото на познанството ни - реално или онлайн - с него? От Business Insider посочват някои. След години дълбоко ще съжалявате за тези 6 неща 'В последните години от живота си дядо ми ставаше всяка сутрин в 7 часа, откъсваше цвете по време на сутрешната си разходка и го занася... Прочети повече 1. Публикуването на прекалено много снимки в социалните мрежи. Повечето хора го смятат за дразнещо. 2. Прекалено много или прекалено малко приятели във Facebook. Според проучвания златната среда е 300 приятели. 3. Споделянето на много лична информация още в началото на познанството. Напускате работа? В никакъв случай не казвайте тези 5 неща на шефа си Някои жестове, които показват, че той ви харесва Интересно му е да знае всичко за теб? Задава ли въпро си за вашите чувства и живота ви? Той полага усилия да ви изведе и да се увери, че... Прочети повече 4. Задаването на много въпроси за другия човек, без да казвате нищо за себе си. Това кара хората да се съмняват в искреността ви. 5. Да криете емоциите си. Така ще ви опознаят по-трудно ", "date": "2019.09.25", "title": "9 неща, които карат хората да НЕ ви харесват"}
{"url": "https://www.actualno.com/music/vse-poveche-hora-slushat-muzika-chrez-legalnite-strijming-uslugi-news_1378751.html", "text": "      Международната федерация на звукозаписната индустрия (IFPI) оповести официално своя годишен доклад „Как слушаме музика 2019“. Текстът анализира отношението и предпочитанията към звукозаписи  на потребителите между 16 и 64 години в над 21 страни по света.      Eто и основните моменти:\r\n•\tСлушането на музика нараства. Участниците в проучването прекарват обичайно по 18 часа в слушане на музика през седмицата, като отбелязват ръст спрямо оповестените през 2018 г. 17,8 часа. Това означава близо 2,6 часа повече прекарани в слушане на музика, което е равностойно на  прослушването на 52 триминутни парчета дневно.\r\n•\t54% от интервюираните споделят, че са „привлечени“  и дори „фанатично пристрастени“ към слушането на музика. В обхвата 16-24 годишни това отношение нараства до 63%.  •\tВсе повече слушатели от по-горните възрастови групи са любители на легалните аудио стрийминг услуги. 64% от всички респонденти са били активни ползватели на музикални аудио-стрийминг услуги през изминалия месец, което е ръст от +7% спрямо предходната година. Най-сериозен скок се забелязва в групата на 35-64-годишните. 54% от тези слушатели са имали достъп до музикални стрийминг услуги през изминалия месец, което представлява ръст от +8% спрямо 2018 г.\r\n•\tНарушенията на авторското право и сродните му права остават сериозно предизвикателство пред стабилността на музикалната екосистема. 27% от участниците в проучването признават използване на нелицензирани методи за слушане или достъп до музика през изминалия месец, като 23% са ползвали незаконни стриймрипинг услуги (трансформиране на стрийминга във формати, които позволяват сваляне). Това е и най-разпространената форма на пиратство в момента. \r\nФрансес Муур, главен изпълнителен директор на IFPI, сподели по повод новия годишен доклад „Как слушаме музика‘2019“: “Тази година докладът за потребителските нагласи по отношение на музиката е вълнуваща история за емоционалната връзка между феновете и музиката. В епоха, когато най-различни медийни развлекателни формати се борят за вниманието на потребителите, те не само избират да прекарат повече време в слушане на музика, с цялата емоция, която тя им носи, но имат възможност да го правят по най-разнообразни начини“.    „Като национална група на IFPI за България, Българската асоциация на музикалните продуценти (БАМП), следи с интерес годишните доклади на индустрията за тенденциите в развитието на музиката в глобален план. Добрата новина е, че въпреки проблемите с интернет пиратството и в България са видими водещите тенденции за доминиране на легалния музикален стрийминг. Видим е и все по-активният и лесен достъп до любимата музика и изпълнители благодарение навлизането на нови, атрактивни лицензирани музикални услуги“, отбеляза изпълнителният директор на БАМП Ина Килева. ", "date": "2019.09.25", "title": "Все повече хора слушат музика чрез легалните стрийминг услуги"}
{"url": "https://www.actualno.com/curious/8-bylgarski-dumi-koito-idvat-ot-arabski-news_1378693.html", "text": "      Част от най-използваните думи в българския език всъщност имат арабски произход. Прочетете повече за някои от тях:          Понятието \"алкохол\" идва от арабското \"ал-кул\" - грим за очи в прахообразна форма, направен от стрити минерали. В Европа думата е използвана за първи път от швейцарския алхимик Парацелз. Той наричал дестилационния продукт на виното \"алко(х)ол вини\". През 17 век аптеките започнали да произвеждат и продават \"алкохол вини\".   Още преди векове йеменски монаси-суфисти приготовлявали напитка от кафени зърна, която наричали \"кава\". Ободряващото питие обиколило Мека, Кайро и Дамаск, а през 16 век стигнало и до Константинопол. Там променили името му на \"каве\". Малко по-късно напитката направила своя дебют във френската столица Париж, където бързо сe превърнала в хит. \"Захар\" идва от арабското \"сукар\", което вероятно произлиза от санскритската дума \"саркара\". Смята се, че европейците започват да употребяват захарта като лекарство и подсладител по време на кръстоносните походи. На немски захар е \"цукер\", на италински \"цукеро\", на испански \"асукар\", а на френски \"сюкр\". Англичаните пък казват \"шугар\". В България мнозина познават и турската дума \"шекер\".        На арабски \"матра\" значи \"място, на което хвърляш нещо\" - например възглавница и одеяло. В Германия думата \"матрац\" се използва за първи път през 1200 година в епическата поема \"Песен за нибелунгите\". По онова време така наричали дюшеците, чаршафосани с луксозна, бродирана коприна. Днес германците казват \"матраце\", англичаните \"матрес\", италианците \"матерасо\", а българите \"матрак\". На арабски \"макзан\" се нарича място, където се съхранява нещо. Думата стигнала до Европа по пътя на търговията. В Средновековието така наричали складовете, където търговците съхранявали своята стока. В българския произходът на думата \"магазин\" е същият. Любопитно е, че на немски и на още няколко езика \"магазин\" означава \"списание\" - там, където се съхраняват информации и снимки.       Думата \"жираф\" вероятно произлиза от арабското \"зарафа\". По време на триумфалното си завръщане от Египет през 46 пр.н.е. Цезар довел в Рим и един жираф. В Европа дълго смятали екзотичното животно за някакъв хибрид и го наричали \"леопардова камила\". \"Бакшиш\" идва от Персия и значи \"дар\". Думата била широко разпространена в Османската империя. Предполага се, че именно така е навлязла в българския език. А днес масово се използва и в други европейски езици със значението \"доплащане за услуга\" и дори \"подкуп\". Думата \"еликсир\" била използвана за пръв път около 7 век след Христа в средновековния латински. Смята се, че е директна производна на арабската дума за субстанция с магически свойства \"ал иксир\".   Източник:  ", "date": "2019.09.25", "title": "8 български думи, които идват от арабски  "}
{"url": "https://www.actualno.com/america/hilari-klintyn-trymp-predade-sasht-news_1378922.html", "text": "      Бившата управляваща на Държавния департамент на САЩ и бивша кандидатка за президент на САЩ Хилари Клинтън обвини Доналд Тръмп в предателство.      По-рано Конгресът на САЩ стартира импийчмънт на американския президент. Причината за това е между Тръмп и неговия украински колега Владимир Зеленски. В сряда Белият дом публикува стенограма от разговорите между двамата президенти.   \"Президентът на САЩ предаде страната ни. Това не е политическо изявление, това е суровата реалност и трябва да действаме. Той е очевидна заплаха за ценностите, които ни правят силни и свободни\", написа Клинтън в Twitter.\r\nОпонентката на Тръмп на предишните президентски избори отбеляза, че подкрепя предложението за импийчмънт.     ", "date": "2019.09.25", "title": "Хилари Клинтън: Тръмп предаде САЩ"}
{"url": "https://www.actualno.com/cite/politicite-ni-ejednevno-obsyjdat-planovete-si-s-amerikanskoto-posolstvo-news_1378630.html", "text": "      \"Българските политици всеки ден обсъждат плановете си с американското посолство. Това престъпление ли е? Ако е бил шпионски (разговорът), нямало е да е в кафене, където те виждат всички. Срещата е била в хотел край Докторската градина. Близо до парламента\", каза Стефанов.      Това обяви в студиото на bTV Венцислав Стефанов, президент на ФК \"Славия\" по повод шпионския скандал, който развълнува българската общественост.   По отношение на разговора между лидера на опозицията Корнелия Нинова и руския генерал от запаса Леонид Решетников, Стефанов посочи, че е бил \"нормален, човешки\".\r\nВъпросът, зададен към Стефанов беше: \"Защо лидерът на опозицията обсъжда своите планове с руски генерал\". Именно за Стефанов се твърди, че е направил връзката между двамата, в отговор на въпрос:  Припомняме, руският генерал Леонид Решетников стана известен у нас след срещата си с лидера на БСП Корнелия Нинова.\r\nПо думите му: \"Това, което Малинов си е въобразявал, че ще прави телевизии, да се бърка във военни заводи - Решетников няма пари. Това са вариантите на Малинов, В документите, изнесени от прокуратурата, имаше план за придобиване на завод \"Дунарит\" - Русе, както и създаване на партия и на телевизия.       Припомняме, навръх 9 септември електронното издание на в. \"Дума\" съобщи, че по обвинение за шпионаж. По-късно стана ясно, че Борисов само е разпитван като свидетел. Вечерта от прокуратурата съобщиха, че все още няма обвинения по разследването.\r\nНа следващия ден председателят на Сдружение \"Русофили\" Николай Малинов бе обвинен за дейност в полза на чужда държава.\r\nНа 12 септември от прокуратурата пуснаха първата серия доказателства по обвинението на Николай Малинов.\r\nНе знам какво Николай иска да прави, каза Стефанов относно плановете на лидера на сдружение \"Русофили\", който, според изнесеното от прокуратурата, е искал да прави партия, телевизия и да придобие мобилен оператор и завод.\r\nПо думите на Стефанов ген. Решетников е информиран от Корнелия Нинова за личността на Румен Радев, който бе подкрепен от БСП по време на кандидат-президентската кампания. Решетников казал по адрес на Радев: \"За мен той е достоен човек, истински генерал от авиацията, завършил е две академии в САЩ, би могъл да бъде достоен президент\". Той изрази мнение, а не одобрение, каза Стефанов.      Запитан той ли е дал телефона на ген. Решетников на лидера на опозицията Корнелия Нинова, Венцислав Стефанов заяви: \"Щом казва Николай Малинов, сигурно е така. Имам телефона на ген. Решетников, не ми е необходим\".\r\nНа въпроса: \"Вие ли свързахте ген. Решетников с Нинова\", президентът на ФК \"Славия\" каза: \"Да, аз.\".\r\nПричината да ги свърже е, че искали да си говорят. \"Вероятно Корнелия е имала желанието. Познавам Корнелия Нинова, разговаряли сме. Не се харесаха и двамата, защото Решетников има по-монархически виждания, това развива в Русия, Корнелия е била малко по-соц в левите сили и той е казал, че такива по-социалистически методи нямат бъдеще в България\", обясни Стефанов.\r\nЗапитан за какво са говорили, той обясни, че не се бърка в политиката. Според Стефанов, Решетников не е искал да шпионира в България. \"Генералът беше в България, той идва на почивка непрекъснато. Не съм присъствал на срещата, поясни Стефанов. ", "date": "2019.09.25", "title": "Политиците ни ежедневно обсъждат плановете си с американското посолство"}
{"url": "https://www.actualno.com/burgas/obshtina-burgas-kupuva-56-elektricheski-avtobusa-news_1378648.html", "text": "      За по-чист въздух в Бургас купуват нови 56 електрически автобуса. Прогнозната стойност на обявената от общинското дружество „Бургасбус“ ЕООД обществена поръчка е 77,3 млн. лв. с ДДС (или 64,4 млн. лв. без ДДС) .      Средствата се очаква да се осигурят от Оперативна програма „Околна среда“  по проект „Подобряване качеството на атмосферния въздух в Община Бургас чрез модернизация на обществения транспорт”. На този етап обаче поръчката е обявена при условията на чл. 114 от ЗОП (с неосигурено финансиране).\r\nТя е разделена на три обособени позиции.   Първата е за доставка и въвеждане в експлоатация на 10 нови 18-метрови електрически автобуса и допълнително оборудване към тях. Максималната сума, предвидена за целта, е 18,7 млн. лв. с ДДС.  Втората е за 34 нови 12-метрови електрически автобуси и допълнително оборудване към тях с прогнозна стойност 44 млн. лв. с ДДС.\r\nТретата е за 12 нови 9-метрови електрически автобуси и допълнително оборудване към тях с обща максимална цена до 14,5 млн. лв. с ДДС.\r\nПрипомняме, че в края на юли месец Общинският съвет на Бургас одобри предложението на кмета Димитър Николов в партньорство с „Бургасбус“ ЕООД да подготвят проект и да кандидатстват за одобрение пред оперативната програма. Собственият принос на общината за проекта е 3 850 000 лева.     ", "date": "2019.09.25", "title": "Община Бургас купува 56 електрически автобуса"}
{"url": "https://www.actualno.com/starazagora/razpisanieto-na-gradskija-transport-na-stara-zagora-e-v-google-maps-news_1378659.html", "text": "      От няколко дни разписанието на градския транспорт в Стара Загора вече е по-достъпно, след като стана част от платформата на Google Maps, съобщават от общинското звено „Градска мобилност“.      Старозагорци и гостите на града, които се придвижват с автобусен и тролейбусен превоз, имат възможност в реално време да виждат не само спирките на градския транспорт, но и разписанието, алтернативни маршрути за предвижване с обществения транспорт и други възможности, които са включени в едно от най-използваните приложения. Интеграцията е възможна  благодарение на изградената система за модернизация и управление на градския транспорт.   Досега имаше възможност за избор на алтернативни маршрути в Стара Загора, които бяха удобни са за шофьори и пешеходци. Вече е възможно да се зададе и адрес и да се получеи най-добър вариант за бързо и удобно придвижване до него с градския транспорт. ", "date": "2019.09.25", "title": "Разписанието на градския транспорт на Стара Загора е в Google Maps"}
{"url": "https://www.actualno.com/tips/mejdinen-kryg-v-la-liga-na-kakvo-da-zalojim-v-dneshnite-machove-2509-news_1378608.html", "text": "      Любителите на испанския футбол имат удоволствието да наблюдават отборите от Примера Дивисион цели три пъти в рамките на малко повече от седмица, а причина е междинният шести кръг. Той бе открит още вчера с , равенството между Валядолид и лидера в класирането Гранада, както и победата на Бетис над Леванте, а днес програмата продължава с още четири двубоя. Ето и нашите за междинния кръг от Ла Лига:        Испанският колос Реал Мадрид започна новия сезон много колебливо, а това е видно и от резултатите на \"белите\". В последните си два шампионатни двубоя \"Кралския\" клуб все пак достигна до победата, макар и с известни трудности. Що се отнася до Осасуна, новакът в първенството до момента се оказва кошмар за всеки един отбор, който се изправя срещу тях, като тимът все още няма поражение след пет мача, а сред жертвите бе и Барселона.\r\nЗинедин Зидан се опитва да върне \"балета\" на победния път, а за това е нужно постоянство. Осасуна от своя страна няма какво да губи и ще опита да продължи серията си без поражение в Ла Лига. Сгъстеният график все пак се очаква да даде предимство на Реал, който много по-добре знае от своя съперник как се играе толкова начесто. На \"Сантяго Бернабеу\" Реал нямат право на грешка, но победата за домакините със сигурност няма да е лесна.          Валенсия започна колебливо новата кампания, но след катаклизмите в клуба и треньорската рокада изглежда, че клубът отново се стабилизира. Хетафе не показва много по-убедителни резултати от своя съперник, като в класирането е само с една точка по-напред. И двата отбора играят в евротурнирите, което допълнително утежнява тяхната и без това натоварена програма.\r\n\"Прилепите\" допуснаха равенство в последния мач като домакин, а сега, три дни по-късно, те ще имат възможност за поправка, която изглежда задължителна за \"вземане\". Хетафе с нищо не превъзхожда своя съперник, а като гост трудно може да се бори за нещо повече от точка. Очертава се труден сблъсък за домакините, които в крайна сметка да се доберат до трите точки.       Атлетико също показва колебания през новия сезон, но въпреки това \"дюшекчиите\" държат изкъсо лидерите, а една победа може да ги изпрати и на върха в подреждането. Столичани са без поражение до момента, но с две равенства, като едното дойде в последния кръг срещу Селта. Майорка пък не познава вкуса на победата в последните си четири мача, а с нивото им на игра не се вижда как ще се промени това.\r\nХората на Диего Симеоне ще търсят задължителни три точки в мача, но това едва ли ще се случи без борба на терена. За Майорка и равенството в мача би бил добър резултат, а пред домашна публика и срещу Атлетико отборът със сигурност ще иска да зарадва феновете - друг е въпросът дали ще успее. Автор: Mr. Corner   ", "date": "2019.09.25", "title": "Междинен кръг в Ла Лига: На какво да заложим в днешните мачове? (25.09)"}
{"url": "https://www.actualno.com/politics/ninova-gerb-ni-vkarvat-v-praven-absurd-i-demonstrirat-moralna-nishteta-news_1378680.html", "text": "      ГЕРБ се държат политически лицемерно, вкарват ни в правен абсурд и демонстрират морална нищета. Това каза лидерът на БСП Корнелия Нинова по време на дебатите по Наказателния кодекс на първо четене.      .„Благодаря на всички ви от всички парламентарни групи, които подкрепихте законопроекта на „БСП за България“. Показахме единомислие по един твърде важен и сложен въпрос.   Призовавам ви по същия начин единодушно и без партийни украски да отхвърлим предложения законопроект от Министерски съвет или г-н министър, правя второ предложение – оттеглете законопроекта.   Аргументите ми за това, което предлагам. Нека да видим с какви мотиви е внесен законпроекта на МС официално писмено и изговорени устно. Първо беше казано при внасяне на този законпроект, че го правите като алтернатива на законопроекта на БСП.  По тази тема няма алтернатива. За зверски изнасилено и убито дете, единствената алтернатива е възмездие . Прав сте, г-н министър, нека да не внасяме в това политически и партийни пристрастия. Да гледаме обективно на ситуацията. Не разбирам защо всяко различно мнение схващате като политическа омраза. Не, просто имаме различно мнение и сега ще го чуете. Вторият аргумент, с който внасяте вашия законпроект, да не отпада съкратеното производство е, че ще бъде много скъп на бюджета и на съдебната система, защото по общия ред делото изисква експертизи, разходи и т.н. Какъв е изборът тук – пари или справедливост? Ние избираме второто. Вие мислите за парите. Дори и в тези случаи. Третият ви аргумент – бързина на процеса. Щели да се забавят делата, да изтече давностният срок и да бъдат прекратени без присъда. Само че бързината на процеса не зависи от съдиите. Зависи от тази зала. Зависи от това какви закони ще напишем. В какви срокове ще ги накараме да работят. Какви ще са давностните срокове. Не прехвърляйте отговорността на съда, тя е на законодателя“ , допълни още Нинова.   Тя заяви, че БСП има вяра на съда, но те работят по законите, които в тази зала са приели. „БСП е последователна в позицията си по този въпрос. Г-н Корнезов в 41-ото НС внася такова предложение за отпадане на съкратено произвоство, Янаки Стоилов в следващо. Сега и ние го правим и нямаме никакви скрупули. Последователни и твърди сме – при тежки престъпления, при изнасилвания и убийства да няма съкратено производство и да не се намаляват присъди. Казвате да се съобразим с мненията на експертите. Добре, главна прокуратура отхвърли вашия закон, съдии, експерти се изказаха срещу него“, изтъкна още тя.    „Представям на вашето внимание национална подписка, която съдържа 15 882 подписа преди 1 седмица, вече са над 20 хил. Обръщам се към министър Кирилов и вие скъпи близки, на пострадали, да дойде тук и от трибуната да ви се извини. Не може да каже, че някой ви разкарва напред назад, за да просълзявате народни представителки. Обида към тези хора е да твърдите, че някой ги разкарва насила . Идете там, идете в Сотиря да видите за какво става дума и тогава ще ви питам дали вие няма да се разплачете“, добави още Нинова. Според нея е създаден прецедент, с който се премахва съкратеното производство и закон, с който се премахва. „Някой юрист да излезе и да ни обясни какъв казус е това. Това е правен абсурд“, допълни Нинова. ", "date": "2019.09.25", "title": "Нинова: ГЕРБ ни вкарват в правен абсурд и демонстрират морална нищета"}
{"url": "https://www.actualno.com/europe/djonsyn-sydyt-greshi-shte-ima-brexit-vypreki-parlamenta-news_1378926.html", "text": "      Погрешно е Върховният съд да се произнася по политически въпрос във време на големи национални спорове. Това заяви британският премиер Борис Джонсън в парламента и призова по-малките партии да внесат вот на недоверие срещу правителството му, за да предизвикат предсрочни избори.      В речта си, той обвини депутатите, че съзнателно работят срещу процеса по Brexit и саботират работата на правителството. Brexit ще има, страната напуска ЕС на 31 октомври, въпреки парламента, категоричен е Джонсън.   Правителството има план за след Brexit. Илюзия е да се очаква, че гласоподавателите ще забравят последните 3 години и при нов референдум ще гласуват различно. Хората виждат ясно какво се случва, заяви той.\r\nЛидерът на опозицията Джереми Корбин атакува премиера, че не е годен за поста и е трябвало да подаде оставка след присъдата на Върховния съд. Джонсън обвини опозицията, че се страхува да се яви на избори и да получи оценката на гласоподателите.  Съдебното решение хвана премиера неподготвен – той беше принуден да прекъсне участието си в срещата на върха на ООН в Ню Йорк и да се върне в парламента.\r\nПо-рано Джонсън заяви, че уважава съда и решението му, ще спази закона, но в същото време е решен кралството да напусне ЕС в срок.   Върховният съд на Обединеното кралство постанови, че премиерът незаконно е разпуснал законодателния орган за 5 седмици. Джонсън обяви, че не е съгласен с решението на съда, но ще го уважи.    Премиерът отбеляза, че традиционно в този период от годината кралицата изнася реч пред парламента. Джонсън все още иска да се проведе речта на кралицата, за което може да се изисква ново разпускане на парламента.\r\nРечта на кралицата е планирана за 14 октомври. Парламентът ще заседава до 2-3 дни преди речта ѝ. Ежегодната конференция на Консервативната партия е планирана за следващата седмица. ", "date": "2019.09.25", "title": "Джонсън: Съдът греши, ще има Brexit въпреки парламента"}
{"url": "https://www.actualno.com/america/rechta-na-djonsyn-pred-oon-pileta-bez-kraka-i-terminatori-s-rozovi-ochi-news_1378734.html", "text": "      Британският премиер Борис Джонсън произнесе твърде нетрадиционна реч пред Общото събрание на ООН във вторник, съобщи AFP. В нея той говори за \"ужасяващи безкраки пилета\" и \"терминатори с розови очи\", но само веднъж спомена Brexit.      По време на среднощното 20-минутно обръщение, което осмиваше и смущаваше погледите на делегатите, Джонсън зае лек тон по сериозна тема, като предупреди за способността технологиите да контролират хората.\r\nТой не спомена решението на Върховния съд на Великобритания по-рано във вторник, че решението му да спре парламента на фона на безизходицата около Brexit е незаконно.\r\nШокиращото решение хвърли в криза плановете на Джонсън за излизане от Европейския съюз до 31 октомври и предизвика призиви от опозицията да подаде незабавно оставка.  В ООН Джонсън обрисува възможността за бъдеще, в което устройствата във всяко домакинство „наблюдават кошмарите ви, наблюдават хладилника ви“ и където умните градове са „толкова антисептични, колкото и аптеката в Цюрих“.\r\n„Алекса “ще се преструва, че приема поръчки, но тази \"Алекса\" ще ви наблюдава, ще цъка с език и ще тропа с крак“, заяви Джонсън, като предположи, че „може би няма да имаме къде да се скрием“.   \"Тъй като новите технологии изглежда тичат към нас от далечния хоризонт, ние напрягаме очите си, докато дойдат, за да разберем дали са добри или лоши, приятели или врагове.    \"Изкуственият интелект, какво ще означава това?\" попита той.\r\n„Полезни роботи, които мият и се грижат за застаряващото население или терминатори с розови очи, изпратени обратно от бъдещето, за да унищожат човешката раса?“, продължи британският премиер. Той продължи да пита дали синтетичната биология може да възстанови тъканите „като някакъв фантастичен лек за махмурлук“ или „да донесе ужасяващи „пилета без крака на нашата трапеза“.\r\nДжонсън също спомена една от любимите си теми, гръцката митология, като разказа историята на Зевс, който наказва Прометей орел да яде черния му дроб отново и отново.\r\n\"Това продължава за вечни времена. Малко като случая с Brexit във Великобритания, ако някои от нашите парламентаристи поемат по своя път\", каза той, привличайки смях от малцината останали делегати в почти празната зала на Общото събрание на ООН в Ню Йорк.   Лидерът на консерваторите страстно призова технологията да бъде сила на доброто и каза, че е оптимист, че може да \"служи като освободител и да преработи света чудесно и с великодушие\".   Той призова световните лидери да приемат с набор от насоки, за да се гарантира, че новите технологии са проектирани етично, преди да ги покани на технологична среща на върха в Лондон догодина.\r\nПремиерът също реши да се забавлява на гърба на Франция по време на речта си, припомняйки си как, когато е бил кмет на Лондон, градът имал повече звезди на Мишлен, отколкото Париж.\r\n„Французите някак бързо се възстановиха - чрез процес, за който не бях съвсем сигурен, че е напълно справедлив“, пошегува се той.\r\nДали Джонсън ще остане министър-председател, предстои да видим. След обръщението си към ООН той отлетя обратно за Великобритания, където го очаква мощна политическа буря. ", "date": "2019.09.25", "title": "Речта на Джонсън пред ООН - пилета без крака и терминатори с розови очи "}
{"url": "https://www.actualno.com/society/premieryt-bojko-borisov-poluchi-pocheten-deveti-dan-po-taekuondosnimki-news_1378678.html", "text": "      Премиерът Бойко Борисов беше удостоен с почетния девети дан по таекуондо, предаде специалният пратеник на Агенция „Фокус“ в Република Корея.       Това се случи по време на посещението му в Световното седалище на бойното изкуство таекуондо в Сеул „KUKKIWON“. Това е официалната  организация, която управлява дейностите по таекуондо и допринася за  глобализацията на бойното изкуство. Основана е от правителството на  Република Корея през 1972 г. и се намира под надзора на Министерството  на културата, спорта и туризма. За да получи почетния дан, премиерът трябваше да счупи дъска, с което той се справи успешно. Той облече и традиционната дреха за таекуондо догок. Борисов благодари за високата чест и се обърна към младите хора в Южна Корея: В \"България също имаме много добри съсзтезатели и треньори\", добави още премиерът.  Той припомни,  че преди демокрацията този вид спорт у нас е бил  забранен, а след това,  за радост, много млади хора вече тренират  таекуондо, България печели  медали от редица първенства, а федерацията  ни се справя много добре, пишат от правителствената пресслужба.\r\n„Принципите на таекуондо са интересни - да не се плашиш от силния, но    да уважаваш слабия. Да си снизходителен към другите, да си критичен   към  себе си. Да направиш една крачка назад пред противника, за да му   дадеш  още малко шанс да обмисли, уменията да се използват за мир“,   изтъкна  министър-председателят Бойко Борисов.\r\nТой отбеляза още, че това  е  идеология, която е изключително важна  за съвременния свят – и за   политиците включително. „Но най-вече да не  се страхуваш от нищо“, добави   българският премиер след удостояването с  почетния девети дан по   таекуондо.        С девети дан по таекуондо по-рано през тази година е бил удостоен и белгийският крал Филип, а през 2013 година пояс и диплома за почетен девети дан в бойното изкуство е получил и руският президент Владимир Путин. Със степента в спорта са отличени малко хора, които са основно политически личности.\r\nТаекуондо става за първи път олимпийски спорт по време на лятната   олимпиада в Сидни през 2000 г. като за първи път е бил демонстрационен   спорт на олимпийските игри в Сеул през 1988 г. Днес таекуондо е   международно бойно изкуство в 203 страни и се практикува от над 80   милиона души. ", "date": "2019.09.25", "title": "Премиерът Бойко Борисов получи почетен девети дан по таекуондо(СНИМКИ)"}
