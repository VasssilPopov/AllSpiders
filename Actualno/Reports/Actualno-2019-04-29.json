{"url": "https://www.actualno.com/bgfootball/botev-plovdiv-otkaza-cska-i-ot-titlata-news_744290.html", "text": "   отне мечтата на да спечели Купата на България, а днес ги отдалечи и от желанието им  да  спечелят и титлата в Първа лига. Пловдивчани победиха като домакин с  2:0 и по този начин разликата от 5 точки между Лудогорец и \"червените\"  се запази, а до края на първенството остават 5 кръга.     Отборът на Любослав Пенев не се възползва от загубата на  разградчани от Черно море и пропуснаха шанса да завържат интригата за  първото място. Феребори Доре откри резултата в 83-ата минута, а в 94-ата  Тодор Неделев вкара втори гол.    При евентуален успех днес \"червените\" могат да се доближат на 2 точки до лидера Лудогорец и да мечтаят в очакване на нова грешна стъпка на разградчани и, разбира се, на безупречно представяне на самите себе си в оставащите кръгове в Първа лига.\r\nЗа целта на ЦСКА може да им помогнат кадровите проблеми у съперника - заради наказания аут за Ботев са двама основни играчи. Това са Филип Филипов и Антонио Вутов. В игра за ЦСКА се завръща и капитанът Николай Бодуров, който бе наказан за двубоя с \"канарчетата\".\r\nКрайно любопитни са промените в състава  на \"армейците\" на вратарския пост, както и по дясното крило, където от първата минута ще стартират съответно Данте Стипица, вместо неубедителния Черниаускас и Евандро на мястото на тотално разочаровалия Жоржиньо.        Ботев Пд: 22. Даниел Кайзер – 24. Лазар Марин, 3. Димитър Пиргов, 5. Кристиан Димитров, 66. Еберт Кардосо – 18. Радослав Терзиев – 8. Тодор Неделев, 17. Лъчезар Балтанов, 16. Васил Шопов, 7. Александър Тонев – 10. Феребори Доре\r\nЦСКА: 1. Данте Стипица – 19. Иван Турицов, 5. Николай Бодуров, 24. Нуно Томап, 2. Стойчо Атанасов – 16. Жанио Бикел – 10. Евандро, 15. Кристиян Малинов, 20. Тиаго Родригес, 17. Енрике Рафаел – 22. Али Соу\r\nДвубоят Ботев Пловдив - ЦСКА може да следите НА ЖИВО в ", "date": "2019.04.29", "title": "Ботев (Пловдив) отказа ЦСКА и от титлата"}
{"url": "https://www.actualno.com/starazagora/djaz-na-dvora-v-stara-zagora-news_744224.html", "text": "  С шестото издание на музикалния  форум \"Джаз на двора\" ще бъде отбелязан Международният ден на джаз музиката, 30 април.     Днес и утре, 29 и 30 април, от 17 часа в Къщата на архитекта ще се състоят лекции с дискусии на тема THE GREAT AMERICAN SONGBOOK.   От 20 часа днес любителите на джаза ще могат да се насладят на музиката на BOSSA NOVA TRIO - Павел Терзийски - вокал,  Михаил Йосифов - китара, и Александър Даниел - ударни. Утре по същото време на същото място е концертът на JOHNNY MERCER SONGBOOK - Даниел Николов - вокал, и Валентин Данев - китара.\r\n\"Джаз на двора\" се организира от „Сдружение за съвременно изкуство и култура - Различният поглед“ с подкрепата на община Стара Загора и Национален фонд „Култура“.  Входът за проявите е свободен.", "date": "2019.04.29", "title": "\"Джаз на двора\" в Стара Загора"}
{"url": "https://www.actualno.com/ruse/rusenci-tropnaha-praznichno-horo-na-velikden-news_744268.html", "text": "  На 28 април, на площада пред сградата на Общината се проведе XXIX издание на традиционното „Великденско хоро“, организирано от Община Русе и Фолклорен танцов театър „Найден Киров“.     Празничното настроение на публиката бе повдигнато с богата концертна програма, съчетана с различни игри, конкурси и изненади. Участваха ФТТ „Найден Киров“ с концертен състав, оркестър, солистки и детски ансамбъл, ансамблите „Здравец“, „Зорница“ и „Русчуклийче“ при ОбДЦКИ и ФТС „Зора“ при Общински младежки дом. Водещи бяха актьорите от ДТ „Сава Огнянов“ Ралица Константинова и Йовко Кънев.   На празника на празниците се проведоха конкурси за най-традиционно писано яйце, за козунаци и конкурс за най-здраво яйце-борец, в който децата бяха най-активната част от състезанелите. Битката за най-красиво традиционно писано яйце и най-майсторски приготвен козунак бе решена от безпристрастно и компетентно жури.\r\nГолямото „Великденско хоро“ под съпровода на оркестър „Найден Киров“ и певици, обедини в едно цяло всички участници в концерта и русенската публика.  След концертната част бе разиграна и традиционната Великденска томбола с над 100 награди, осигурени от русенски фирми, ресторанти и магазини. Щастливците спечелиха куверти за ресторанти, ваучери за пазаруване, конфекция от русенски шивашки фирми, стоки за бита. Голямата награда семейна почивка или екскурзия по избор, осигурена от „Професионален домоуправител – Русе“ , бе спечелена от Десислава Тотева.", "date": "2019.04.29", "title": "Русенци тропнаха празнично хоро на Великден"}
{"url": "https://www.actualno.com/europe/london-planira-skok-v-cenite-za-studentite-ot-es-sled-brexit-news_744258.html", "text": "  Британското правителство планира да промени цената на обучение в британски университети за граждани на ЕС след Brexit, съобщи в. „Файненшъл таймс“.     Тереза Мей иска да повиши цената на образованието за тях и да направи тарифите подобни на това, което плащат студентите от трети страни. Критиците на тази инициатива твърдят, че това ще подкопае конкурентоспособността на Обединеното кралство.   Вестникът пише, че министерството на финансите вече е изразило загриженост, вярвайки, че поради тази инициатива, притокът на талантливи млади хора в страната ще намалее.\r\nОт „Файнешъл таймс“ също така научили, че според вътрешните оценки на правителството тази стъпка може да намали броя на студентите от страните от ЕС с две трети.  Предложението да се спре преференциалното третиране на студенти от ЕС идва от министъра на образованието Деймиън Хиндс и окончателното решение по него все още не е взето.\r\nВестникът напомня, че сега студенти от страните от ЕС учат в английските университети при същите условия като британските граждани. Обучението е ограничено до 9 250 паунда на година, студентите от Европейския съюз също имат право на студентски кредити за обучение, гарантирани от правителството.   Хиндс иска да започнат да се налагат по-високи такси на европейските студенти още през учебната  2021/22 година, когато Великобритания трябва да напусне ЕС и да излезе от преходния период.    Един от аргументите на министъра е, че британското правителство не трябва да издава студентски заеми с нисък лихвен процент на никой друг, освен на гражданите на тяхната страна, защото много заеми, издавани от студенти от ЕС, никога не се възстановяват и няма механизми за постигане на това погасяване.\r\nВестникът отбелязва, че през 2017 г. 135 хиляди студенти от страните от ЕС без британско гражданство са се обучавали в университетите във Великобритания.", "date": "2019.04.29", "title": "Лондон планира скок в цените за студентите от ЕС след Brexit "}
{"url": "https://www.actualno.com/society/arteks-pita-zakonosyobrazno-li-e-jurnalistichesko-razsledvane-kzld-kaza-da-news_744242.html", "text": "  Същественото за журналистическата дейност е събирането, анализирането, интерпретирането и разпространяването чрез средствата за масова информация на актуална и обществено значима информация.     Всяка в правовата държава – това се казва в становище на Комисията за защита на личните данни (КЗЛД) относно публикуването на общодостъпна информация с клиентска база на .\r\nНа заседание, проведено но 24-ти април КЗЛД е разгледала “ АД във връзка с публикуването на сайта bivol.bg на общодостъпна информация с клиентска база на фирма „АРТЕКС“ с голям обем лична информация, както и общодостъпни материали, съдържащи чувствителна информация за непублични личности.\r\nНа сайта bivol.bg също така е създадена база данни със структурирана информация с възможност за търсене в нея по определени критерии.  В тази връзка „АРТЕКС ИНЖЕНЕРИНГ“ АД, представлявано от арх. Весела Мирянова, е помолила за : 1. Законосъобразно ли е публикуването и предоставянето на свободен достъп до информация с адрес на жилището на субект на данни без негово предварително съгласие?  2. Законосъобразно ли е публикуването на информация за възрастта, датата на раждане, пълните имена на физическите лица?         3. Законосъобразно ли е разпространяването на информация за финансовото и имотно състояние на физическите лица, които не са публични личности без тяхно предварително съгласие?  4. Законосъобразно ли е използването на данни от публични регистри на интернет страницата на https://pep.bivol.bg/imoti, чрез подредбата им в отделна общодостъпна база данни „Клиенти Артекс“, с голям обем лична информация – пълни три имена, финансово, имотно състояние, година на раждане, получени/платени средства, точни адреси за мястото, на което е възможно да живеят клиентите на дружеството, заедно с техните семейства? Към искането за становище са били приложени извадки с публикуваните от медиите материали.        Общият регламент относно защитата на данните (Регламент (ЕС) 2016/679), наред със Закона за защита на личните данни (ЗЗЛД), определят правилата за защита на основните права, свободи и интереси на физическите лица и по-специално правото на защита на личните им данни. Следва да се има предвид, че Общият регламент има за предмет защита на правата на физическите лица и не обхваща обработването на лични данни, които засягат юридически лица (съображение 14 от Регламента). Следователно въпросите, свързани със защита на интересите, репутацията и т.н. на търговско дружество „АРТЕКС“,  са извън компетентността на надзорния орган.\r\nПравото на защита на личните данни не е абсолютно право. То следва да се разглежда във връзка с функцията му в обществото и да се прилага в равнопоставеност с другите основни права, съгласно принципа за пропорционалност (съображение 4 от Регламент (ЕС) 2016/679). В продължение на този общ принцип, чл. 85 от Общия регламент задължава държавите членки на ЕС да съгласуват в националното си законодателство правото на защита на личните данни с правото на свобода на изразяване и на информация, включително при обработването на лични данни за журналистически цели. Със същата цел е предвидена и правна възможност за въвеждане на изключения и дерогации от изискванията на Регламента, свързани с правните основания за обработване на лични данни, правата на субектите на данни и др.\r\nПонятието „журналистически цели“ не е изрично дефинирано от законодателя, но съображение 153 от Регламент (ЕС) 2016/679 указва, че „[з]а да се вземе предвид важността на правото на свобода на изразяване на мнение във всяко демократично общество, е необходимо свързаните с тази свобода понятия, като журналистиката например, да се тълкуват широко.“\r\nСъщественото за журналистическата дейност е събирането, анализирането, интерпретирането и разпространяването чрез средствата за масова информация на актуална и обществено значима информация. Всяка журналистическа дейност е проява на свободата на словото в правовата държава. Ограничаване свободата на изразяване и информация е допустимо само в рамките на необходимото в едно демократично общество, съгласно чл. 52, параграф 1 от Хартата на основните права на ЕС и чл. 10, параграф 2 от Европейската конвенция за защита правата на човека и основните свободи. По своята същност журналистическата дейност изисква разпространяване на информация по въпроси от обществен интерес. Публикуването на информация на интернет страницата на медията представлява нейното публично оповестяване. Публичното разпространяване на информация за тези цели е журналистическа дейност, тъй като самият факт на разпространение е изява на мнение, становище, възглед, преценка на публичната информация и значението ѝ за интересите на обществото. За да се обработва информация за целите на журналистическата дейност, информацията трябва да касае въпроси относно ценности, които с оглед на засегнатите отношения, са действително обществено важни.\r\nС обнародваните на 26.02.2019 г. изменения и допълнения в Закона за защита на личните данни (ЗЗЛД), в сила от 02.03.2019 г., е дадена национална правна уредба, насочена към постигането на баланс между визираните по-горе основни права при обработването на лични данни за журналистически цели. По-специално, в 25з, ал. 3 от ЗЗЛД се предвижда, че администраторът или обработващият лични данни (напр. съответната медия или журналист) може да не прилага разпоредбите на чл. 6, 9, 10, 30, 34 и глава пета от Регламент (ЕС) 2016/679, както и да откаже пълно или частично упражняването на правата на субектите на данни по чл. 12 - 21 от Регламента. Преценката дали да се приложи въпросната дерогация следва да се извършва за всеки отделен случай на основата на обективни критерии. Разпоредбата на чл. 25з, ал. 2 от ЗЗЛД предлага неизчерпателен списък от такива критерии. Те са формулирани въз основа на трайната съдебна практика на Съда на ЕС, Съда по правата на човека и Конституционния съд на Република България, както на Указанията за запазване на неприкосновеността на личния живот в медиите на Съвета на Европа от юни 2018 г .   Въпросните критерии се прилагат, доколкото са относими към конкретния случай на упражняване на свобода на изразяване и право на информация и съответно могат да имат различна тежест в различни ситуации.\r\nАнализирайки обстоятелствата, при които личните данни са станали известни на администратора на сайта (чл. 25з, ал. 2, т. 3 ЗЗЛД), прави впечатление, че базите данни и търсачките към тях на сайта съдържат информация, включително лични данни, от публични източници, като Търговски регистър, Имотен регистър, регистри за обществени поръчки, оперативни програми на ЕС, декларации по ЗПКОНПИ и др. При условие, че законодателят е предвидил въпросните данни да бъдат публично достъпни, може да се приеме, че той е извършил и преценка, че тяхното разкриване или обществено оповестяване не би оказало негативно влияние върху неприкосновеността на личния живот на субекта на данни и неговото добро име (чл. 25з, ал. 2, т. 2 ЗЗЛД).\r\nОбщият регламент оставя на националния законодател да прецени каква информация да бъде включена в публичен регистър, който е предназначен да предоставя информация на обществеността и е достъпен за справка по принцип или от всяко лице, което може да докаже, че има законен интерес. Така например, Законът за търговския регистър и регистъра за юридическите лица с нестопанска цел предвижда възможността за придобиване на цялата база данни на въпросния регистър срещу заплащане. Единственото формално ограничение в Регламент (ЕС) 2016/679 в подобни случаи е забраната по чл. 49, параграф 2, вр. параграф 1, б. „ж“ от Регламента данните в подобни публични регистри да бъдат предавани в цялост в трета страна. При това положение, с оглед законово определената компетентност на КЗЛД, евентуалните проверки относно възможно нарушаване на установените специфични правила за достъп и ползване на въпросните публични регистри следва да се извършат от институциите, на които е възложено тяхното поддържане и управление.\r\nНа следващо място, следва да се обсъди значението на разкриването на лични данни или общественото им оповестяване за изясняването на въпрос от обществен интерес (чл. 25з, ал. 2, т. 5 ЗЗЛД). Това е един от основните критерии, въз основа на които Съветът на Европа прави разграничение между т.нар. „отговорна журналистика“ и „таблоидна журналистика“. Без съмнение, обработването на данни, насочено към разкриването и оповестяването на случаи на вероятна корупция, злоупотреба със служебно положение или с финансови средства от държавния бюджет или от бюджета на ЕС е действие в публичен интерес, което отговаря на засиленото обществено внимание и чувствителност по тези теми. В този смисъл следва да се отчете обстоятелството, че информация като възраст и/или дата на раждане на дадено лице в контекста на журналистическо проучване може да послужи като индикатор за допълнително разследване, например ако при закупуване на недвижим имот е налице видимо разминаване между възрастта на субекта и финансовите възможности, с които обичайно разполага лице на сходна възраст, от една страна, и размера на сделката, от друга.\r\nДруг важен аспект от преценката за баланса между свободата на изразяване и правото на информация и правото на защита на личните данни е отчитането на обстоятелството дали субектът на данни е лице, което заема длъжност по чл. 6 от Закона за противодействие на корупцията и за отнемане на незаконно придобитото имущество, или е лице, което поради естеството на своята дейност или ролята му в обществения живот има влияние върху обществото (чл. 25з, ал. 2, т. 6 ЗЗЛД). Принципното разбиране е, че публичните личности  се ползват с по-ниска защита на личния си живот в сравнение с обикновените граждани. Респективно, частните лица, които не са влезли в публичното пространство, би следвало да се радват на по-голяма защита на правото им за личен живот. Както обаче е отбелязано и в Указанията за запазване на неприкосновеността на личния живот в медиите на Съвета на Европа, за журналистите няма абсолютна забрана да пишат за тях, дори и без съгласието им, ако това би способствало за изясняване на въпрос от обществен интерес. В този контекст, в случай, че субектите на данни не са обект на журналистически интерес и нямат пряко отношение към дебат по въпрос от обществено значение (напр. нямат връзка с публична личност, не са извършили незаконни или други укорими действия и т.н.), тогава евентуалното публикуване на техните лични данни следва да бъде съобразено с принципа на свеждане на данните до минимум, включително цялостното им анонимизиране, ако това е приложимо в конкретната хипотеза. Това принципно положение не ограничава по никакъв начин правото на съответната медия или журналист да обработват по друг начин личните данни, по-специално за целите на журналистическо разследване, както и да публикуват данни на тези лица, за които в хода на въпросното разследване се установи, че имат отношение към публичния дебат.   СТАНОВИЩЕ НА КЗЛД: 1. Обработването на лични данни за журналистически цели, в това число информация за имена, възраст и/или дата на раждане, финансово и имотно състояние, е законосъобразно, когато се извършва за осъществяване на свободата на изразяване и правото на информация, при зачитане на неприкосновеността на личния живот. В тези случаи, по силата на в 25з, ал. 3 от Закона за защита на личните данни, съответната медия или журналист нямат задължение да изискват предварително съгласие от субекта на данни.\r\n2.  Последващото обработване на лични данни, придобити от публичен регистър, който е предназначен да предоставя информация на обществеността, следва да е съобразено с разпоредбите на Регламент (ЕС) 2016/679 и Закона за защита на личните данни.\r\n3. По правило, данните на лица, които не са публични личности, не са обект на журналистическо разследване и нямат пряко отношение към дебат от обществен интерес, следва да бъдат публикувани от съответната медия или журналист в анонимизирана форма. Ако това е неприложимо от гледна точка на осъществяването на свободата на изразяване и упражняването на правото на информация, тогава публикуването следва да се извърши при спазване на принципа за свеждане на данните до минимум.", "date": "2019.04.29", "title": "\"Артекс\" пита законосъобразно ли е журналистическо разследване, КЗЛД каза \"да\""}
{"url": "https://www.actualno.com/bgfootball/levski-osvobodi-dermendjiev-jasno-e-koj-shte-vodi-sinite-news_744250.html", "text": "  Ръководството на Левски е освободило наставника на първия тим Георги Дерменджиев, съобщи \"Дарик радио\".     Треньорската рокада идва след поражението на \"сините\" от Берое с 1:2 на стадион \"Георги Аспарухов\". Така Левски се разделя с трети треньор през този сезон, в който стартира с Делио Роси.\r\nИталианецът беше уволнен след резила от Вадуц, докато бъдат оправени документите на Славиша Стоянович и той да поеме отбора,\r\nВпоследствие сърбинът също беше освободен за незадоволителни резултати и на кормилото застана Дерменджиев.  Кой е следващият треньор на горещия стол на \"Герена' вижте в ", "date": "2019.04.29", "title": "\"Левски\" освободи Дерменджиев, ясно е кой ще води сините"}
{"url": "https://www.actualno.com/business/predi-da-podpishe-dogovor-za-nad-1-mlrd-evro-bulgartransgaz-pusna-oshte-edna-porychka-za-turski-potok-news_744265.html", "text": "  В началото този месец „Булгартрансгаз“ ЕАД съобщи, че е избрала арабско-италианския „Консорциум „Аркад“, който да изгради над 474 километра трасе до българо-сръбската граница. Офертата на  консорциума при срок на изпълнение от 250 календарни дни е на стойност близо 1,3 млрд. евро без ДДС, а при срок от 615 дни цената е малко над 1,1 млрд. евро.     Началната точка на газопровода е в землището на с. Златина, община Провадия и стига до точката на пресичане на българо-сръбската граница, което разстояние е около 474,732 км.   Преди да подпише договорът с избрания изпълнител „Булгартрансгаз“ обяви още една поръчка, “.\r\nТя е с наименование „Инвестиционно проектиране, доставка на необходимите материали и оборудване, изграждане и въвеждане в експлоатация на етап „КС „Расово“ и етап „КС „Нова Провадия“ към обект „Разширение на газопреносната инфраструктура на „Булгартрансгаз“ ЕАД, паралелно на северния (магистрален) газопровод до българо-сръбска граница“ и е с прогнозна стойност 351 635 657 лв. без ДДС.  Според съобщението от „Булгартрансгаз“ реализацията на поръчката цели повишаване сигурността на доставките на природен газ за страната и региона на Югоизточна Европа, както и затвърждаване ролята на България като транзитен център в Европейския съюз.\r\nОсновните дейности в обществената поръчка предвиждат изработване на инвестиционен проект, доставка на материали и оборудване и строително-монтажно работи.   За КС „Расово“ ще  бъдат инсталирани три газотурбокомпресорни агрегати (ГТКА) в конфигурация два работещи и един резервен с номинална мощност 12 MW всеки.    За КС „Нова Провадия“ се предвиждат четири агрегата в конфигурация три работещи и един резервен с номинална мощност 10 MW всеки.\r\nЗа да се свържат новите компресорни станции с газопреносната мрежа на „Булгартрансгаз“ ЕАД, ще бъдат проектирани и изградени входящи и изходящи шлейфи и оптична кабелна линия, а за присъединяването им към мрежите на техническата инфраструктура ще се проектират и изграждат пътни връзки, електрозахранване, водоснабдяване и канализация и др.\r\nИкономически най-изгодна оферта ще се определя въз основа на критерий „оптимално съотношение качество/цена“, включващ срокове за изпълнение, показател, свързан с работата на газотрубинните двигатели, ценови параметри и процент на оскъпяване във връзка с разсроченото плащане.   Справка в сайта на „Булгартрансгаз“ ЕАД сочи, че договорът с „Консорциум Аркад“ ( с членове Аркад Ей Би Би С.п.А. – Италия, и Аркад Енджиниъринг енд Констракшънс Къмпъни – Саудитска Арабия) все още не е подписан. Новата поръчка, за която компанията съобщава, че е обявена на 25-ти април, последният работен ден от миналата седмица, все още е с непубликувана документация, а срокът за подаване на оферти за участие е до 10-ти юни 2019 г.", "date": "2019.04.29", "title": "Преди да подпише договор за над 1 млрд. евро, „Булгартрансгаз“ пусна още една поръчка за „Турски поток“"}
{"url": "https://www.actualno.com/crime/petima-ot-romskite-bijachi-ot-kuklen-ostavat-v-aresta-news_744264.html", "text": "  От Районна прокуратура -Пловдив съобщиха, че петима ще бъдат задържани днес за срок от 72 часа с постановление на прокурор заради .     Привлечена като обвиняем е 40-годишна жена за хулиганство с изключителен цинизъм.\r\n22-годишен мъж е обвинен за хулиганство, pа нанасяне на лека телесна повреда на полицейски служител при изпълнение на служебните му задължения и за унищожаване на предно обзорно стъкло на патрулен автомобил.\r\nНа 25-годишен мъж ще се търси отговорност за хулиганство и унищожаване на предно обзорно стъкло на патрулен автомобил.  16-годишно момче е обвинено за хулиганство и унищожаване на задно обзорно стъкло на патрулен автомобил.\r\n21-годишен мъж е обвинен за нанасяне на лека телесна повреда на втори полицейски служител при изпълнение на служебните му задължения.   В рамките на 72-часовото задържане ща се преценява за внасяне на искане за мярка \"задържане под стража\" в съда.    Припомняме, че първоначално седем души бяха арестувани за нападението над семейство и полицейски екипи в Куклен.\r\nПияна група роми нападна с камъни полицейски патрул, дошъл след сигнал за силна музика и нарушаване на обществения ред.\r\nПреди да атакуват полицаите, задържаните нахлули в дома на семейство с малки деца. Причината за агресията им била забележка за силна музика. Свидетели на случващото се съседи подали сигнал на тел. 112.", "date": "2019.04.29", "title": "Петима от ромските биячи от Куклен остават в ареста"}
{"url": "https://www.actualno.com/europe/ek-ne-iska-da-komentira-sluchaja-s-bylgarskite-kyshti-za-gosti-news_744239.html", "text": "  От Европейската комисия отказаха коментар по случая с , построени със средства от европейски фондове като частни вили, предаде БНР.     Говорителят Даниел Росарио заяви, че в момента в България е в ход разследване по тези случаи и именно то трябва да даде отговор на проблема.   Миналата седмица на 746 къщи за гости, изградени с европейски средства.\r\nАкцията последва медийни разкрития, свързани с политици, за подобни къщи, които след изграждането си не приемат туристи, а функционират като частни вили. Оставка заради случая подаде зам.-министърът на икономиката .  През миналата седмица и главният прокурор Сотир Цацаров възложи проверка за ползването на всички къщи за гости на територията на страната, финансирани от Европейския земеделски фонд.\r\nПроверка е възложена и за придобитите с финансова помощ от ЕС автомобили, съобщиха от прокуратурата.   Върховна касационна прокуратура извърши проверка на изнесените в медиите твърдения за извършени от Александър Манолев злоупотреби със средства, засягащи финансовите интереси на Европейския съюз и сезира КПКОНПИ за извършаване на проверка и преценка за конфликт на интереси.    ", "date": "2019.04.29", "title": "ЕК не иска да коментира случая с българските къщи за гости "}
{"url": "https://www.actualno.com/society/katastrofa-v-prohoda-predel-motorist-e-postradal-news_744267.html", "text": "  37-годишен моторист е с открита фрактура на десния крак, след като се блъсна в мантинелата на пътя Банско-Симитли, предаде БГНЕС.     Пътният инцидент стана в 14:30 ч. в района на местността \"Баба Цвета\" на спускането от прохода Предел в посока Симитли.   Пострадалият е открит трудно, тъй като в подадения на тел.112 сигнал не е уточнено мястото на местопроизшествието. С линейка от Разлог пострадалият е транспортиран с кръвозагуба до МБАЛ-Благоевград.\r\nСлед изследвания е установена открита фрактура на десния крак,настанен е за операция в отделението по ортопедия на МБАЛ-Благоевград.  Пострадалият,който е от Симитли няма спомен от катастрофата, според свидетели се движел по осевата линия, на десен завой загубил контрол и се блъснал в мантинелата.", "date": "2019.04.29", "title": "Катастрофа в прохода Предел, моторист е пострадал"}
{"url": "https://www.actualno.com/vidin/kmetyt-na-vidin-otkri-sybora-albotin-snimki-news_744294.html", "text": "  Стотици жители на Видин и близките села спазиха традицията и се събраха на втория ден от Възкресение Христово в подножието на прочутия Алботински скален манастир, за да присъстват на фолклорния събор. Той се организира от Община Видин, съвместно с Видински фонд „Читалища“ и кметството на с. Градец. Официални гости бяха кметът на Общината Огнян Ценков и общинското ръководство, народните представители Филип Попов, д-р Цветан Топчиев и Росен Живков, заместник областният управител Анжело Методиев, проф. д-р Радослав Гайдарски, кметът на с. Градец Илия Томов и др.      В началото на събитието тържествен водосвет отслужи Видинският митрополит Даниил. С приветствие към присъстващите се обърна кметът Огнян Ценков: „Щастлив съм, че съборът става все по-популярен не само в нашия край, но и в цяла България. Нека бъдем зедно, както досега и отворим сърцата си за всичко позитивно. Заедно да празнуваме днес, но и заедно да посрещаме трудностите и успехите в бъдеще“. В духа на християнския празник той пожела много здраве, слънчеви дни и благоденствие в домовете.  В тазгодишното издание се представиха близо 300 самодейци от над 20 фолклорни формации, танцови състави и певчески групи, дошли от целия Видински регион. Под звуците на Антимовската духова музика големи и малки извиха кръшно хоро на поляната, на което се хвана и видинският кмет. Забавленията и доброто настроение на хората продължи до късния следобед. Всички участници във фолклорния събор „Алботин” получиха грамоти от Община Видин.    ", "date": "2019.04.29", "title": "Кметът на Видин откри събора \"Алботин\" (СНИМКИ)"}
{"url": "https://www.actualno.com/football/real-madrid-chupi-antirekordi-sled-fiasko-sreshtu-rajo-valekano-news_744254.html", "text": "   гостуването си на Райо Валекано с 0:1 в мач от 35-ия кръг на Ла Лига, игран на \"Естадио де Вайекас“.     Треньорът на \"Кралския клуб\" Зинедин Зидан направи осем промени в състава, който завърши наравно с Хетафе през седмицата, но това не помогна на \"белите“ да стигнат до нещо повече.\r\nКлючовият момент в двубоя дойде в 23-та минута, когато след консултация с ВАР реферът на срещата отсъди дузпа в полза на домакините, която Адриан Ембарда реализира.\r\nПоражението срещу този съперник е първо за испанския гранд от януари 2002 година. Тогава Райо победи в Купата на Краля със същия резултат.  Колебливото представяне на \"белия балет' през сезона доведе до 'постигането\" на нови антирекорди. Какви са те разберете в .", "date": "2019.04.29", "title": "Реал Мадрид чупи антирекорди след фиаско срещу Райо Валекано"}
{"url": "https://www.actualno.com/society/chast-ot-fasada-na-sgrada-se-sruti-v-sofija-snimka-news_744275.html", "text": "  Част от фасадата на жилищна сграда се срина на ъгъла на улиците „Граф Игнатиев” и „6-ти септември” в центъра на София, предаде БГНЕС.     Бетон и мазилка паднаха на тротоара от терасата на третия етаж тази сутрин. Районът беше отцепен със заградителни ленти от органите на реда.    Пристигналите на място полицаи потвърдиха, че няма пострадали хора, както и нанесени материални щети върху паркираните в близост автомобили.  Собственикът на апартамента с рушащата се тераса не е коментирал обстойно случая, но е обвинил за срутването вибрациите от минаващите трамваи.", "date": "2019.04.29", "title": "Част от фасада на сграда се срути в София (СНИМКА)"}
{"url": "https://www.actualno.com/politics/ot-ataka-s-ultimatum-kym-karakachanov-sled-incidenta-v-kuklen-news_744286.html", "text": "  Депутатът от Обединени патриоти и част от ръководството на АТАКА Павел Шопов даде ултиматум на силовият вицепремиер ВМРО Красимир Каракачанов да се справи с циганската престъпност или ще бъде сменен.     \"Атака сме първите, които се борим циганската престъпност. Години наред бяхме в опозиция, а сега сме във властта. Имаме силов премиер от \"Обединени патриоти\" - Красимир Каракачанов.\r\nОчакваме от него да се справя с важните за обществото проблеми. Ако той не може да се справи, ще предложим друг\", каза Павел Шопов, цитиран от пресцентъра на \"Атака\".\r\nПредупреждението на Шопов е по повод събитията в Куклен, където вчера избухна скандал заради силна музика и нападение срещу полицейски екип. По този повод бяха арестувани седем души, а днес прокуратурата удължи ареста на петима от тях.  \"Атака\" са коалиционни партньори с ВМРО на Каракачанов в \"Обединени патриоти\", които са част от управляващата коалиция.", "date": "2019.04.29", "title": "От \"Атака\" с ултиматум към Каракачанов след инцидента в Куклен"}
{"url": "https://www.actualno.com/society/izhvyrljame-10-000-tona-hrana-okolo-praznici-kato-velikden-news_744184.html", "text": "  10 000 тона - толкова е храната, която след дълги празници като Великден. Според хранителната банка в празничните периоди разхищаваме поне с 30% повече храни. Неупотребена храна, освен в домакинствата, има в индустриалното производство.     В една компания за доставки на храни всеки ден остават около 100-150 порции храна. Там са намерили решение на въпроса, като даряват излишното, разказва bTV.   За домакинствата обаче непотребната храна автоматично означава отпадък. \"За да си сигурен, че храната ще бъде достатъчна, трябва да остане\", казва собственикът на една от фирмите за доставки на храна.\r\nА това, което е в повече, дарява на бездомни – преди краткият срок на годност да изтече. \"Грехота е да се хвърля храна, по-добре е да се намери някой гладен. Всъщност, хората не огладняват само на празници, нуждаещите са целогодишно\", казва Станислав Атанасов, собственик на компания за кетъринг.  С посредничеството на Българската хранителна банка, дарената храна стига до нуждаещите се. Сред тях е комплексът за социални услуги за деца и семейства в град Роман. \"Неща, които примерно и деца в семейството нямат възможност да опитат. Това позволява една голяма част от бюджета да бъде насочена в други сфери\", казва директорът Ивет Симеонова.\r\nКогато обаче храната е в повече за домакинствата – тя автоматично отива на боклука. \"Има сериозни законови ограничения храна, която се е озовала в домакинството, да бъде дарена, защото не можем да гарантираме безопасността ѝ\", посочва Цанка Миланова от Българска хранителна банка.   Оказва се, че най-прекият път на храната до боклука са промоциите – тогава често купуваме излишно големи количества заради цената. \"Смислен ресурс, който не е само храната, която изхвърляме, а и трудът, водата и отрицателният ефект върху природата\", допълва Цанка Миланова.    Така експертите изчисляват, че ако изхвърлим само 1 кг ябълки, разхищаваме 700 лв. вода, труд и генерираме въглероден диоксид при гниенето им.\r\nВсяка година в Европейския съюз се изхвърлят около 88 млн. тона храни. Затова съветът е да пазаруваме разумно и да не се презапасяваме поне за следващите празници, които са само след седмица.", "date": "2019.04.29", "title": "Изхвърляме 10 000 тона храна около празници като Великден"}
{"url": "https://www.actualno.com/kustendil/kustendilci-sybraha-nad-26-hil-lv-za-blagotvoritelna-kauza-news_744301.html", "text": "  Жители и гости на Кюстендил се хванаха на Великденско хоро „Градът ръка за ръка“.     Инициативата, организирана от Община Кюстендил, бе с благотворителна кауза в подкрепа на лечението на Тони Костов. Благодарение на събитието, бяха събрани 26 473,35 лв. за лечение на 20- годишното момче от Кюстендил, борещо се с остра лимфобластна левкемия, поради което е необходима костно – мозъчна трансплантация.  На площада се хванаха на хорото осем танцови състави от града, в традиционни носии, които изиграха шест популярни хора от различни етнографски области на България.", "date": "2019.04.29", "title": "Кюстендилци събраха над 26 хил. лв за благотворителна кауза"}
{"url": "https://www.actualno.com/curious/3-te-naj-dobri-syprugi-spored-zodijata-news_743527.html", "text": "  Това са 3-те зодии най-добри съпруги, които са златно съкровище за всеки мъж.         Когато веднъж ще спечелите жената Рак, тя ще ви обича безусловно до края на света. Нейните чувства винаги са интензивни и затова с нея ще научите какво означава, когато до себе си имате истинска жена.\r\nТя е готова да направи всичко за да бъде нейния избраник най-щастливият човек на света. Освен нея винаги ще живеете заобиколени от вкусно ястие, комфорт и внимателно подреден дом. С такава жена, всички мъже едва ще дочакат да се завърнат у дома след тежък ден.  Децата на жените Раци са свещено нещо и техните нужди винаги са на първо място. От вас просто се очаква да я пазите и да бъдете искрени.    Лъвицата е силна и упорита жена с огромни възможности. Въпреки това, и нея й е необходим партньор, който ще бъде тук за най-баналните проблеми, като например, когато трябва да се затвори капака на съда,.    Тя изисква мъж равен на нея, така че до нея никой няма да бъде обикновен човек, а Супермен.\r\nСамо ако се влюбите в Лъвица ще разберете, че не трябва да направи нещо, за да я обичате. Няма да срещнете жена, която повече ще ви обича. Дори и когато са ядосани, са разгневени, са красиви още повече. Но когато иска нещо, то е заповед.\r\nЗа децата ще се бори както подобава, точно като лъвица и винаги ще бъде готова за отбрана. Горко на онзи, който се опита да й нанесе злина. От вас се изисква само да я обожавате с цялото си сърце и тяло.    разберете в ", "date": "2019.04.29", "title": "3-те най-добри съпруги според зодията   "}
{"url": "https://www.actualno.com/society/pijan-ojivja-sled-kato-go-pregazi-vlak-news_744198.html", "text": "  38-годишен българин оживя, след като беше прегазен от влак. Куриозната случка се разиграва в един следобед през почивните дни, когато пътнически влак на БДЖ за Карнобат преминава през гара Лозарево, но от композицията забелязват човек на релсите под влака.     На мястото веднага са извикани екипи на ЗЖУ Бургас и Спешна помощ, които преглеждат пострадалия и установяват, че е напълно невредим. След прегледа мъжът е пуснат, разказват източници на .   Оказало се, че мъжът от село Бояново, Ямболско, в очевидно нетрезво състояние, легнал и заспал на железния път. Мистерия остава как се е отървал невредим, след като 87-тонната композиция е преминала върху него.\r\nЗаради случката друг влак закъснял с 56 минути.  ", "date": "2019.04.29", "title": "Пиян оживя, след като го прегази влак"}
{"url": "https://www.actualno.com/politics/petkova-gazovata-vryzka-gyrcija-bylgarija-e-v-reshitelnata-si-faza-news_744276.html", "text": "  Заложили сме като основен приоритет в сектор „Енергетика“ на нашата управленска програма диверсификацията на източниците и маршрутите на природен газ, заяви по време на конференция в София министърът на енергетиката Теменужка Петкова, предаде  БГНЕС.     „Тази тема е изключително важна. Не само за България, но и за целия регион. Всички ние знаем какво означава диверсификацията и какви ползи носи тя. Това е съвсем осезаемо, защото България все още е една от държавите, които са зависими от един източник на природен газ. Затова нашите усилия, години наред, са насочени към това България да бъде независима“, каза министър Петкова. Тя бе категорична, че за да постигне този си основен приоритет, държавата ни е концентрирала усилията си в няколко основни проекта, върху които работи усилено. Един от тях е ключов, а това е изграждането на интерконектора Гърция – България.   „Проект, който е от общ икономически интерес в рамките на ЕС“, обясни енергийният министър и подчерта, че той трябва да даде енергийна независимост не само на страната ни, но и на целия регион. Според нея проектът се намира в своята решителна фаза, защото сме на прага на избор на строител, доставчик на тръби и избор на инженер-консултант. Част от обществените поръчки вече са финализирани, а през месец май ще бъдат избрани тези компании, които ще имат отговорността да реализират проекта.\r\nЕнергийният министър отбеляза важността и на друг важен проект – междусистемната връзка между България и Сърбия. „С реализацията на този интерконектор, който трябва да стане факт 2022 година, нашите съседи също ще имат възможност да разчитат на сигурност на доставките от други източници, а именно от Каспийския регион“, отбеляза още Петкова.  Като друга възможност за диверсификация на източниците министър Петкова спомена и терминала за втечнен природен газ в Александруполис. Участвайки в него, България ще има възможност да доставя газ от САЩ, Катар, Алжир и др. През втората половина на тази година предстои да бъде взето окончателно инвестиционно решение на проекта, а страната ни твърдо е заявила своята воля за участие като акционер.\r\n„България върви с много сериозни стъпки напред към либерализацията на пазара на природен газ, към диверсификацията на източниците и маршрутите за доставка“, каза в заключение министър Петкова.   ", "date": "2019.04.29", "title": "Петкова: Газовата връзка Гърция-България е в решителната си фаза"}
{"url": "https://www.actualno.com/africa/pone-shestima-zastreljani-hristijani-v-cyrkva-v-burkina-faso-news_744285.html", "text": "  Въоръжени мъже са открили огън по църква в северната част на африканската държава Буркина Фасо, като са убили най-малко шестима души, съобщиха властите, цитирани от световните осведомителни агенции.     Нападателите са пристигнали със седем мотоциклета в края на неделната служба и са убили пастора, двама от синовете му и още трима миряни. Атаката е станала вчера, но от правителството съобщиха за нея днес.   Това е първата атака срещу църква, след като през 2016 г. в западноафриканката страна избухна насилие, подето от джихадисти.\r\nЕкстремисти, свързани с терористичните групировки \"Ал Кайда\" и ДАЕШ (\"Ислямска държава\"), както и с местната \"Ансарул ислям\", са активни в страната.  Нападението срещу протестантската църква е станало в малкото градче Силгаджи близо до Джибо, столицата на провинция Сум, около 12 часа местно време (15 часа българско) вчера.\r\nБроят на нападателите или техните евентуални принадлежности към групировки засега не са известни.   Ислямистки групировки са обвинявани за редица нападения в страната през последните години.    В петък петима учители бяха убити в източната част на страната при друг инцидент, приписан на джихадисти.\r\nМеждувременно съдбата на отвлечен преди месец католически свещеник остава неясна.", "date": "2019.04.29", "title": "Поне шестима застреляни християни в църква в Буркина Фасо"}
{"url": "https://www.actualno.com/europe/rodnini-na-djihadisti-protestirat-v-berlin-iskat-repatrirane-news_744270.html", "text": "  Германски родители и роднини на бойци от „Ислямска държава“ демонстрираха пред външното министерство, призовавайки Берлин да репатрира съпруги и деца на джихадисти, държани в Сирия.     Някои носеха плакати с думите \"Децата не са отговорни\", докато други издигаха банери с надписи \"Невинни немски деца ще умрат, а държавата просто гледа\".   \"Искам моите внуци да напуснат Сирия и да дойдат в Хамбург, да живеят нормално, да отидат в детската стая, да бъдат защитени, да могат да ги прегръщат, да имат храна, да бъдат на топло и да ги обичат\", каза Интесар Аатаба, на 51 години, която е баба на тригодишно дете, родено в Сирия.\r\nДруг протестиращ, който се идентифицира като Шауани, на 55 г., моли да бъдат репатрирани тримата му внуци, на възраст две, три и четири години.  „Защо обвиняват внуците? За какво са виновни? Не разбирам“,  каза той.\r\nСпоред министерството на вътрешните работи в края на март най-малко 59 деца на германски джихадисти все още са били в Сирия.   От началото на април Германия започна да репатрира от Ирак няколко деца на задържани джихадисти.    Външното министерство заяви, че е запознато със случаи на задържане на германски граждани в Северна Сирия, но добави, че не разполага с пряк консулски достъп до тях, тъй като посолството в Дамаск е затворено.\r\nВъпреки това правителството търси начини за репатриране на германските граждани.", "date": "2019.04.29", "title": "Роднини на джихадисти протестират в Берлин, искат репатриране"}
{"url": "https://www.actualno.com/cinema/prodavat-veshtite-na-dart-vejdyr-na-tyrg-news_744181.html", "text": "  Оригинален костюм на Дарт Вейдър от научнофантастичната сага \"Междузвездни войни\" ще бъде продаден на търг, като цената му се очаква да достигне 2 млн. долара.     Комплектът се състои от 17 части и включва популярната маска, ботушите и няколко наметала, предава bTV.   Човекът, който дава костюма, е актьорът, чийто глас стои зад известния злодей и който се явява от негово име на премиери и други събития. Костюмът е част от цял набор от декори и атрибути, свързани с филма, които ще бъдат предложени на търг на 14 май.\r\nПреди две години дроидът R2-D2, използван в оригиналния филм през 1977 г., беше продаден за над 2.7 млн. долара.  ", "date": "2019.04.29", "title": "Продават вещите на Дарт Вейдър на търг"}
{"url": "https://www.actualno.com/asia/shri-lanka-zabrani-burkite-i-pokrivalata-za-lice-sled-atentatite-news_744208.html", "text": "  Шри Ланка потвърди на публични места след серията самоубийствени нападения на католическия Великден преди осем дни, при които загинаха най-малко 250 души и бяха ранени стотици, съобщават световните информационни агенции.     Президентът Майтрипала Сирисена посочи, че е използвал закона за извънредното положение, за да наложи ограничението от днес. Всяко покривало за лице, което \"пречи на идентификацията\", ще бъде забранено, за да се гарантира националната сигурност, уточняват от канцеларията на държавния глава.\r\nНикабът и бурката, носени от мюсюлмански жени, не са изрично споменати. Този ход обаче се възприема като прицелване в облеклото.   Страната остава в извънредно положение 8 дни след ислямистките атаки, които удариха църкви и луксозни хотели. Десетки заподозрени бяха арестувани, но местните власти предупредиха, че още екстремисти са останали на свобода.  Шри Ланка има значително и вековно мюсюлманско население - от общо 21 млн. души, малко под 10% са мюсюлмани. Смята се, че само малък брой жени носят покриващия лицето никаб, известен още като бурка - було, покриващо лицето и тялото.\r\nМиналата седмица местен депутат предложи забрана жените да носят бурки, изтъквайки, че те трябва да бъдат обявени за незаконни от съображения за сигурност. Според индийски медии организацията на мюсюлманските духовници в Шри Ланка All Ceylon Jamiyyathul Ulama също е поискала жените да избягват носенето на покривала на лицето.\r\nПрез уикенда хиляди войници охраняваха улиците в Шри Ланка, защитавайки църкви и джамии. Неделните църковни служби бяха отменени в цялата страна като предпазна мярка, но вярващи в столицата Коломбо се събраха за молитва пред храма \"Св. Антоний\", който беше сериозно повреден при нападенията.    ", "date": "2019.04.29", "title": "Шри Ланка забрани бурките и покривалата за лице след атентатите"}
{"url": "https://www.actualno.com/europe/grigor-dimitrov-e-blizo-do-izhoda-i-ot-top-50-v-novata-ranglista-news_744186.html", "text": "  Най-добрият български тенисист се смъкна с шест места до 49-та позиция в обновената световна ранглиста на АТР. Миналата седмица Димитров достигна третия кръг на силния турнир в Барселона, където загуби от \"щастливия губещ“ Николас Джари, като по този начин активът на Григор вече е 985 точки и му отрежда 49-то място в ранглистата.     В топ 10 на ранглистата има малко размествания, като Стефанос Циципас губи две позиции вече е десети, след като не успя да защити точките си от достигането на финала в Барселона преди година. Хуан Мартин дел Потро и Джон Иснър отбелязват напредък с по една позиция и вече са на осмо и девето място.\r\nЛидер е Новак Джокович с 11 160 точки, близо 3 400 повече от втория Рафаел Надал, а топ 5 допълват Александър Зверев, Роджър Федерер и Доминик Тийм. ", "date": "2019.04.29", "title": "Григор Димитров е близо до изхода и от топ 50 в новата ранглиста "}
{"url": "https://www.actualno.com/society/1800-dushi-ot-cjala-bylgarija-prieti-v-pirogov-okolo-velikden-news_744179.html", "text": "  Екипите на \"Пирогов\" отчитат тежки дежурства в дните около Великден. От 26 април до този момент в Спешното отделение на университетската болница са потърсили помощ 1800 души. От тях за лечение се налага да останат 260. Пациентите без здравни осигуровки, настанени за лечение в \"Пирогов\" са 15.     Университетската болница се е погрижила не само за жители  и гости на София по време на почивните и празнични дни около Великден.\r\nЕкипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни.\r\nДоста натоварено е било и дежурството в уникалното за България детско спешно отделение, съобщиха от болницата. През него са преминали над 520 деца, на 50 от тях се е наложило да останат за лечение в \"Пирогов\".     В реанимационните структури се борят за живота на 60 пациенти.\r\nНатоварени са били хирургичните, травматологичните, неврохирургичните  спешни кабинети и клиники. В тях са постъпили сложни медицински случаи от София и страната.\r\nПрез спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти.    Двама мъже на 45 и 71 години са хоспитализирани след прекомерна употреба на алкохол.  Няма деца и младежи, които да са посрещнали Великден в \"Пирогов\" поради същата причина.", "date": "2019.04.29", "title": "1800 души от цяла България приети в \"Пирогов\" около Великден "}
{"url": "https://www.actualno.com/analysis/svetyt-harchi-za-oryjie-sjakash-e-vyv-vojna-18-trln-dolara-za-godina-news_744148.html", "text": "  Военните разходи в света през 2018 г. възлизат на 1.8 трилиона долара, което е с 2.6% повече от предходната година. Това се казва в ежегодния доклад на Международния институт за изследване на мира в Стокхолм (SIPRI), цитиран от РИА Новости.     Според изследването световните военни разходи през 2018 г. достигат най-високото си ниво от 1988 г., когато институтът започва да събира информация по този въпрос.   \"През 2018 г. световните военни разходи са със 76% по-високи, отколкото през 1998 г., когато те достигнаха най-ниското си ниво след края на Студената война\", се казва в доклада.\r\nСпоред SIPRI, военните разходи като цяло възлизат на 2.1% от световния БВП, което е средно еквивалентно на 239 долара на човек.  Тази година Русия отпада от първите пет страни с най-големи военни разходи. През 2018 г. Москва е похарчила 61.4 млрд. долара, което е с 3.5% по-малко от миналата година. Така Русия спадна на шесто място в класацията на института.\r\nПървите пет страни с най-големи военни разходи в света включват САЩ, Китай, Саудитска Арабия, Индия и Франция, които представляват 60% от световните военни разходи.\r\nЗа първи път от 2010 г. американските военни разходи нарастват с 4.6% до 649 млрд. долара.       \"Военните разходи на САЩ през 2018 г. приблизително съответстват на сумата на военните разходи на осемте страни след САЩ в класирането на SIPRI\", се казва в доклада.\r\nСпоред анализатори на института, \"ръстът на американските военни разходи се дължи на изпълнението на новата програма за оръжия на администрацията на Тръмп от 2017 г.\"\r\nДелът на Китай, който е класиран на второ място, е 14%.\r\nВ същото време най-високият процент на увеличение сред първите 15-те страни се пада на Турция - 24%.\r\nДокладът също така отбелязва, че увеличението на военните разходи се наблюдава през 2018 г. в страните от Централна и Източна Европа.      \"Разходите на Полша нараснаха с 8.9% през 2018 г. до 11.6 млрд. долара, а разходите на Украйна се увеличиха с 21% до 4,8 млрд. долара. Разходите на България, Латвия, Литва и Румъния също се увеличиха между 18-24% през 2018 г.\", се казва в документа.\r\nСпоред Петър Веземан, старши учен от SIPRI в Програмата за оръжие и военни разходи, това нарастване на разходите \"до голяма степен се дължи на нарастващото възприемане на заплахите от Русия\".\r\nМеждународният институт за изследване на мира в Стокхолм е основан през 1966 г. Той е независим мозъчен тръст, който изучава конфликти, въоръжения, контрол над въоръженията и разоръжаване.", "date": "2019.04.29", "title": "Светът харчи за оръжие, сякаш е във война: 1.8 трлн. долара за година"}
{"url": "https://www.actualno.com/europe/ungarija-i-slovakija-shte-razchitat-na-turski-potok-ako-spre-gazta-prez-ukrajna-news_744201.html", "text": "  Унгария и Словакия се готвят заедно за възможно спиране на доставките на газ през Украйна, предвид това, че Киев и Москва все още не са сключили споразумение за транзит след 1 януари 2020 г., заяви унгарският външен министър Петер Сиярто след преговори с енергийния министър на Словакия Петер Зига, пише унгарската медия Hungary Today.     На срещата, проведена в кулоарите на форума „Един пояс, един път“ в Пекин, Сиярто заяви, че Будапеща и Братислава трябва да са подготвени в случай, че от Украйна спре да идва газ.   Едно от решенията е създаване на южен коридор за доставки чрез през България и Сърбия към Унгария. Заради унгарско-словашкия интерконектор, Словакия също ще получи достъп до \"синьото гориво\", обясни Сиярто.\r\nУнгарски и словашки доставчици на газ, превозвачи и търговци ще създадат работна група през септември, за да се подготвят за такива сценарии, каза той.  Унгарският външен министър също така отбеляза, че Будапеща вече се е споразумяла с изпълнителния директор на \"Газпром\" Алексей Милер да закупи част от предвиденото за 2020 г. количество през 2019 г. и да го съхрани в унгарски съоръжения.", "date": "2019.04.29", "title": "Унгария и Словакия ще разчитат на \"Турски поток\", ако спре газта през Украйна"}
{"url": "https://www.actualno.com/europe/ruski-pasporti-za-iztochna-ukrajna-kakvo-se-krie-zad-tozi-hod-na-putin-news_744192.html", "text": "   Русия облекчава процедурата по . Украинците тълкуват тази стъпка като подготовка за руска инвазия. Путин може и да няма такива планове. Но това е ясна провокация, пише .      Ако някой все още иска да вярва, че днешното руско ръководство може да заложи на конструктивни стъпки при решаването на конфликта с Украйна, трябва да се откъсне напълно от реалността.   Три дни след президентските избори в Украйна руският президент Владимир Путин отново даде ясно да се разбере, че няма никакъв интерес от отслабване на напрежението между Москва и Киев.\r\nТочно това ни казва публикуваният от него в сряда декрет, който облекчава процедурата за придобиване на руски паспорти за гражданите на т.нар. \"народни републики\" Донецк и Луганск.   Декретът на Путин е провокация. Защото целта му е да отдели още по-отчетливо и дълготрайно областите в Източна Украйна, които де факто вече са окупирани от Русия. Това е един особен вид анексия. Официално Кремъл признава, че тези области принадлежат към Украйна, но живеещите там хора ще бъдат приобщени към Русия.\r\nТова е поредното отслабване на Минското споразумение, договорено през февруари 2015 г. с посредничеството на Германия и Франция. На практика Кремъл никога не е предприемал сериозни стъпки за неговото осъществяване.       Но е изключително важно то да се спазва поне формално, защото се противопоставя на нова ескалация на насилието. Освен това предлага една минимална рамка за хуманитарно сътрудничество в зоната на бойните действия.\r\nХората в Украйна разбират декрета на Путин като подготовка за открита намеса на руската армия в Украйна. Русия вече използва защитата на руските граждани като повод за инвазия в друга съседна страна: през 2008 г. в Грузия, след като години преди това издаваше руски паспорти на жителите на отцепилите се региони Абхазия и Южна Осетия. Възможно е в момента Кремъл да няма такива планове. Но самият факт, че тази възможност витае във въздуха, засилва напрежението в конфликтния регион. Путиновият декрет не е първата провокация на Mосква срещу бъдещия украински президент Володимир Зеленски. Малко преди балотажа, когато неговата победа беше сигурна, Кремъл въведе за Украйна. Сега страната бързо трябва да търси други доставчици за над 30% от своето потребление.\r\nНима в Кремъл се надяват, че могат да тласнат Украйна в хаос, след като властта бъде поета от един неопитен политик? Във всеки случай поведението на Москва не обещава нищо добро за близкото бъдеще. Затова е много важно предаването на властта в Киев да протече нормално. А Западът трябва да засили подкрепата си за Украйна. Особено в този критичен момент.   ", "date": "2019.04.29", "title": "Руски паспорти за Източна Украйна. Какво се крие зад този ход на Путин?"}
{"url": "https://www.actualno.com/europe/arestuvaha-chetirima-planirali-kyrvav-atentat-vyv-francija-news_744199.html", "text": "  Трима възрастни и тийнейджър са били арестувани във Франция заради планирана атака срещу силите за сигурност през следващите дни, съобщиха френски прокурори. От френското министерство на правосъдието описаха планираната атака като \"екстремно насилствена\", предава AFP.     Всички четирима са били арестувани в петък като част от разследване срещу терористичен заговор, но към момента няма повече информация за планираната атака.   \"Четиримата са били задържани заради планирането на изключително насилствена терористична атака\", заяви вътрешният министър Кристоф Кастанер.\r\nЕдин от заподозрените е непълнолетен, който е на пробация в учебно заведение, след като е бил осъден на 3 години - две, от които прекъснати заради опит да пътува до Сирия, съобщиха парижките прокурори.  Другите трима са познати на силите на реда, според източник, близък до разследването. То е започнало на 1 февруари от френските разузнавателни служби.", "date": "2019.04.29", "title": "Арестуваха четирима, планирали кървав атентат във Франция"}
{"url": "https://www.actualno.com/asenovgrad/hiljadi-bogomolci-se-vkluchiha-v-shestvieto-s-chudotvornata-ikona-na-sveta-bogorodica-v-bachkovskija-manastir-snimki-news_744205.html", "text": "  За поредна година на втория ден от Великден хиляди миряни се стекоха в Бачковския манастир. Те се включиха в традиционното шествие с чудотворната икона на Света Богородица до местността \"Клувията\".      Още в ранни зори манастирът бе пълен с богомолци от цялата страна. Те дойдоха да се помолят за здраве и благоденствие пред образа на Божията майка. Шествието с иконата потегли от манастира, като както всеки път, хората, които я носеха, се сменяха периодично. Вярва се, че който носи чудотворния образ днес, ще бъде здрав и ще сбъдне желанията си. Както и предишни години в литийното шествие беше използвано копие на реликвата, тъй като оригиналната икона е в недобро състояние и има опасност да бъде допълнително увредена.  Всяка година на втория ден от Възкресение Христово образът на Божията майка се носи на ръце от вярващите до местността \"Клувията\" над Бачково. Според преданията именно там е мястото, където чудотворното изображение било скрито и опазено през Средновековието.\r\nПрез 17 век безценната реликва е открита тук от две овчарчета. По техните думи, от мястото се излъчвала силна светлина, която ги привлякла към скалната ниша, приютила образа на Богородица. Тогава е върната в манастира, но изчезва от там и отново е намерена в местността \"Клувията\". Това се повтаря три денонощия поред.   Накрая Света Богородица се явява в съня на един от монасите, като му заръчва иконата да бъде поставена вдясно от входа на църквата. Именно там и до ден днешен чудотворният образ на Божията майка посреща хиляди богомолци.     Точното име на иконата е „Света Богородица Умиление”. Няма единодушно мнение за това, как се е появила в Бачковската обител. Според едни, тя е подарена на манастира от грузински монаси през 1311-та година.\r\nСъществува обаче и предание, че чудотворната икона е копие на легендарната икона на Света Богордица, нарисувана от Свети апостол Лука и прелетяла сама от Грузия до манастира. През годините са документирани безброй чудеса, извършени след молитва пред святия образ.", "date": "2019.04.29", "title": "Хиляди богомолци се включиха в шествието с чудотворната икона на Света Богородица в Бачковския манастир (СНИМКИ)"}
{"url": "https://www.actualno.com/society/zapochva-svetlata-sedmica-news_744147.html", "text": "  На втория ден след Великден според православната традиция започва Светлата седмица - време, в което се прославят светите апостоли и Света Богородица.     Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.\r\nСветлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус.\r\nОсем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя.     В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Тази седмица е наситена и с момински празници, сред които най-голям е честването на Светлата или Празната сряда.\r\nНа Светлата сряда от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести. Често през тази седмица стопанките повторно боядисвали яйца, които раздавали за душите на починали близки. Това е така, защото според древно поверие, раздаването на червените яйца предпазвало душите на мъртвите от превъплъщаване.\r\nНе е случайно, че за всички християни Възкресение Христово е най-великият и най-почитаният от всички християнски празници, донесъл светлината на Спасението и просветлението за всички хора по земята. Същността на този празник е в обещанието, че човеците отново ще могат да се върнат в рая, откъдето са изгонени. И Светлата седмица е първата от поредица недели, когато тази светла вест трябва да достигне до всички.    Идеята на Създателя, според християнството, не е да накара човека да страда и да живее в този болезнен и смъртен свят. Той иска хората да се радват във вечността. В дните на богослуженията почти всички текстове на писанията от Новия завет говорят за последните дни – Денят на Апокалипсиса, страданията и бедствията, които ще сполетят цялата Вселена преди второто идване на Спасителя. С Възкресението си Спасителят Христос е положил началото на Вечността и на това, когато душите се отделят от тялото, да могат спокойно да отидат, където заслужават.", "date": "2019.04.29", "title": "Започва Светлата седмица "}
{"url": "https://www.actualno.com/scene/izliza-novo-spisanie-za-tanc-v-bylgarija-news_743619.html", "text": "  На 09 май в 19:00 часа в в София ще се състои премиерата на брой 1 на новото и единствено засега . Водеща тема на първия брой на изданието е „Красотата в танца“. На нея е посветено специално есе, което предлага своеобразна история на представите за красота в танца. Отделно, дванайсет изявени съвременни български и международни хореографи и артисти, заедно с един философ, отговарят на въпроса: „Какво е красотата в танца за вас?“. Така броят  позволява да проследим какво се крие зад идеала за красотата в танца и как той се изменя във времето. Част от другите акценти в изданието са: представяне на новите и по-малко познати танцови стилове, които през последните години набират популярност на танцовата карта на София; как се развиват и какво да очакваме от различни танцови пространства в страната; рецензии за открояващи се премиери, състояли се през изминалата година по сцените; календар с предстоящи събития и много други.     „Списание за танц“ ще излиза веднъж годишно и ще предлага съвременен поглед върху изкуството на танца в различните му жанрове и върху танцовата култура в съвременния живот. В 120 пълноцветни страници то ще представя процеси, личности, събития и идеи от класическия до съвременния танц в България и по света. Ще обръща внимание  на историята на танца в страната и за първи път на български език в него ще бъдат публикувани преводи на важни теоретични текстове.\r\nУспешни примери за подобни специализирани издания има в много държави. Един от най-емблематичните сред тях е на немското списание “tanz”, чийто главен редактор Арнд Веземан също е сред авторите в брой 1 на Списание за танц и ще бъде специален гост на премиерата в София. Самостоятелно списание, посветено на танц, съществува в България за известно време през 20-те години на миналия век, появява се за кратко и през 90-те години, но подобна медия досега отсъстваше. Поради това екипът на Международен фестивал за съвременен танц и пърформанс „Антистатик” – Ива Свещарова, Вили Прагер, Стефан А. Щерев, както и театроведът Ангелина Георгиева (главен редактор), - се заемат със задачата да създадат  съвременно, атрактивно и насочено към различни читатели издание, което да ги въведе в различни идеи в богатия свят на танца и многообразието от събития.\r\nTe споделят новината за излизането на брой 1 на „Списание за танц” по повод 29 април -  рожденият ден на легендарния френски балетист и хореограф Жан-Жорж Новер, който от 1982 г. насам, по идея на ЮНЕСКО и Международния театрален институт, се отбелязва като Световен ден на танца.  Повече за Списание за танц може да научите съвсем скоро на , както и във и ", "date": "2019.04.29", "title": "Излиза ново Списание за танц в България"}
{"url": "https://www.actualno.com/chronicles/syzdadeno-e-bylgarskoto-opylchenie-news_743315.html", "text": "  Най-ярката изява на Българското националноосвободително движение по време на Руско-турската война от 1877 – 1878 г. е сформирането и действията на Българското опълчение.     Първоначалната идея за неговото организиране, структура, задачи и т.н. се разработва от генерал-майор Ростислав Фадеев в записката „Болгарское дело в турецкой войне“. Руското военно министерство, основавайки се на нея, съставя главните положения „за организирането на българската войска“ – проект за създаване на българска въоръжена сила с военно-полицейски, конвойно-етапни и помощни функции в състав от 3 бригади и 6 конни сотни. Предвижда се след Освобождението от тази въоръжена сила да бъде развито пълно опълчение. Окончателното решение за създаването на Българското опълчение е взето от руския император Александър II на 13 ноември 1876 г. по време на съвещание, в което участват великият княз Николай Николаевич и военният министър генерал Дмитрий Милютин.   На 17 април 1877 г. (по нов стил 29 април 1877 г.) главнокомандващият Действащата руска армия на Балканския полуостров велик княз Николай Николаевич издава заповед № 40 за създаването му[2]. Императорът утвърждава „Правила за създаването на Българското опълчение“. Като основна задача на опълчението е определено оказването на съдействие на руските войски главно чрез поддържане на реда в освободените български земи. Фактическото създаване на съединението започва на 31 март 1877 г.\r\nОще през есента на 1876 година в Кишинев се събират около 700 български доброволци, които са издържани там от Кишиневското българско общество със съдействието на руски славянофилски организации. Първата редовна част на Опълчението е сформирана в Кишинев под ръководството на генерал-майор Николай Столетов в средата на декември – тя се нарича Пеши конвой при главнокомандващия и наброява около 300 души, главно българи от Кишинев и Южна Бесарабия. В деня на обявяването на войната – 12 април 1877 година, опълченците участват във военен парад в Кишинев в присъствието на император Александър II. По онова време Българското опълчение наброява около 1 400 души, половината от тях българи от Украйна и Бесарабия.  В края на април същата година Опълчението е прехвърлено в Плоещ, където към него се присъединяват много доброволци от Сръбско-турската война[4]. Личният състав на опълчението се разраства след преместването на лагера край Плоещ. Формирани са 6 дружини. Броят на опълченците достига 7400 души преди началото на войната. До създаване на планираните конни сотни не се стига. По-късно са създанени още 6 дружини – в началото на войната през лятото на 1877 г.\r\nПодборът на доброволците е извършен от Комисия за приемането на доброволци, която преценява годността на кандидатите за военна служба. В редиците на опълчението са приети българи-доброволци от 14 до 65-годишна възраст. Личният състав е набран предимно от опитни бойци – участници в национално-революционното движение и Сръбско-турската война от 1876 година. Съдействие за набиране на доброволци оказва Българското централно благотворитерно общество в Румъния и Славянските благотворителни комитети в Русия. Опълченците са с права на военнослужещи от Руската армия.   ", "date": "2019.04.29", "title": "Създадено е Българското опълчение"}
{"url": "https://www.actualno.com/celebrate/sv-memnon-chudotvorec-news_744057.html", "text": "  Преподобни Мемнон още от малък се предал на постнически живот и молитва. Чрез продължителни духовни подвизи той победил телесните си страсти и дотолкова очистил себе си, че станал жилище на Светия Дух. За чистия му и свят живот Бог го дарил с чудотворна сила. Той вършел чудеса не само докато бил жив, но и след смъртта му над неговия гроб мнозина намирали изцерение от болестите си. Починал в мир през второто столетие.      © Жития на светиите, Синодално издателство, 1991 година.    ", "date": "2019.04.29", "title": "Св. Мемнон Чудотворец"}
{"url": "https://www.actualno.com/europe/pochina-syzdateljat-na-samoletite-il-76-news_744154.html", "text": "  Почина създателят на ИЛ-76, съветският и руски самолетен дизайнер Хенрих Новожилов, съобщава ТАСС, цитирайки източници от авиоиндустрията.     Новожилов е издъхнал на 93-годишна възраст. Два пъти Герой на социалистическия труд, академик Новожилов е бил генерален дизайнер на конструкторското бюро \"Илюшин\" от 1970 до 2005 г.\r\nПод негово ръководство са създадени първите реактивни военни транспортни самолети ИЛ-76, ИЛ-86 и ИЛ-96, който постави много световни рекорди.\r\nНовожилов има и дълга научна кариера. Той е доктор на техническите науки (1975 г.), професор, член-кореспондент 1979 г. и академик на Академията на науките на СССР (1984 г.).  Получавайки ордена за Заслуги за Отечеството I степен, през 2016 г., Новожилов каза, че „служих, служа и ще служа на авиацията на Русия”.", "date": "2019.04.29", "title": "Почина създателят на самолетите ИЛ-76 "}
{"url": "https://www.actualno.com/balkani/kosovskijat-prezident-othvyrli-idejata-za-razmjana-na-teritorii-sys-syrbija-news_744213.html", "text": "  Президентът на Косово Хашим Тачи отхвърли предложението за размяна на територии със Сърбия, като заяви, че той \"никога не би търгувал с териториите на Косово\", но би обмислил корекции на границата с цел нормализиране на отношенията, съобщава германската агенция DPA.     Идеята за размяна на територии беше издигната за първи път от сръбски представители миналата година. Тя беше отхвърлена от лидерите на косовските албанци като неприемлива, както и от по-голямата част от международната общност като твърде опасна.   Тачи заяви снощи пред журналисти, че има намерение да повдигне въпроса за присъединяването към Косово на регионите в Южна Сърбия, населени с албанци, съобщи ТАСС. Косовският президент направи това изказване преди отпътуването си за срещата в Берлин на представители на Западните Балкани и Европейския съюз, която започва днес.\r\n\"Не очаквам, че ще има диалог или преговори, но аз ще изразя позицията си в подкрепа на присъединяването на Прешево, Медведжа и Буяновац\", каза той. Тачи се надява, че домакините на срещата, германският канцлер Ангела Меркел и френският президент Еманюел Макрон, ще убедят Сърбия да признае независимостта на Косово.  ", "date": "2019.04.29", "title": "Косовският президент отхвърли идеята за размяна на територии със Сърбия"}
{"url": "https://www.actualno.com/society/prognoza-za-vremeto-29-april-ponedelnik-news_744122.html", "text": "  Днес, 29 април, облачността ще е по-често значителна, предимно висока. Ще бъде тихо, с минимални температури между 6° и 11°.     Около и следобед ще се развива и купеста, и купесто-дъждовна облачност, на места ще превали. По-голяма вероятност за гръмотевични бури има в Източна България и Стара планина. Ще се появи слаб, в планинските райони - до умерен вятър от юг-югозапад. Максималните температури ще са между 20° и 25°. Атмосферното налягане е по-ниско от средното за месеца и още ще се понижи. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).\r\nНад Черноморието облачността ще е разкъсана. Само на изолирани места след обяд ще превали. Ще духа слаб юг-югоизточен вятър. Максимални температури - между 16° и 19°. Температурата на морската вода е 13-14°. Вълнението на морето ще е 1-2 бала.\r\nНад планините ще е предимно облачно, с временни разкъсвания и намаления на облачността. В следобедните часове ще има превалявания, на повече места в Стара планина, където ще има и гръмотевична дейност. Ще духа до умерен южен, по най-високите върхове – югозападен вятър. Максимална температура на 1200 метра – около 15°, на 2000 метра – около 7°.  Във вторник от запад на изток ще превали, на места с гръмотевици; по-интензивни ще са явленията в Централна Северна България. Със запад-северозападен вятър температурите ще започнат да се понижават, но в югоизточните райони, където вятърът ще се запази от юг-югозапад ще останат високи. През следващите два дни облачността ще е променлива, ще има и краткотрайни валежи, но на малко места и предимно слаби. Вятърът в страната ще е от запад-северозапад, предимно умерен, в сряда в Дунавската равнина и временно силен, повече западен. Преобладаващите минимални температури ще са между 5° и 10°, максималните – между 20° и 25°, с градус-два по-ниски в четвъртък.", "date": "2019.04.29", "title": "Прогноза за времето - 29 април (понеделник)"}
{"url": "https://www.actualno.com/business/danychnite-proverjavat-400-dushi-bez-dohodi-kupuvali-luksozni-stoki-news_744222.html", "text": "  400 души са на прицела на данъчните заради сериозни харчове, без да отчитат доходи, съобщава bTV.     Инспекторите на НАП ще проверяват притежателите на луксозни стоки на стойност над 30 000 лв., които въобще не фигурират като получатели на доходи в системите им, и съответно не са плащали никакви данъци през 2018 г   Данъчните разполагат с информацията за продажбите на стоките от търговците - за тях е издадена гаранция или фактура.\r\n„В тези проверки често се оказва, че приятели и любовници са в основата на обясненията. Проверките не вменяват априорна вина, не приемат, че някой е разбойник до доказване на противното. Но в момента има една видима диспропорция – нула лева доход и относително висок разход, който трябва да бъде обяснен”, коментира говорителят на НАП Росен Бъчваров.  ", "date": "2019.04.29", "title": "Данъчните проверяват 400 души без доходи, купували луксозни стоки"}
{"url": "https://www.actualno.com/society/pochti-100-dushi-postradaha-v-katastrofi-prez-pochivnite-dni-news_744217.html", "text": "  Около 100 пострадали при 68 катастрофи, 2-ма загинали и 6 души с опасност за живота. Това е хрониката на автомобилните инциденти през почивните дни. Тя беше разкрита пред медиите главен инспектор Илия Георгиев от \"Пътна полиция\" във връзка с пътната обстановка и безопасното пътуване в последните от празничните дни.     Той призова всички граждани да спазват ограниченията и правилата за движение, като поясни, че в по-късните часове през деня се очаква засилен трафик на входно-изходните артерии на големите градове и магистралите.\r\nГеоргиев изрази надежда обстановката по граничните пунктове да бъде спокойна. Той припомни, че от 14 до 20 часа е валидна забраната за движение на товарни автомобили над 12 тона по магистралите и главни пътища.   \"В първият от почивните дни имаме двама водачи санкционирани по отношение на тази забрана\", отбеляза инспекторът и допълни, че има и 10 случаи на нарушение на забраната за движение в аварийната лента.  \"Глобата за това нарушение е отнемане на книжката за срок от 3 месеца и налагане на парична санкция от 1000 лв.\", уточни ръководителят от Пътна полиция.\r\nГеоргиев обясни, че към момента обстановката е спокойна, като служителите на реда са ангажирани да следят всичко. \"Обръща се внимание на употребата на алкохол и наркотици, както и на правоспособността на водачите и превишената скорост\", посочи инспекторът.\r\nТой допълни, че обобщаване на данните ще бъде направено след приключване на празничните дни.    ", "date": "2019.04.29", "title": "Почти 100 души пострадаха в катастрофи през почивните дни"}
{"url": "https://www.actualno.com/europe/oshte-ot-syshtoto-socialistite-pecheljat-izborite-v-ispanija-news_744158.html", "text": "  Управляващите социалисти печелят . Партията на Педро Санчес спечели третия вот в страната за 4 години, но и ще трябва да управлява в коалиция, съобщава BBC.     Партията на премиера Педро Санчес получава 29% от гласовете и ще се нуждае от помощта на левите \"Подемос\" и регионалните партии, или дясноцентристите, за да сформира правителство.\r\nЗа първи път след края на военния режим приключи през 70-те години, крайнодясна партия ще влезе в парламента. Това е Vox, която се противопоставя на мултикултурализма, феминизма и неограничената миграция.\r\nНародната партия претърпя тежък крах на доверието, спечелвайки едва 66 места в 350-местния парламент, в сравнение със 137 на предишния парламентарен вот. Това е най-слабото изборно представяне в историята на консервативната партия. Тя управляваше Испания, докато не беше изхвърлена от властта през май 2018 г. при вот на недоверие.  В речта си след победата Санчес каза, че големите предизвикателства пред партията са да се бори с неравенството, да напредне в съвместното съществуване и да спре корупцията.\r\n\"Бъдещето спечели, а миналото загуби\", каза лидерът на социалистите в реч пред празнуващите си привърженици. По време на мандата си той повиши минималната работна заплата, назначи кабинет, в който преобладават жени, и обеща да въведе закони, криминализиращи като изнасилване сексуалния акт, ако не е по взаимно съгласие.   Социалистите спечелиха 123 места, а техният бивш коалиционен партньор \"Подемос\" спечели 42 места. Резултатът е личен успех за министър-председателя, който увеличи дела на партията си от 23% от гласовете през 2016 г.    Но на лявата коалиция все още не ѝ достигат 11 места до необходимите 176 за мнозинство в 350-местния парламент. Санчес би могъл да компенсира разликата с помощта на по-малките регионални партии като баските националисти, но вероятно ще се нуждае и от помощта на каталунски партии, борещи се за независимост, които оттеглиха подкрепата си за правителството миналия месец, предизвиквайки предсрочния вот.\r\nОще снощи \"Подемос\" заяви готовност да се коалира със социалистите.\r\nЛявоцентистите от ERC бяха големият победител в Каталуния, печелейки 15 места в парламента. Техният лидер Ориол Жункерас, който е в ареста, тъй като е съден за ролята си в обявяването на независимост през октомври 2017 г., благодари за милионите гласове, получени от неговата партия.", "date": "2019.04.29", "title": "Още от същото: Социалистите печелят изборите в Испания"}
{"url": "https://www.actualno.com/curious/zabaven-analiz-na-vsjaka-zodija-news_743523.html", "text": "         Девиз: „Там, където всички набиват спирачка, аз давам газ!\r\nЛюбимо хоби: Първо действаме, после задаваме въпроси.  Настолна книга: „Моите мъдри мисли и фрази в 60 тома”.\r\nПодходяща работа: Сексопатолог.     Девиз: \"Храбрият винаги е първи, а умният - втори!\"\r\nЛюбимо хоби: Беседа за обеда\r\nНастолна книга: „За истински гурмани”\r\nПодходяща работа: Инквизитор.    Девиз: „ Който владее информацията, той владее информацията!”\r\nЛюбимо хоби: Извършване на необмислени постъпки\r\nНастолна книга: „Как да говорим с камъни”.\r\nПодходяща работа: Продавач на въздух Девиз: „Търпението ми няма граници!”\r\nЛюбимо хоби: Да поплаче на нечие рамо.\r\nНастолна книга: „Изкуството да бъдеш мъченик.”\r\nПодходяща работа: Оператор на телефон на доверието Девиз: „Всичко ще бъде наред, тоест, така, както аз искам!”\r\nЛюбимо хоби: Да командва и инструктира\r\nНастолна книга: „Как да стана звезда за 10 минути”\r\nПодходяща работа: Шеф на началниците Девиз: „Щастието – това е, когато всичко е под твой контрол!”\r\nЛюбимо хоби: Да се суети и да се безпокои\r\nНастолна книга: „Как правилно да си облека ризата. 1001 начина”\r\nПодходяща работа: Санитарен инспектор. Девиз: „Дълго запрягам, но пък после бързо тичам!”\r\nЛюбимо хоби: Да виси пред огледалото\r\nНастолна книга: „Как да заприличам на Мона Лиза”\r\nПодходяща работа: Природозащитник    Девиз: „За всяка усмивка е нужна сериозна причина!”\r\nЛюбимо хоби: Фин, психологически тормоз\r\nНастолна книга: „1001 плана за превземане на света”\r\nПодходяща работа: Екстрасен.    Девиз: „Не съм отзивчив, очарователен съм!”\r\nЛюбимо хоби: дървената философия\r\nНастолна книга: „Как се става философ за пет минути”\r\nПодходяща работа: Ловец на пирати в Карибско море.    Девиз: „Обигран, като скъп коняк.”\r\nЛюбимо хоби: Да играе централната роля\r\nНастолна книга: „Как да стана властелин на Вселената”\r\nПодходяща работа: Финансов съветник на Уорън Бъфет.    Девиз: „Бъдещето зависи от мен!”\r\nЛюбимо хоби: Да блесне – винаги и навсякъде\r\nНастолна книга: „Как да отгледаш таралеж в домашни условия и да спасиш света”\r\nПодходяща работа: Инженер конструктор на машина на времето    Девиз: „За моето съчувствие се плаща скъпо!”\r\nЛюбимо хоби: Да брои гаргите\r\nНастолна книга: „Как да се сприятелиш с марсианци\"\r\nПодходяща работа: Професионален ревльо", "date": "2019.04.29", "title": "Забавен анализ на всяка зодия   "}
{"url": "https://www.actualno.com/asia/turcija-njama-da-se-predade-pred-ikonomicheskija-terorizym-zareche-se-erdogan-news_744227.html", "text": "  Турция няма да се огъне под икономическия тероризъм, заяви президентът на страната Реджеп Таийп Ердоган, визирайки чуждестранните атаки срещу турската икономика, предава Анадолската агенция.     „Атаките срещу нашата икономика през последните месеци са същите като тези с ракети, бомби и куршуми на нашите граници“, заяви турският лидер в Анкара.   „Но ние няма да се предадем пред въоръжения и дипломатическия тероризъм, ние също така не капитулирахме и няма да капитулираме пред икономическия тероризъм“, добави той.\r\nЕрдоган подчерта, че каквото и да говорят определени финансови институции за Турция, \"това не е от значение\". \"Най-важното е това, което искаме, какво правим и къде искаме да стигнем, като страна и нация\", каза президентът.  ", "date": "2019.04.29", "title": "Турция няма да се предаде пред икономическия тероризъм, зарече се Ердоган"}
{"url": "https://www.actualno.com/curious/dneven-horoskop-za-30-april-news_744062.html", "text": "        През този ден пред вас може да изникне сериозен въпрос за решаване. Бъдете благосклонни към себе си и  не търсете най-сложното решение. Това е ден, в който да не се задържате на едно място. Движението ще пречисти мислите ви и ще ви помогне да стигнете до някои блестящи идеи.   През този ден не се натоварвайте излишно с ненужни задачи. Още по обяд може да усетите, че бремето е непосилно за вас.     Това е ден, който да прекарате в пълно бездействие. Вашето хоби е една от онези дейности, които ще ви доставят утеха и наслада. Това е ден, в който да не си правите излишни илюзии. Рискувате да попаднете в плен на недостижими мечти и после да се разочаровате. Това е ден, в който съществува риск да се измъчвате напразно за неща, за които нямате никаква вина. Спестете си подобни преживявания.   Това е ден, в който трябва да се пазите от прекалено много размишления и анализи. Рискувате да загубите себе си в тях. Това е ден, в който ще може да се докажете в ролята ви на верен приятел. Потърсете най-добрите съвети, родени от вашия опит. Това е ден, който рискувате да пропилеете заради дреболии. Оставете малките неща и се посветете на преследването на големите цели. Това е ден, в който вашите творчески идеи ще ви помогнат да се извисите над останалите. Запомнете добре стъпките, които са ви довели до тук, вероятно ще са ви от полза и в бъдеще. Това е ден, в който ще бъдете обзети от желание да се докажете пред останалите. Все пак не преследвайте първото място на всяка цена. Това е ден, в който повечето неща ще ви се струват странни. Не се втурвайте да анализирате защо. Просто изчакайте денят да отмине с минималното ви участие в събитията.", "date": "2019.04.29", "title": "Дневен хороскоп за 30 април"}
{"url": "https://www.actualno.com/business/v-bylgarija-rabotim-za-naj-nisko-zaplashtane-na-chas-v-celija-es-news_744230.html", "text": "  Най- почасово заплащане за своя труд в рамките на целия ЕС получаваме в България, сочи последното проучване на Евростат.     Данните показват, че средно получаваме по 3,5 евро на час за своята работа, а непосредствено преди нас са румънците, които работят за 4,2 евро.   През 2011 г. най-високи почасови разходи за труд са отчетени в Белгия, където местните жители се потят заради 39,3 евро на час, Дания - 38,6 евро на час, Франция - 34,2 евро на час, Люксембург - 33,7 евро на час, Холандия - 31,1 евро на час и Германия - 30,1 евро на час.\r\nОсвен в България и Румъния , най-ниско е заплащането в  Литва (5,5 евро за час) и Латвия (5,9 евро).  Според публикуваните в НСИ разчети за 2010 г., усреднените разходи на работодателя за труд за един отработен час са 7 лева за наетите лица в обществения сектор и 5,13 лева - в частния сектор.\r\nОт икономическите дейности най-добре са заплатени хората, работещи в производството и разпределението на топлинна и електрическа енергия. Те получават по 18 лева на час.   Работещите в добивната промишленост получават по 16 лева на час, служителите във финансовия и застрахователен сектор - по 13 лева на час, а работещите в транспорта и съобщенията - по 8 лева на час, показват данните на НСИ.    Статистиката сочи, че най-ниско у нас са заплатени служителите в административния и спомагателен сектор - по 2,72 лева на час.\r\nРаботещите в получават по 6,50 лева на час, в държавното управление - по 7,86 лева на час, а в областта на културата, спорта и развлеченията - по 4,89 на час.", "date": "2019.04.29", "title": "В България работим за най-ниско заплащане на час в целия ЕС"}
{"url": "https://www.actualno.com/cosmos/vselenata-e-po-mlada-otkolkoto-si-mislim-razshirjava-se-mnogo-po-byrzo-news_744142.html", "text": "  Нови астрономически изследвания показват, че Вселената е по-млада, отколкото се смяташе досега и се разширява много по-бързо.     Новите данни сочат, че познатата вселена е приблизително на 12.5-13 милиарда земни години, което е с около един милиард години по-малко, отколкото се смяташе от космолозите.   Данните, събрани от космическия телескоп Хъбъл на НАСА, преразглеждането на оценки за възрастта и разширяването от астронома Адам Рийс, носител на Нобелова награда, доведоха до моментно блокиране на стандартния модел на физиката, тъй като учените по света обмислят последиците от новата информация.\r\nНашата по-бърза и по-млада вселена се датира чрез използването на математическо изчисление, известно като \"Константата на Хъбъл\" - число, дефинирано в началото на 20-ти век, но сега - благодарение на Рийс и неговото ново изследване – се твърди, че то е с около 9% по-голямо.  Новото число пряко влияе върху способността на човечеството да отгатне възрастта на познатата вселена - интегрално изчисление на физиката.\r\nТъй като и Рейс, и поддръжниците на по-ранната версия на \"Константата на Хъбъл\" твърдят, че техните изчисления са правилните, мнозина призовават за ново определяне на измерванията.\r\n\"Все по-често изглежда, че ще ни трябва нещо ново, за да обясним това\", отбелязва Рийс, астроном от \"Джон Хопкинс\", който спечели Нобеловата награда за физика за 2011 година.       Други учени, включително и астрофизикът на НАСА и нобеловият лауреат Джон Матър, предлагат две възможности за космическата главоблъсканица: \"Първо, правим грешки, които все още не можем да намерим. Две, природата има нещо, което още не можем да намерим\".\r\nПонастоящем повечето астрономи са объркани, предполагайки, че и Рейс, и по-ранният модел могат да са прави - в едно и също време - особено като \"никой не може да намери нищо грешно\" в нито едно от измерванията, според астрофизика от университета в Чикаго Уенди Фридман, цитиран от KWTX.com.\r\nНамирането на начин за съгласуване на двете различни измервания изисква създаването на нов начин да се говори за \"Константата на Хъбъл\", за физиката и космологията, според учените.\r\n\"Трябва да добавите нещо във вселената, за което не знаем\", отбелязва астрофизикът от института за наука \"Карнеги\" Крис Бърнс. \"Това винаги те кара да се чувстваш неловко\", добавя той.\r\nДали тъмната материя, тъмната енергия или друга все още неоткрита елементарна сила се появяват, за да обяснят как два резултата могат да бъдат верни по едно и също време, астрофизиците все още не знаят. Не е ясно дали ще трябва да направят промени в общата теория на относителността на Айнщайн.      ", "date": "2019.04.29", "title": "Вселената е по-млада, отколкото си мислим, разширява се много по-бързо"}
{"url": "https://www.actualno.com/society/arestuvaha-7-dushi-sled-pijanski-skandal-s-romi-v-kuklen-news_744172.html", "text": "  Седем души са задържаните след нападение в частен имот в Куклен, съобщи БНР.     Там е избухнал скандал заради забележка за силна музика, отправена към компания от пияни роми. Вследствие на това те нахлули в имота на семейство от Пловдив.\r\nПристигналият екип на полицията е бил нападнат от агресивните пияни мъже. С камъни те са счупили предното и задното стъкло на патрулката.\r\nПо думите на кмета Мария Белчева нощта в Куклен в преминала спокойно. Цяла нощ полицейското присъствие в града е било засилено.  Тя отбелязва, че на улицата живеят както роми, така и българи, като винаги са живели в разбирателство и се надява това да остане така.\r\n\"Всички граждани, независимо от етноса си, трябва да спазват законите\", подчерта кметът. Тя уточни, че няма сериозно пострадали при инцидента.\r\nПо информация на bTV засиленото полицейско присъствие в Куклен остава.    ", "date": "2019.04.29", "title": "Арестуваха 7 души след пиянски скандал с роми в Куклен"}
{"url": "https://www.actualno.com/europe/bylgarskite-romi-v-germanija-tyrseshti-rabota-ili-jivot-na-pomoshti-news_744171.html", "text": "   Един български ром в Германия, който работи за по-добър живот, не взема социални помощи, плаща си данъците. Като него има и други - въпреки това предубежденията срещу ромите остават. На темата се спира германския Handelsblatt, цитиран от .      Смятани са за \"мръсните деца\" на Европа. Където се заселят, там се ширят боклуци и мръсотия, жилищата им са порутени, в тях лазят плъхове. Мнозина живеят от и вземат , които не съществуват. Атанас Муров отблизо познава тези предубеждения, защото самият той е ром, четем в обширна публикация по темата на германския вестник Handelsblatt.\r\nИзданието проследява историята на 53-годишния Атанас Муров от Шумен, който живее със семейството си в печално известния квартал на Дуисбург - \"Хохфелд\". Като своя баща и дядо, Муров се издържа като свири на цигулка по сватби, в ресторанти и понякога, дори и да го е срам от това, на улицата. Съпругата му Ромни работи като чистачка на 9-часов работен ден в луксозен хотел в Дюселдорф. Семейството от години . Защо тогава в Германия се ширят толкова много предразсъдъци срещу ромите от България и Румъния, пита Handelsblatt.\r\nС присъединяването на двете страни към ЕС и свободното движение на хора, информациите за социален туризъм и организирана престъпност в Германия зачестиха. Миналата година кметът на Дуисбург Зьорен Линк заяви: \"Имаме около 19 000 души от България и Румъния в Дуисбург, синти и рома. През 2012 г. броят им беше само 6000 души. Хората се притесняват заради планините от боклук, шума и плъховете\". Ромите от векове са приклещени в капана на негативните клишета и митове, посочва още изданието. И днес те се сблъскват с \"подчертано безразличие\" или \"явно отхвърляне\", според проучване на Федералната агенция за борба срещу дискриминацията.  Много роми, сред които и семейството на Атанас Муров, работят усилено за по-добър живот в Германия. Според последните данни на Федералната агенция по заетостта, българите и румънците, много от които са роми, са с относително висока заетост - 63%, което е над средното спрямо останалите граждани на ЕС. Въпреки че тази група извършва предимно нискоквалифициран труд, според Центъра за работа в Дуисбург едва 30% от тях са безработни. За злоупотреби със социални помощи се говори само в \"изолирани случаи\". Муров споделя пред изданието, че не познава никого, който да е забогатял за сметка на държавата, но затова пък познава много други, които живеят в мизерия и порутени къщи. Според Йоахим Краус от Центъра за изследване на антисемитизма в Техническия университет Берлин, \"хората не са виновни за развалините, в които живеят, нито за плъховете. Те са съществували и преди. Просто сега са видими, защото някой живее там\", твърди Краус, цитиран от германския вестник.    Според Краус, състоянието на къщите дори се е подобрило, защото \"хората са поправяли по-големите щети, за да не живеят съвсем в мръсотия\". Погрешно е да се твърди, че имигрантите от Югоизточна Европа са причинили тези проблеми, смята той. И критикува интеграционната политика. Според него, заради липсата на \"устойчиви структури\", мнозина са оставени да се справят сами и стават жертви на престъпни мрежи.   Марио Тержич от общинския център за интеграция в Дуисбург смята, че състоянието на хората, натъпкани в една стая и плащащи по 15 евро на нощ, е симптом на по-дълбок проблем. Според него, вината трябва да се търси в някои недобросъвестни собственици, за които отдаването под наем на рушащи се жилища се е превърнало от доходоносен бизнес в истинска индустрия. Общината се бори с проблема, като изкупува рушащите се имоти и в същото време се опитва да убеди собствениците да продават. Градът разполага и с \"работна група\", която работи по \"стратегия за нулева толерантност\" срещу \"престъпните машинации\".\r\nВъпреки това проблемът с наемателите остава неразрешен. Те обикновено се преместват  при съседи или роднини, където продължават да живеят в мизерия. Ако бяхме информирали първите новодошли по-добре за правата им, \"незаконните структури\" нямаше да са толкова много, отчита Краус. Обратно в Шумен Атанас Муров показва на екипа от Handelsblatt мястото, където е израснал: \"Ето тук съм живял. От тук произлиза и най-добрата ромска музика в България\". Като момче мечтата му била да пълни големите концертни зали, подобно на известния български композитор Панчо Владигеров, който също е живял в Шумен. Муров искал да учи музика в консерваторията в Пловдив, \"но там не искаха роми\", признава той с горчивина пред изданието.   Много от къщите в неговия квартал са необитаеми. \"Сега момчетата живеят в \"Хохфелд\", обяснява Муров, а от каменна стълба една жена се провиква жена: \"Здравейте! Бог да благослови Ангела Меркел. \" Нейните деца отдавна са се преместили в страната на германския канцлер.   Има различни инициативи, финансирани от чужбина, които се борят срещу основната причина за бедността: липсата на образование, посочва изданието. Децата от ромските семейства трябва да имат по-добър достъп до училища и детски градини. Серги Каракашев, лидер на ромската организация \"Искра\", също агитира за това в кварталите.\r\n\"Но честно, дори и да сте добре квалифицирани, като роми, няма да получите прилична работа тук\", казва Каракашев. Има адвокати, бизнесмени, лекари сред ромите, но те предпочитат да пазят своя произход в тайна. Освен това расизмът се е увеличил, особено след като политици като вицепремиерът на България Красимир Каракачанов отново , отбелязва германското издание.\r\nСветлана Маркова, заместник-кмет и комисар по социалната политика и здравеопазването в Шумен, смята, че не съществува дискриминация. Който желае, може да си намери работа тук. Ромите, които се преместили в Германия, искали социални помощи вместо работа, за да си купуват коли и мобилни телефони с парите, изтъква Маркова, цитирана от Handelsblatt.\r\nКаракашев не е съгласен. За някои работни места ромите получават само по 3 лева на час, което се равнява на около 1,50 евро. Дори един автобусен билет струва 2 лева, така че не е изненадващо, че хората напускат страната.\r\nМуров иска скоро да се върне за постоянно в България. Купил е къща на входа на стария си квартал, която ремонтира от години. С оранжерия и красива гледка към града. Животът в Дуисбург е забързан и \"мултикултурен\", казва той.", "date": "2019.04.29", "title": "Българските роми в Германия: търсещи работа или живот на помощи"}
{"url": "https://www.actualno.com/balkani/vuchich-zashto-ne-pokaniha-i-borisov-na-sreshtata-za-kosovo-v-berlin-news_744152.html", "text": "  Сръбският президент Александър Вучи заяви, че на днешната среща в Берлин няма да бъде лесно за сръбската делегация, защото още в самото начало има \"доста странни неща\" - самият формат на срещата и изборът на нейните участници.     Срещата в Берлин е организирана от германския канцлер Ангела Меркел и френския президент Еманюел Макрон. В нея ще участват освен Александър Вучич още и президентът на Косово Хашим Тачи, словашкият премиер Мариян Шарец, албанският премиер Еди Рама, председателя на Съвета на министрите на Босна и Херцеговина Денис Звиздич.   \"Нямам нищо против Шарец, дори напротив, но защо не поканиха Бойко Борисов, или пък Виктор Орбан, или пък Андрей Пленкович, или пък Виорика Данчила\", каза Вучич в интервю за Телевизия Pink.\r\n\"Всички ще кажат, че Косово е независимо, затова са поканени – да кажат колко безотговорно би било да се разговаря за това, което Сърбия би могла да получи\", заяви държавният глава. \"Затова говорих за разграничение (демаркация), за да получим нещо... Сега знам, че няма да можем да се преборим за тази идея\", обясни Вучич.  \"Срещата в Берлин бе свикана, защото Меркел и Макрон осъзнаха, че нещата отиват в грешна посока...На нея очаквам само натиск...Най-важното нещо е да успеем поне да гарантираме запазването на стабилността. Това ще бъде голям успех\", каза още Вучич.\r\nСпоред него \"компромисното решение, което той е предлагал, но не е било прието, нито от гражданите на Сърбия, нито от международната общност, нито от властите в Прищина, защото всички са искали да се запази проблемът, но не и да бъде решен\".   \"Аз водя рискова политика, за мен самия, и за моята партия, но тя бе най-добрата за Сърбия и нейните граждани\", каза още Вучич.    Германското правителство очаква от срещата на Западните Балкани размяна на мнения, но не изключва и възможността за конкретни резултати. \"Тази среща преди всичко е диалог за участниците. Дали на базата на преговорите няма да се стигне до решение, което ще бъде приемливо за всички страни, не може да се каже предварително”, заяви Урики Демер, говорител на германското правителство.\r\n\"За германския канцлер и френския президент стабилността и благоприятното развитие на ситуацията в региона са от голямо значение”, добави Демер.", "date": "2019.04.29", "title": "Вучич: Защо не поканиха и Борисов на срещата за Косово в Берлин?"}
{"url": "https://www.actualno.com/society/spirat-kamionite-nad-12-tona-po-magistralite-v-poslednija-pochiven-den-news_744164.html", "text": "  В последният почивен ден за Великден, от 14 ч. до 20 ч. се спира движението на камионите над 12 тона по автомагистралите и най-натоваренитe пътища, съобщават от АПИ.     Агенция \"Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване.\r\nОрганичението за движението на камиони над 12 тона ще има по следните участъци:\r\n- Автомагистралите;  - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;\r\n- път I-1 - от Благоевград до ГКПП \"Кулата\";\r\n- път I-4 п. в. \"Коритна\" - Велико Търново - Шумен;    - път I-5 Русе - Велико Търново;\r\n- път I-8 ГКПП \"Калотина\" - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.   Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари.\r\nЗа улеснение на трафика и повишаване безопасността на движение когато много хора ще пътуват към столицата, в участъците с ремонт на АМ \"Хемус\" и \"Тракия\" ще има две ленти за София и една за Бургас или Варна.   Целта е по-лесно предвижване в пиковите дни и часове.\r\nЗа да се избегне отсечката в ремонт над река Елшишка при 89-ти км на АМ \"Тракия\" шофьорите могат да ползват и следните алтернативни маршрути:\r\n- пътен възел \"Церово\" на АМ \"Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - път II-37 /Пазарджик/ - пътен възел \"Пазарджик\" на АМ \"Тракия\";\r\n- пътен възел \"Церово\" на АМ \"Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - пътен възел \"Цалапица\" на АМ \"Тракия\";\r\n- пътен възел \"Калугерово\" - път III-803 /Динката - Драгор/ - път II-37 - пътен възел \"Пазарджик\" на АМ \"Тракия\".   На магистрала \"Хемус\" на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел \"Витиня\".\r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел \"Витиня\" на АМ \"Хемус\" движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи.\r\nВ отсечките с ремонт шофьорите е необходимо да предвидят повече време за пътуване или да използват алтернативни маршрути.\r\nАлтернативен маршрут на АМ \"Тракия\" в посока Бургас е Подбалканският път I-6, а на АМ \"Хемус\" в посока Монтана и Видин - проходът \"Петрохан\" и Искърското дефиле.\r\nЗа улеснение на трафика през Владая на 29 април ще има две ленти за влизащите в София по път I-1 (Е-79). Алтернативен маршрут на първокласния път през Владая е АМ \"Люлин\".", "date": "2019.04.29", "title": "Спират камионите над 12 тона по магистралите в последния почивен ден"}
{"url": "https://www.actualno.com/society/novinite-naj-vajnoto-za-denja-29-april-news_744293.html", "text": "  В празничния ден представя дневния новинарски бюлетин.      Най-ниското почасово заплащане за своя труд в рамките на целия ЕС получаваме в България, сочи последното проучване на Евростат. Данните показват, че средно получаваме по 3,5 евро на час за своята работа, а непосредствено преди нас са румънците, които работят за 4,2 евро.През 2011 г. най-високи почасови разходи за труд са отчетени в Белгия, където местните жители се потят заради 39,3 евро на час, Дания - 38,6 евро на час, Франция - 34,2 евро на час, Люксембург - 33,7 евро на час, Холандия - 31,1 евро на час и Германия - 30,1 евро на час.   Същественото за журналистическата дейност е събирането, анализирането, интерпретирането и разпространяването чрез средствата за масова информация на актуална и обществено значима информация. Всяка журналистическа дейност е проява на свободата на словото в правовата държава – това се казва в становище на Комисията за защита на личните данни (КЗЛД) относно публикуването на общодостъпна информация с клиентска база на фирма „Артекс“. В началото този месец „Булгартрансгаз“ ЕАД съобщи, че е избрала арабско-италианския „Консорциум „Аркад“, който да изгради над 474 километра трасе до българо-сръбската граница. Офертата на консорциума при срок на изпълнение от 250 календарни дни е на стойност близо 1,3 млрд. евро без ДДС, а при срок от 615 дни цената е малко над 1,1 млрд. евро. Началната точка на газопровода е в землището на с. Златина, община Провадия и стига до точката на пресичане на българо-сръбската граница, което разстояние е около 474,732 км.     Британското правителство планира да промени цената на обучение в британски университети за граждани на ЕС след Brexit, съобщи в. „Файненшъл таймс“. Тереза Мей иска да повиши цената на образованието за тях и да направи тарифите подобни на това, което плащат студентите от трети страни. Критиците на тази инициатива твърдят, че това ще подкопае конкурентоспособността на Обединеното кралство. От Районна прокуратура -Пловдив съобщиха, че петима ще бъдат задържани днес за срок от 72 часа с постановление на прокурор заради нападението над семейство в Куклен. Припомняме, че първоначално седем души бяха арестувани за нападението над семейство и полицейски екипи в Куклен. Пияна група роми нападна с камъни полицейски патрул, дошъл след сигнал за силна музика и нарушаване на обществения ред. Преди да атакуват полицаите, задържаните нахлули в дома на семейство с малки деца. Причината за агресията им била забележка за силна музика. Свидетели на случващото се съседи подали сигнал на тел. 112.    Един български ром в Германия, който работи за по-добър живот, не взема социални помощи, плаща си данъците. Като него има и други - въпреки това предубежденията срещу ромите остават. На темата се спира германския Handelsblatt, цитиран от Deutsche Welle. Смятани са за \"мръсните деца\" на Европа. Където се заселят, там се ширят боклуци и мръсотия, жилищата им са порутени, в тях лазят плъхове. Мнозина живеят от социални помощи и вземат добавки за деца, които не съществуват. Атанас Муров отблизо познава тези предубеждения, защото самият той е ром, четем в обширна публикация по темата на германския вестник Handelsblatt. Депутатът от Обединени патриоти и част от ръководството на АТАКА Павел Шопов даде ултиматум на силовият вицепремиер ВМРО Красимир Каракачанов да се справи с циганската престъпност или ще бъде сменен. \"Атака сме първите, които се борим циганската престъпност. Години наред бяхме в опозиция, а сега сме във властта. Имаме силов премиер от \"Обединени патриоти\" - Красимир Каракачанов. Очакваме от него да се справя с важните за обществото проблеми. Ако той не може да се справи, ще предложим друг\", каза Павел Шопов.\r\nР Още през май ще знаем дали правителството има шанс да изкара мандата си, като при всяко положение се намираме в края на една политическа епоха” отбеляза пред bTV социологът Андрей Райчев. „Тези евроизбори ще изиграят ролята на предсрочни избори, като ще премерят политическата ситуация”, подчерта той. Според него \"Апартаментгейт\" и останалите скандали са довели ГЕРБ до непозната до този момент ситуация – партията на Бойко Борисов да не е в настъпление, а в отбрана.", "date": "2019.04.29", "title": "Новините: Най-важното за деня, 29 април"}
{"url": "https://www.actualno.com/europe/vyrdjil-van-dajk-e-igrach-na-sezona-v-anglija-news_744159.html", "text": "  Централният защитник на Ливърпул Върджил ван Дайк бе определен за най-добър играч на сезона във от Асоциацията на професионалните футболисти. Това се счита за най-престижната индивидуална награда в Англия, тъй като победителят се определя от своите колеги в първенството.     Холандският национал прави изключителен сезон за „червените“, като е играл във всички 35 мача на тима в лигата и е помогнал за постигането на 19 сухи мрежи в тях. Според мнозина Ван Дайк е с основна заслуга за невероятния сезон, който прави Ливърпул, като тимът има 91 точки два кръга преди края и е в яростна битка с Манчестър Сити за титлата.\r\n„ Трудно ми е да опиша какво изпитвам с думи. Това е най-голямата награда, която може да получи един футболист, защото се определя от играчите, срещу които се изправяш всяка седмица. Изключително горд съм да я получа“, коментира бранителят.\r\nТой победи съотборника си Садио Мане, офанзивните футболисти на Манчестър Сити Рахийм Стърлинг, Бернардо Силва и Серхио Агуеро, и звездата на Челси Еден Азар за наградата. Стърлинг все пак не си тръгна от церемонията в Лондон с празни ръце, след като получи наградата за най-добър млад играч във Висшата лига.  При жените нападателката на Арсенал Вивиан Миедема бе определена за номер 1, след като отбеляза 22 гола през сезона, за да донесе първа титла на лондончани от 2012-та година насам, а призът за най-добра сред младите бе спечелен от нападателката на Манчестър Сити Джорджа Стануей.", "date": "2019.04.29", "title": "Върджил ван Дайк е играч на сезона в Англия "}
{"url": "https://www.actualno.com/asia/cheshki-futbolen-nacional-zagina-v-katastrofa-v-turcija-news_744177.html", "text": "  Чешкият футболен национал Йозеф Шурал загина в автомобилна катастрофа в Турция, потвърди неговият клуб Айтемиз Аланияспор. Минибусът, превозващ играчите на елитния турски тим, се е ударил при прибирането си от гостуването на Кайзериспор, завършило при равенство 1:1. В резултат на катастрофата седем от футболистите на Аланияспор са пострадали, като Шурал е починал от раните си в болницата.     Седемте футболисти са решили да си наемат ВИП минибус, вместо да се приберат с клубния автобус от Кайзери, но наетият автомобил е катастрофирал на около пет километра преди Алания. Шофьорът на ВИП минибуса е задържан, докато тече разследването на катастрофата.\r\nПрезидентът на Аланияспор Хасан Чавушоглу заяви, че шофьорът на минибуса е заспал в движение, което е причинило инцидента. \"Според информацията, която получиха от шефа на полицията, в минибуса е имало двама шофьори, но и двамата са заспали“, каза Чавушоглу пред местните медии.\r\n28-годишният нападател Йозеф Шурал е бивш капитан на най-големия гранд в Чехия Спарта Прага, като има и 20 мача и един гол за националния отбор на родината си. Той е преминал в Аланияспор от Спарта в началото на тази година. Останалите шест футболисти, които са пострадали в катастрофата, са в стабилно състояние и без опасност за живота.   ", "date": "2019.04.29", "title": "Чешки футболен национал загина в катастрофа в Турция "}
{"url": "https://www.actualno.com/politics/rajchev-borisov-si-vze-partijata-ot-cvetanov-no-sme-v-kraja-na-edna-politicheska-epoha-news_744240.html", "text": "  Още през май ще знаем дали правителството има шанс да изкара мандата си, като при всяко положение се намираме в края на една политическа епоха” отбеляза пред bTV социологът Андрей Райчев.     „Тези евроизбори ще изиграят ролята на , като ще премерят политическата ситуация”, подчерта той. Според него \" \" и останалите скандали са довели ГЕРБ до непозната до този момент ситуация – партията на Бойко Борисов да не е в настъпление, а в отбрана.   „Постарому започнаха да сочат другите, това показва много голяма слабост”, посочи Райчев. ГЕРБ може най-накрая да запишат пълен управленски мандат само при категорична победа на евровота.\r\n\"Виждам активно участие на Бойко Борисов в \"Апартаментгейт\" и силно желание да се задълбочи, а не да се спре. Чрез този скандал, той си възстанови партията, като си я взе от Цветан Цветанов.\"  По думите му от скандала с апартаментите на властта ГЕРБ е загубила няколко процента и може би първото място, но рейтингът на Цветанов се е сринал драматично - повече от този на .\r\nСпоред анализа на Райчев Бойко Борисов е бил роб и на собствения си календар, в който вижда бъдещето си като президент.   \"Той разглеждаше президентството като свое бъдеще, е няма го вече и това донякъде го освобождава, той може да прави много видове маневри\", уточни Райчев.    \"Вторият освободен човек поради една трагична случайност (катастрофата с , в която почина 6-месечно бебе) се казва Ахмед Доган. До момента , защото много му трябваха добри отношения с властта, понеже той водеше борба на живот и смърт с Местан и с Турция, които заплашваха партията му.\r\nТрябваше му ресурс и много близки отношения с властта. Той вече е по-свободен човек, не е задължително да е добре с властта\", коментира социологът.\r\nВ същото време той вижда в левицата сериозно развитие: Той посочи още, че в евролистата на БСП и са двата най-силни елемента.   ", "date": "2019.04.29", "title": "Райчев: Борисов си взе партията от Цветанов, но сме в края на една политическа епоха"}
{"url": "https://www.actualno.com/society/borisov-pravim-pyrva-kopka-na-interkonektora-s-gyrcija-okolo-20-maj-video-news_744291.html", "text": "  България ще направи първа копка на интерконектора с Гърция около 20 май. Това заяви премиерът Бойко Борисов след проведен енергиен форум в София.     „Около 20 май ще направим първа копка и ще започне строежа на интерконектора с Гърция“, заяви Борисов. Българският министър-председател проведе среща с председателя на Института за енергийни изследвания във Вашингтон и на Американския енергиен алианс Том Пайл, на която темата е била обсъждана.     „Ние и в момента можем да вкарваме втечнен газ през стария газопровод през Солун. Правили сме репетиции, подменихме компресорите с американски, реверсивни, много добри. По тази теми вече сме много напред“, заяви Борисов след разговорите.\r\nПремиерът припомни, че темата за енергийната сигурност е много важна за нас, защото е пряко свързана с националната сигурност.\r\n„Газовият хъб „Балкан“ и нашата мрежа, която разширяваме и транзитът през България е много добре изчислен и свързан с третия енергиен пакет.    Целта на днешната среща и на разговорите по LNG е диверсификацията вътре на производството в страната и ако има по-евтин газ, от сегашния, нашата икономика и потребители да получават най-евтиния газ“, подчерта още Борисов.", "date": "2019.04.29", "title": "Борисов: Правим първа копка на интерконектора с Гърция около 20 май (ВИДЕО)"}
