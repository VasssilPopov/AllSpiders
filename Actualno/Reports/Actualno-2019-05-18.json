{"url": "https://www.actualno.com/football/bajern-munhen-zavouva-sedma-poredna-titla-v-germanija-news_750226.html", "text": "Байерн Мюнхен отново е шампион на Германия за седми пореден път! Баварците защитиха титлата си в Бундеслигата, след като спечелиха последния 34-ти кръг от първенството. \"Червените\" се справиха повече от категорично с тима на Айнтрахт Франкфурт, побеждавайки с красноречивото 5:1. Така Байерн завърши сезона с актив от 78 точки - две повече от прекия им конкурент за титлата Борусия Дортмунд, който също постигна победа днес срещу Мьонхенгладбах. Байерн Мюнхен отново е шампион на Германия за седми пореден път! Баварците защитиха титлата си в Бундеслигата, след като спечелиха последния 34-ти кръг от първенството. \"Червените\" се справиха повече от категорично с тима на Айнтрахт Франкфурт, побеждавайки с красноречивото 5:1.Мачът бе изигран на \"Алианц Арена\", а домакините бяха зарадвани с гол още в първите минути на двубоя. Кингсли Коман откри резултата, а в следващите минути Байерн продължи да създава опасни положения, но без желания резултат.През втората част Айнтрахт започна ударно, изравнявайки резултата чрез влезлия като резерва Себастиен Алер. Това обаче единствено раздразни баварската машина, която отвърна с четири безответни попадения. Първо Алаба се разписа, а след това Ренато Санчес осигури крайния успех на своя отбор.Двубоят обаче далеч не бе приключил, а шанс за изява получиха и двете легенди на Байерн Франк Рибери и Ариен Робен. Двамата изиграха последния си мач за тима от Мюнхен и успяха да се разпишат за последно пред публиката на \"Алианц Арена\", оформяйки крайното 5:1.Байерн Мюнхен отново е шампион на Германия за седми пореден път! Баварците защитиха титлата си в Бундеслигата, след като спечелиха последния 34-ти кръг от първенството. \"Червените\" се справиха повече от категорично с тима на Айнтрахт Франкфурт, побеждавайки с красноречивото 5:1. Мачът между Байерн и Айнтрахт бе изигран на \"Алианц Арена\", а домакините бяха зарадвани с гол още в първите минути на двубоя. Кингсли Коман откри резултата, а в следващите минути Байерн продължи да създава опасни положения, но без желания резултат. Изследване: Мъжете мислят за футбол повече, отколкото за секс Почти 65% от мъжете признават, че мислят за футбол повече, отколкото за секс, разкрива ново проучване, за което информира Sun. По-ранн... Прочети повече През втората част Айнтрахт започна ударно, изравнявайки резултата чрез влезлия като резерва Себастиен Алер. Това обаче единствено раздразни баварската машина, която отвърна с четири безответни попадения. Първо Алаба се разписа, а след това Ренато Санчес осигури крайния успех на своя отбор. Двубоят обаче далеч не бе приключил, а шанс за изява получиха и двете легенди на Байерн Франк Рибери и Ариен Робен. Двамата изиграха последния си мач за тима от Мюнхен и успяха да се разпишат за последно пред публиката на \"Алианц Арена\", оформяйки крайното 5:1.", "date": "2019.05.18", "title": "Байерн Мюнхен завоюва седма поредна титла в Германия"}
{"url": "https://www.actualno.com/asia/stranite-ot-persijskija-zaliv-sa-se-syglasili-da-predislocirat-vojskite-si-news_750172.html", "text": "Сподели Сподели Сподели    Саудитска Арабия и арабските страни са приели искане за предислоциране на силите си в Персийския залив, предадоха саудитските медии в събота. Вестникът Ashraq al-Awsat, цитирайки източници от Персийския залив, каза, че предислокацията на войските ще се проведе въз основа на двустранни споразумения между Вашингтон и държавите от Персийския залив. Великобритания предупреди за нов сериозен конфликт в Персийския залив Британският външен министър Джереми Хънт направи официално предупреждение за опасностите от конфликта, избухнал \"случайно\" в Персийския... Прочети повече Вестникът не назова кои държави от Персийския залив има предвид, но заяви, че предислоцирането идва в отговор на „съвместни действия“ срещу Иран и „възпиране“ на Техеран от всеки опит за ескалиране на ситуацията в региона, отбелязва още агенция \"Фокус\". Междувременно арабски дипломатически източници заявиха, че се водят контакти за провеждането на ограничена арабска среща на върха на планираната ислямска среща на върха, която ще се проведе в Мекка по-късно този месец. Нито Саудитска Арабия, нито Съветът за сътрудничество в Персийския залив (ССПЗ) коментираха твърденията на всекидневника.", "date": "2019.05.18", "title": "Страните от Персийския залив са се съгласили да предислоцират войските си"}
{"url": "https://www.actualno.com/education/ministyr-vylchev-v-njakoi-injenerni-napravlenija-nedostigyt-e-dramatichen-news_750173.html", "text": "Насърчаваме приема в инженерните науки, педагогическите, природо-математическите, аграрните, където имаме недостиг. В някои инженерни професионални направления този недостиг е драматичен. Това заяви пред журналисти министърът на образованието Красимир Вълчев, предаде кореспондентът на Actualno.com. По думите му с инструментите, с които държавата разполага, прави всичко възможно да увеличи броя на студентите в тези направления, давайки допълнителен прием, допълнително финансиране на висшите училища, втори допълнителни стипендии. За догодина е планирано там, където има най-голям разрив между търсенето от пазара на труда и обучението, да се регламентира безплатно образование и още повече стимули, посочи Вълчев. Костадинов: Вълчев обеща да спре обучителния курс, който изкривява историята ни Лидерът на Движение \"Възраждане\" Костадин Костадинов обяви, че е доволен от проведена среща с образователния министър Красимир Вълчев. ... Прочети повече „Може би ще започнем с няколко професионални направления, за които и в момента сме освободили изцяло приема - математика, химически и физически науки, енергетика, религия. Впрочем, в 2017 г., в началото на мандата на това правителство, направихме приоритетни и хуманитарните направления религия, история, филология и философия. Намалява приемът като брой учащи, но и като процент от завършилите“, обобщи министърът. Днес той посети родопското село Момчиловци, което празнува 180 години просветно дело. „Тук може да видим историята на българското просвещение, на българското образование. Българските духовници са посели българската азбука тук преди 180 години. Впоследствие училището се е утвърдило като важен образователен и духовен център, в който учителите дават на децата знания, възпитават ги в дух на патриотизъм, създават им възможност за пълноценен и щастлив живот“, каза Вълчев. За Държавните зрелостни изпити, които предстоят, министърът заяви, че е създадена достатъчно добра организация, за да няма преписване. Разделянето на матурите на модули също е отчетено като положителна съществена крачка, силно ограничаваща възможността за преписване. „Що се отнася до сигурността, да чукна на дърво, през последните години сме нямали проблеми, но никога няма абсолютни гаранции. Надявам се да няма проблем и с качеството на изпитните материали“, подчерта той. Министър Вълчев съобщи, че Министерският съвет преди две седмици е одобрил 20 млн. лв., с които ще бъдат закупени над 100 училищни автобуси. С предимство ще се сменят тези, които са на най-много километри и най-амортизирани, рисковите за возене на ученици. МОН разчита учителите да не допускат отпадането на деца от клас Разчитаме на учителите да възпитават децата ни и да не допускат отпадането им от системата на образованието. Това каза министърът на об... Прочети повече По отношение на стратегията за възпитанието в училище Красимир Вълчев заяви, че това няма да е поредният документ, а е с цел да се проведе разговор за възпитателната функция на училището. Този разговор, по думите му, е най-добре да се проведе на ниво училищна общност. „Едно проучване на \"Алфа Рисърч\" в началото на годината показа, че мнозинството от родителите очакват училището да възпитава по-добре“, посочи той. Министърът похвали образователната система в Смолянска област. „Тук имаме добро взаимодействие между учители и родители, между училище и семейство. Има отношение към образованието. Духът на образованието и възпитателната функция е добра“, коментира той. Вълчев изрази съжаление, че училището днес е в неравна конкуренция с много други фактори на средата, които то трябва да компенсира като телевизия, кино, интернет, видеоигри. „Аз се изненадах колко са пълни с насилие част от тях. Ние имаме нужда да усилим възпитателната функция на училището“, обобщи Красимир Вълчев. Той подчерта, че със стратегията се отправя сигнал към системата, че всички работят по този пакет от възпитателни ценности, дава ѝ се и увереност. „Проведохме две обсъждания досега и като цяло тя среща подкрепа. Готови сме да я обсъждаме колкото е необходимо“, добави образователният министър.", "date": "2019.05.18", "title": "Министър Вълчев: В някои инженерни направления недостигът е драматичен"}
{"url": "https://www.actualno.com/ruse/kulturni-dejci-shte-pokajat-nosht-v-muzeja-v-ruse-news_750165.html", "text": "На 18 май 2019 г. за 16-ти път ще се проведе традиционната „Нощ в музея“, която ще се погрижи за културните потребности на русенци и гости на крайдунавския град. Желаещите ще наблюдават: исторически разходки, атракции, игри, презентации, изложба, прожекция на филми, музикални изпълнения на открито и закрито. Домакини на събитията ще бъдат: Историческият музей, Лапидариумът, крепостта Сексагинта приста и Доходното здание. Входът за събитията е свободен. ПРОГРАМА 17 – 18 ч. : „Да се облечем в история“ - посетителите влизат в образа на римски легионери с помощта на характерното за Римската империя военно облекло; Лапидариум, зад Историческия музей. По същото време : Игри, разказани от баба – кашонобол и строеж на кули. 17 – 18 ч. : „Рибарските общности по река Дунав“ – обсъждане на местни стратегии по проект „Мемофиш“. Организатор: „Паралел“ – Силистра в Екомузей с аквариум. 17.30 – 19.30 ч. : „Търсачи на съкровища“ - Образователна игра, в която деца търсят експонати в музейни експозиции с помощта на предварително изготвени карти. Децата описват и датират намерените артефакти, правят предположения за техният произход и предназначение в Исторически музей. 17.30 – 18 ч. : Представяне на сборника „Живи наследства“ – Регионален център за нематериално културно наследство към ЮНЕСКО в зала „Княз Александър I“ на музея. 18 – 20 ч. : „Герданът на Калиопа“ - уъркшоп за изработване на бижута с ръководители етнографи от Регионален исторически музей – Русе; Лапидариум, зад Историческия музей. 18 - 19 ч. : „Лицата на Европа“ – представяне на най-новата изложба на Огнян Балканджиев, с подкрепата на информационен център EUROPE DIRECT Русе в Екомузей с аквариум. 18 – 20 ч. : Изложбата „Река в преход“ в „Дом Канети“, бул. „Славянски“ 12 18.30 – 19 ч. : „Рибарските общности по Дунав“ I – прожекция на 10 филма по проект „Мемофиш – памет и бъдеще. Разкази за Дунавската цивилизация“ на Българо-румънска търговско промишлена палата – Русе в зала „Княз Александър I“ на музея. 18.30 – 19 ч. : Презентации на специалисти от РИМ – Русе: Румяна Йорданова – „Какъв е домът в Праисторията ?“; Д-р Димитър Чернаков – „Лира през каменно-медната епоха (V хил. пр. Хр.) - мит или реалност“; Ренета Рошкева – „Защо жените в историята ?“ и Стефана Йорова – „Има ли съвременни разкази за самодиви ?“ 19 – 19.30 ч. : „Свободата тук и сега“ – Откриване на фотографска изложба с авторски текстове на 30 български интелектуалци и общественици, автори от кръга на списание L`Europeo. Проект на Лиляна Караджова и Димитър Стоянович в зала „Русе“ на музея. Успели русенци споделят опит при неформални срещи с младежи Клуб „Мечтание“ и „Градоред“ канят русенци на първа среща от цикъл прояви „Вечери за наивници“, коя... Прочети повече 19 ч. : Джаз уикенд с Теодосий Спасов и Биг Бенд Русе“, диригент Димчо Рубчев в Доходно здание, Голяма зала. Билети: каса на Доходно здание 19 – 23 ч. : Danube Sunset Sessions - Solis Occasum 2019 в Римска крепост „Сексагинта Приста“ 20 – 21 ч. : „Музикални етюди“ с ученици от китарните класове на НУИ „Проф. В Стоянов“ – Русе в зала „Княз Александър I“ на музея. 21.30 – 23 ч. „Улица Джаз“ – спектакъл на Работилница за театър „Мармалад“ в зала „Княз Александър I“ на музея. 22.30 – 23.30 ч. : „Рибарските общности по Дунава“, част II – прожекция на 10 филма по проект „Мемофиш – памет и бъдеще. Разкази за Дунавската цивилизация“ на Българо-румънска търговско-промишлена палата в зала „Княз Александър I“ на музея.", "date": "2019.05.18", "title": "Културни дейци ще покажат \"Нощ в музея\" в Русе"}
{"url": "https://www.actualno.com/europe/boris-djonsyn-e-absoluten-lider-v-borbata-za-premierskija-post-vyv-velikobritanija-news_750153.html", "text": "Бившият външен министър на Обединеното кралство Борис Джонсън е основният претендент за поста британски премиер след евентуалната оставката на сегашния ръководител на правителството Тереза Мей, пише британският вестник The Times, цитиран от TACC. Вестникът публикува резултатите от проучване сред членовете на управляващата британска Консервативна партия, проведено от социологическата служба YouGov. Тереза Мей е все по-близо до оставката Британският премиер Тереза Мей е все по-близо до напускане на премиерския пост във Великобритания. В началото на следващия месец Мей ще... Прочети повече Според данните от изследването бившият външен министър е подкрепен от 39% от участниците в изследването. Доминик Рааб, бивш министър за Brexit, е на второ място по популярност с голяма разлика от Джонсън. Според проучването симпатиите на консерваторите също ще бъдат на страната на Джонсън в съотношение от 59% до 41%. На трето място са министърът на околната среда, храните и земеделието Майкъл Гоув и вътрешният министър Саджид Джавид, с подкрепата на 9% от анкетираните, отбелязва още агенция \"Фокус\". Бившият шеф на британското външно министерство и бивш кмет на Лондон Борис Джонсън заяви в четвъртък, че възнамерява да участва в борбата за поста на лидер на Британската консервативна партия, а оттам и за премиер на страната, когато Тереза Мей напусне тези длъжности. Сегашният британски премиер каза по-рано, че ще подаде оставка веднага след като парламентът приеме проекта за споразумение с ЕС за Brexit, но не посочи какъв ще бъде бъдещият ѝ план, ако сделката не премине през парламента. Греъм Брейди, ръководител на Комитета на Консервативната партия „1922 г.“, обединяващ обикновени парламентаристи от Тори, заяви в писмено изявление, че датите за напускане на ръководителя на британското правителство и за избор на нов лидер на Консервативната партия ще бъдат определени в началото на юни след парламентарния вот по проекта за споразумение за Brexit.", "date": "2019.05.18", "title": "Борис Джонсън е абсолютен лидер в борбата за премиерския пост във Великобритания"}
{"url": "https://www.actualno.com/politics/borisov-vse-poveche-uspeli-mladi-znaeshti-i-mojeshti-hora-se-vryshtat-ot-chujbina-news_750158.html", "text": "Все повече успели, млади, знаещи и можещи хора започват да се връщат от чужбина. Това стана ясно от думите на министър-председателя Бойко Борисов пред журналисти в Стара Загора, предаде агенция „Фокус“. „Огромни високотехнологични заводи се правят в Кърджали, плюс социални центрове за работниците. В Русе пък се строят най-високо технологичните продукти, които отиват 100% за Германия – например най-скъпите камери на „Мерцедес“ се произвеждат в Русе, включително и лазерни лъчи на фаровете“, каза още Борисов. Той посочи, че пет подобни завода има и в Шумен. „И аз мога да се обзаложа, че шаситата на BMW ще се правят в Шумен“, коментира Борисов. Той заяви, че всички заводи вече идват в България и тук се правят високотехнологични компоненти и най-скъпите системи. БСП с нова жалба срещу Борисов, искат да се оттегли от предизборния щаб БСП отново внесе сигнал в ЦИК срещу българския премиер, съобщава news.bg. \"Внасяме сигнал във връзка с несъвместимост на функциите на Б... Прочети повече „Нашите работници са висококвалифицирани, дисциплинирани. Заводите в Русе работят с 20% по-голям капацитет, отколкото в Чехия. Немците действително казват, че българите са уникални като работници. В същото време все повече успели, млади, знаещи и можещи хора започват да се връщат от чужбина. Защото заплатата на директора на един завод, да не го казвам кой е, е от 15 000 евро нагоре. А средният висококвалифициран персонал получава по 5-6 хил. евро. А 1300 лв. плюс ваучери за храна взимат останалите работници там“, обясни премиерът Борисов и подчерта, че тези, които работят качествено, ще взимат и по-високи заплати. От опозицията вече усещат, че ще загубят и тези избори и стават злобни и жлъчни, коментира Борисов и посочи, че в последните години се инвестира все повече в инфраструктура и резултатите са видими. „Опозицията за това вече се усеща, че ще загуби и тези избори. И стават толкова злобни, жлъчни – гледахте дебата. Те нямат какво да покажат“, коментира премиерът. „Искаме нещо да им намерим дефект, но те нищо не са строили, нищо не са правили“, каза още той. „Следващата седмица ще открием нов германски автомобилен завод в Пазарджик. Плюс околовръстното, пътят Пловдив – Асеновград. Искам да видя дали за сезона ще успеят да стане пътят до Слънчев бряг, за да няма тапи изобщо. В Бургас световно първенство по лека атлетика ще се провежда – и там искам да видя как вървят нещата следващата седмица“, заяви Борисов. Той посочи, че в момента в България се правят огромни строежи. „И те затова беснеят – яд ги е, защото виждат, че и доходите се вдигат, и инвестициите са големи. Виждате, президентът, като има нещо хубаво, вика: „Това хубаво, онова хубаво“. А иначе лошото само за правителството. Разбира ме ги, и те водят своята политическа стратегия“, коментира Борисов. НСИ: Българите са с най-ниска продължителност на живота в Европа България, заедно с Латвия (74.9 години), е сред страните с най-ниска средна продължителност на живота на населението в Европейския съюз... Прочети повече Снимка: Правителствена пресслужба Той се спря и на темата за външната политика на страната. „Онзи ден и „Гардиън“, и руските медии излязоха с коментар за мен. Но и двете внимателно казват, че добре се оправям. Трудно ми е, но балансът засега го има. Успяхме да водим балансирана политика и с Русия, и със САЩ. Аз се съпротивих Черно море да стане зона на конфликти, защото това е най-опасното. Важно е, че успяхме и с Турция да се разберем и сега да имаме 0% миграционен натиск, когато в Европа се сцепват. За чужди оръжия на територията на България аз не съм чул“, поясни Борисов. Министър-председателят заяви, че в сряда ще дойде Алексис Ципрас, за да стартира строежа на интерконектора Гърция – България. „Искаме отвсякъде да можем да получаваме газ, за да може България да е независима“, каза още лидерът на ГЕРБ.", "date": "2019.05.18", "title": "Борисов: Все повече успели, млади, знаещи и можещи хора се връщат от чужбина"}
{"url": "https://www.actualno.com/curious/dneven-horoskop-za-19-maj-news_749992.html", "text": "Тази неделя не се раздавайте напразни обещания, а внимателно се вгледайте от какво имат нужда близките ви и се постарайте да им го осигурите. Вечерта обърнете повече внимание на децата си, а не ги оставяйте цяла вечер сами пред телевизора. Телец Днешният ден е най-подходящ да се изправите очи в очи с чувствата си и да си изясните защо сте в това емоционално състояние. Не си спестявайте истината. Близнаци Тази неделя може да си позволите повече егоизъм, отколкото е здравословно. Може да си „клатите“ краката в офиса и да се отпуснете, да си тръгнете по-рано и да се почерпите питие вечерта. Рак Тази неделя ще се наложи да направите компромис и дори да пожертвате нещо заради свой близък човек. Особено ако е направил много за вас – не го пренебрегвайте. Лъв Всеки миг, който минава покрай вас е неповторим. Тази неделя се постарайте да не пропуснете нито един, защото всеки ще е изпълнен с щастливи възможности. Съдбата ще ви се усмихва много лекичко, така че от вас зависи да забележите тази красива и изпълнена с благосклонност усмивка. Дева Тази неделя следвайте установените традиции и път. Не се опитвайте да прокарвате нови тунели, защото има голяма вероятност да попаднете на голяма и непреодолима скала. Ще имате и по-добри дни, в които да експериментирате с нови подходи. Везни Тази неделя не си пъхайте носа там, където не ви е работа. Ако ви поискат съвет, по-добре се извинете с това, че не сте запознати със ситуацията. Рискувате да се намесите в нещо, за което по-късно ще съжалявате, че сте били въвлечени. Скорпион Днешните събития ще ви дадат много увереност и самочувствие. Поради тази причина ще съумеете да свършите много работа и да повишите авторитета си. Вечерта заслужавате нещо по-специално като преживяване. Стрелец И най-близките ви са хора, които имат нужда от лично пространство и свобода на действие. Отпуснете поне малко единия край и ги оставете да подишат спокойно. Козирог ЛЮБОВЕН хороскоп за 13 - 17 май Овен През тази седмица е от съществено значение да се възползвате от всяка възможност в любовта. Миналото, което ви е разочаровало, ще... Прочети повече Тази неделя някои ваши подозрения ще се потвърдят. В момента, в който това се случи предприемете съответните действия без никакво колебание и без да чакате излишни доказателства. Водолей Тази неделя отворете съзнанието си за нови идеи. Редът и традициите са хубаво нещо и дават основа, но светът се променя и успяват тези, които могат да се адаптират към промените. Риби Тази неделя ще е напълно нормално да се чувствате разсеяни и лишени от всякаква рационална мисъл. Изберете си нещо рутинно за изпълнение, тъй като по-важните и отговорни задачи няма да са по силите ви.", "date": "2019.05.18", "title": "Дневен хороскоп за 19 май"}
{"url": "https://www.actualno.com/asia/iznenadvasht-obrat-na-parlamentarnite-izbori-v-avstralija-news_750205.html", "text": "Австралийският премиер Скот Морисон благодари на избирателите за преизбирането на консервативната му Либерално-национална коалиция при шокиращия обрат на парламентарните избори в страната, съобщава BBC, цитирана от БГНЕС. Пред поддръжници той заяви, че „винаги е вярвал в чудеса“, малко след като частичните резултати от преброяването на бюлетините показаха, че партията му е на път да спечели мнозинство в парламента. Лидерът на опозиционната Лейбъристка партия Бил Шортън от своя страна обяви, че ще напусне поста, след като призна изборната си загуба. Първоначалните екзит пол проучвания малко след края на вота показаха, че лейбъристите имат шанс да спечелят – за пръв път от шест години. В Австралия пратили наркотици на погрешен адрес Възрастна двойка в Австралия е била изненадана, че се оказва получател на незаконна доставка на наркотици след като приема погрешно дос... Прочети повече Окончателните резултати ще станат ясни едва след няколко часа, но при 70-процента от преброените бюлетини, води Либерално-национална коалиция и печели 74 депутатски места при необходими 76 мандата за мнозинство, а Лейбъристите изостават с едва 65 депутатски мандата. Припомняме, че австралийците гласуваха за всички 151 места в Камарата на представителите и за половината от 76-те места в Сената. Около 16,5 милиона имаха право на глас като над 4 милиона души са се използвали възможността за предварително гласуване в четвъртък. В Австралия гласуването е задължително.", "date": "2019.05.18", "title": "Изненадващ обрат на парламентарните избори в Австралия"}
{"url": "https://www.actualno.com/starazagora/otpuskat-polovin-milion-leva-za-izkupuvane-na-ulici-v-rajona-na-agrobiohim-kraj-stara-zagora-news_750188.html", "text": "500 хиляди лева ще отпусне Министерски съвет за изкупуването на 83 декара улична мрежа на територията на бившия химически завод “Агробиохим”. Това стана ясно днес по време на посещението на премиера Бойко Борисов в Стара Загора. „Улиците тук са частни след разпадането на предприятието. Това затруднява инвеститорите, които работят, а това са над 80 фирми“, обясни кметът Живко Тодоров. Корнелия Нинова: Борисов си купува спокойствие за близо 6 млрд. лeва \"Борисов е изхарчил еднолично за две години 5.9 млрд лева. С над 190 решения извън официално приетия бюджет на страната, с вашите пари... Прочети повече По време на срещата с премиера и част от хората, работещи във фирмите на територията на бившия азотно-торов завод (АТЗ), Тодоров подчерта, че свободните площи в района са 1500 декара. Заради частната собственост на пътищата, бизнесът е изнудван с такси за комуникации и за използване на инфраструктурата на предприятието и не са инвестирали в производство „На следващото заседание на общинския съвет ще бъде гласувано това придобиване, за да може да стартираме подобряване на инфраструктурата, ВиК мрежата, електричеството“, разясни още кметът Тодоров и допълни, че дългосрочната цел на ръководството на община Стара Загора е да се разшири регулацията на града, което не само ще донесе допълнителни средства в общинския бюджет, а и повече възможности пред инвеститорите. „Парадоксално е да бъде приватизирано едно такова предприятие, а улиците му да останат частна собственост. Бизнесът има нужда от терени. Немислимо е в центъра на България да има толкова свободно пространство, което да не бъде използвано. При положение че в нашата страна има все повече заводи, производство и то високотехнологично, което има необходимост от разширяване“, каза премиерът Бойко Борисов. Той допълни, че в България фирмите, които създават продукти с висока добавена стойност, се увеличават. Според него интересът към страната расте заради съвестните и добри работници и мениджъри. “Колкото повече предприятия има, толкова по-добри ще бъдат и заплатите, и условията“, каза още премиерът. Обиколка на терена и на новострояща се производствена сграда обиколи територията на бившия АТЗ заедно с кмета Живко Тодоров, заместниците му Йордан Николов и инж. Янчо Калоянов, народните представители Емил Христов, Маноил Манев и Радостин Танев, общински съветници, изпълнителния директор на Индустриална зона „Загоре“ Радослав Танев и представители на фирми, които осъществяват дейност на територията на бившето предприятие.", "date": "2019.05.18", "title": "Отпускат половин милион лева за изкупуване на улици в района на \"Агробиохим\" край Стара Загора"}
{"url": "https://www.actualno.com/asia/sirija-obvini-izrael-v-nanasjane-na-vyzdushni-udari-kraj-damask-news_750199.html", "text": "Сирия обвини израелските военновъздушни сили, че са нанесли въздушни удари в близост до столицата Дамаск, предаде израелското издание Jerusalem Post, цитирано от агенция \"Фокус\". Сирийските държавни медии съобщиха, че противовъздушната отбрана на страната е прихванала много израелски ракети. „Противовъздушната отбрана засече цели, идващи от посока Кинейтра и ги прихвана“, заяви сирийски военен представител пред държавната агенция SANA. ЕС удължи санкциите срещу Сирия до 2020 г., боевете при Идлиб продължават Съветът на Европейския съюз удължи рестриктивните мерки срещу сирийския режим до 1 юни 2020 г., се казва в съобщение на Съвета. Като п... Прочети повече Сирийската държавна телевизия показа снимки от предполагаемите експлозии в резултат на въздушните удари. По данни на сирийски опозиционни източници въздушните удари са поразили цели на сирийската армия, южно от Дамаск. Други местни медии съобщиха, че ударите са поразили ирански военни складове. Няма официални коментари за въздушните удари от страна на Израел. Припомняме, че Тел Авив често изразява своите притеснения относно иранското присъствие в Сирия и контрабандата на въоръжения за радикалната групировка „Хизбулла“, осъществявана от Техеран през сирийска територия. В стремежа си да предотврати снабдяването на „Хизбулла“ с иранско въоръжение, Израел постоянно нанася въздушни удари срещу цели на иранските съюзници в Сирия. През януари израелският премиер Бенямин Нетаняху заяви, че Тел Авив ще провежда политика на ограничаване на иранското присъствие в Сирия.", "date": "2019.05.18", "title": "Сирия обвини Израел в нанасяне на въздушни удари край Дамаск"}
{"url": "https://www.actualno.com/crime/pusnaha-pod-parichna-garancija-futbolnija-fen-naranil-84-godishen-myj-news_750215.html", "text": "Пуснаха под парична гаранция футболния фен, който преди дни изпрати 84-годишен мъж в болница, предаде Нова телевизия. Пловдивчанинът беше задържан в сряда, когато се игра финалът за Купата на България. 38-годишният Манол Лулов блъснал възрастния човек заради направена забележка, а след удара пострадалият се оказа със счупване. Поискаха \"Задържане под стража\" за телефонните измамници, заловени в Румъния Специализираната прокуратура внесе в Специализирания наказателен съд искане за налагане на мярка за неотклонение \"Задържане под стража\"... Прочети повече В съдебната зала младият мъж заяви, че не е посегнал умишлено и съжалява за случилото се. Въпреки поискната най-тежка мярка за неотклонение \"Задържане под стража\", съдът прецени, че няма опасност Улов да се укрие и да извърши други престъпление. Той излиза от ареста срещу гаранция от 4000 лева.", "date": "2019.05.18", "title": "Пуснаха под парична гаранция футболния фен, наранил 84-годишен мъж"}
{"url": "https://www.actualno.com/europe/kiev-tvyrdi-che-moskva-iska-svikvane-na-syveta-za-sigurnost-zaradi-zakona-za-ukrainskija-ezik-news_750210.html", "text": "Русия иска да свика заседание на Съвета за сигурност на ООН във връзка с приемането от Върховната рада на Украйна на Закона за гарантиране използването на украинския език като държавен език. Това съобщи председателят на Постоянното представителство на Украйна към ООН Олег Николенко, пише украинското издание \"Страна\". \"Днес стана известно, че делегацията на Руската федерация се е обърнала към председателя на Съвета за сигурност на ООН с искане за свикване на заседание във връзка с приемането от страна на Върховната рада на Украйна на Закона за гарантиране използването на украинския език като държавен език\", отбелязва Николенко. Украйна няма да признае руските паспорти в сепаратистките територии Украйна зави, че няма да признае руските паспорти на украинските граждани в окупираните територии, сравнявайки ги с нацистки документи.... Прочети повече Той подчертава, че използването на украинския език в Украйна по никакъв начин не застрашава международния мир и сигурност, чието поддържане е задача на Съвета за сигурност на ООН, поради което \"няма смисъл да коментираме това по същество абсурдно отношение, което изненада не само Украйна\". \"Този закон е нашият вътрешен въпрос, който Кремъл се опитва да политизира\", посочва Николенко. Той разглежда тези действия на Русия като опит за маргинализиране на ключовата глобална платформа в политиката за сигурност, „за да я превърне в някакъв вечерен спектакъл в стила на пропаганден канал на руската телевизия”. \"Решението за датата и часа на заседанието трябва да бъде одобрено от ръководителя. През май това е Индонезия,\" добави Николенко. Украинското издание, цитирано от агенция \"Фокус\", припомня, че на 25 април Върховната рада прие на второ четене Закона за използването на украинския език в Украйна. Парламентаристите обсъждаха изменения в документа на пленарни заседания в продължение на почти два месеца - от 28 февруари. На 15 май президентът на Украйна Петро Порошенко подписа Закона за езика, отбелязвайки изключителния му баланс. Както се съобщава от \"Страна\", лидерът на партията \"Платформа на опозицията - за живот\" Юрий Бойко заяви, че ще оспори Закона за тоталната украинизация в Конституционния съд. Той отбеляза, че режимът на Порошенко се опитва да направи използването на родния език от руско-говорещите граждани на Украйна и представители на други национални общности невъзможно чрез закона за тоталната украинизация.", "date": "2019.05.18", "title": "Киев твърди, че Москва иска свикване на Съвета за сигурност заради Закона за украинския език"}
{"url": "https://www.actualno.com/football/bezprecedenten-zlaten-trebyl-v-anglijskija-futbol-news_750224.html", "text": "Безпрецедентният за английския футбол требъл е факт. Манчестър Сити не просто спечели, а изпепели Уотфорд във финала за ФА къъп и след немислимото 6:0 над \"стършелите\" \"гражданите\" ще ликуват с първия требъл в историята на Англия при мъжете (женският тим на Арсенал го е постигал през 2007 година). Головото шоу започна в 28', когато Давид Силва вкара първия си гол за 2019 година, а до края на полувремето Стърлинг се разписа за 2:0, но от голлинията, отнемайки гол на Габриел Жесус. Ювентус ще има нов треньор от следващия сезон Наставникът на Ювентус Масимилиано Алегри ще напусне клуба след края на настоящия сезон, потвърдиха днес от клуба. Алегри и президентъ... Прочети повече През второто полувреме Де Бройне се появи на терена и веднага в 61' се разписа за 3:0, а след това асистира на Жесус за 4:0. В последните 10 минути на мача Стърлинг вкара два бързи гола, реализирайки своя хеттрик. Така след 6:0 Манчестър Сити изравни рекорд от преди 116 години за най-убедителна победа (6:0 над Дарби Каунти). Освен това за \"гражданите\" подобриха постижението на Челси от 1970 година, вкарвайки 26 гола. И най-важното - \"небесносините\" спечелиха първи домашен требъл в историята на британския футбол. Те сториха това, след като спечелиха Висшата лига в луда надпревара, наваксвайки 7 точки пасив спрямо Ливърпул, както и Купата на Лигата, дошла след успех във финала над Челси след изпълнение на дузпи.", "date": "2019.05.18", "title": "Безпрецедентен златен требъл в английския футбол"}
{"url": "https://www.actualno.com/europe/hiljadi-poljaci-izljazoha-na-proevropejski-miting-vyv-varshava-news_750218.html", "text": "Председателят на Европейския съвет Доналд Туск участва в проевропейска демонстрацията на опозицията във Варшава, призовавайки сънародниците си поляци да гласуват против управляващата евроскептична консервативна партия на изборите за Европейски парламент този месец. Това съобщава AFP, цитирана от БГНЕС. \"Нямате избор. Не можете да оставите бъдещето на нашите деца и внуци в техните ръце\", каза Туск, визирайки дясната партия „Закон и справедливост“. \"Нашите деца и внуци никога не биха ни простили. Продължете напред към победата\", добави той под бурните аплодисменти на участващите в митинга, организиран от опозиционната Европейска коалиция. Запознати твърдят, че Туск обмисля политическо завръщане у дома, след като мандатът му като председател на Европейския съвет приключи през ноември. Без да го споменава по име, Туск сравни съперника си и лидер на „Закон и справедливост“ Ярослав Качински с аятолах. От своя страна Качински използва предизборната кампания в южния град Краков, за да заяви, че политическата партия на Туск няма доверието на хората, защото не е спазила обещанието, направено преди присъединяването на Полша към ЕС, да защитава винаги полските интереси. Качински цитира примери, свързани с икономиката, традиционните ценности и полско-американските отношения, за да докаже своята позиция. Между 7000 и 45 000 души са преминали през центъра на Варшава със знамената на Полша и ЕС според данните на полицията и кметството. Участниците скандираха „Ние ще спечелим“ и „Свобода, равенство, демокрация“, като издигнаха знаци с лозунги като „Искаме Европа“.", "date": "2019.05.18", "title": "Хиляди поляци излязоха на проевропейски митинг във Варшава"}
{"url": "https://www.actualno.com/vraza/igri-na-kodove-atelieta-i-muzika-predlaga-muzejat-vyv-vraca-news_750112.html", "text": "С арт ателиета, модно дефиле, музика, танци, кино, приключенски игри по подобие на световния хит \"Игра на тронове\" и още много изненади за врачани са подготвили и тази година организаторите от РИМ Враца за своята публика. Началото на предизвикателството е в 17:00 ч. Всеки посетител може да види артефакти от музея, които сам ще открива, като сканира съответен код с телефона си. Ще има танци от съставите на Младежкия дом – \"Харизма\", балет \"Скай\" и \"Вива\" ще покажат магията на танца. Джаз, фънк и приятна музика ще звучат в залите на врачанския музей, разказва кореспондентът на Actualno.com. Организаторите обещават да привлекат вниманието на посетителите от 16:00 до 01:00 ч. през нощта. За финал в малката зала на художествената галерия музея ще има и филм. Идеята е да се привлекат младите хора и да се стимулира приключенския им дух. В пространството пред сградата на музея ще бъдат скрити експонати, които тийнейджърите със смартфони ще търсят и откриват. Музейните работници вече са тествали новата игра и коментират, че е привлекателна и завладяваща. Видеото към играта е направено от Люба Филипова с помощта на компютърния специалист Пламен Петков, а в ролята на тракийската принцеса от Могиланската могила, която разказва историята на всеки експонат, влиза младото попълнение на музея Доротея Владова.", "date": "2019.05.18", "title": "Игри на кодове, ателиета и музика предлага музеят във Враца"}
{"url": "https://www.actualno.com/europe/korupcionnijat-skandal-vze-posta-na-avstrijskija-vicekancler-news_750146.html", "text": "Австрийският вицеканцлер Хайнц-Кристиан Щрахе, ключова фигура в европейската крайна десница, подаде оставка броени дни преди изборите за Европейски парламент. Това съобщиха световните агенции, цитирани от БГНЕС. Причина за оттеглянето му стана скандално тайно видео, пуснато от две германски медии, в което Щрахе обещава строителни проекти на мнима племенница на руски олигарх в замяна на дарения за неговата политическа формация. „Представих оставката си на канцлера Курц и той я прие“, се посочва в изявление на Щрахе. Корупционен скандал с намесена богата рускиня разтърси Австрия Върховната прокуратура на Австрия започна проверка на сведенията за тайно финансиране на управляващата в коалиция Австрийска партия на ... Прочети повече По-рано днес вицеканцлерът настоя, че е станал жертва на „целенасочена политическа атака“, която е използвала незаконни средства. След това той заяви, че напуска поста си, за да избегне по-нататъшно накърняване на репутацията на правителството. Разследването, на което беше обект Щрахе, беше извършено от германските издания „Шпигел“ и „Зюддойче цайтунг“. Записът е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха крайно дясната Партия на свободата до властта и направиха Щрахе втория човек в правителството.", "date": "2019.05.18", "title": "Корупционният скандал взе поста на австрийския вицеканцлер"}
{"url": "https://www.actualno.com/celebrate/sv-stefan-arhiepiskop-carigradski-news_749940.html", "text": "Преподобни Стефан бил син на прочутия гръцки император Василий Македонец. Когато бил още млад, той според избора на църковния събор и на цялото духовенство, а най-вече - според Божията воля, бил поставен за патриарх на Цариград. Като приел върху себе си грижата за Божиите църкви, свети Стефан бдително ги пазел и като истински пастир, а не - като наемник, не само духовно хранел своето стадо, но и избавял от властта на силни хора тези бедни, сираци и вдовици, които били притеснявани от тях. Със своето въздържание той довел тялото си до изтощение. Като прекарал живота си в такива богоугодни подвизи и като наставил в благочестивия живот Христовите овци, той, като благоуханен цвят, се преселил при Господа.", "date": "2019.05.18", "title": "Св. Стефан, архиепископ Цариградски"}
{"url": "https://www.actualno.com/europe/hiljadi-izljazoha-na-protest-vyv-viena-zaradi-korupcionnija-skandal-vyv-vlastta-news_750195.html", "text": "Корупционният скандал в австрийската управляваща коалиция изкара хиляди на протест във Виена, предадоха световните агенции. Хората настояват да се проведат нови избори, след като вицеканцлерът Хайнц-Кристиан Щрахе подаде оставка по-рано днес. Причина за оттеглянето му стана скандално видео, записано тайно от две германски медии, в което Щрахе обещава строителни проекти на мнима племенница на руски олигарх в замяна на дарения за неговата политическа формация. Протестът към момента наброява повече от 5000 души, които са се събрали пред сградата на канцлерството. Акцията протича мирно, макар хората да отправят шумни скандирания. По-рано днес вицеканцлерът настоя, че е станал жертва на „целенасочена политическа атака“, която е използвала незаконни средства. След това той заяви, че напуска поста си, за да избегне по-нататъшно накърняване на репутацията на правителството. Разследването, на което беше обект Щрахе, бе извършено от германските издания „Шпигел“ и „Зюддойче цайтунг“. Записът е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха крайно дясната Партия на свободата до властта и направиха Щрахе втория човек в правителството.", "date": "2019.05.18", "title": "Хиляди излязоха на протест във Виена заради корупционния скандал във властта"}
{"url": "https://www.actualno.com/vraza/do-sedmica-izvozvat-opasnija-serovyglerod-kraj-vraca-news_750133.html", "text": "До седмица ще бъде извозен серовъглеродът от територия на бившия комбинат „Химко Враца“. Няма опасност за жителите на града. Този продукт е престоял 20 години, сега решението е да напусне територията на града. Това заяви кметът на Враца Калин Каменов, предаде кореспондентът на Actualno.com. Според собственика на фирмата „Камибо“ ООД, Станислав Попов, опасното вещество, което е 110 тона, ще бъде извозено от турска фирма, която ще го използва за собственото си производство. Ако сертификатът на продукта не позволява той да се използва, Попов уточни, че има готовност от друга компания серовъглеродът да бъде извозен. На фирма „Камибо“ ще бъде наложена санкция от РИОСВ на стойност 20 хил. лв. за неспазване на предписания по безопасност на продукта. 110 т серовъглерод заплашват жителите на Враца На територията на бившия завод \"Химко\" във Враца се съхраняват 110 тона серовъглерод. Химичното вещество е разположено в резервоари, по... Прочети повече Опасното вещество бе суровина за закрития преди 20 години торов гигант на град Враца. Днес на среща с медиите, заедно с кмета и областния управител на Враца Малина Николова, бе категорично обявено, че дружеството собственик „Камибо“ е наело фирма, която да измерва стойностите на серовъглерода всеки ден до извозването му, за да не се допусне опасна ситуация за жителите на Враца. Собственикът на фирмата Станислав Попов е народен представител от ГЕРБ. Той коментира още, че са взети мерки за укрепване на басейна, в който се съхранява серовъглерода.", "date": "2019.05.18", "title": "До седмица извозват опасния серовъглерод край Враца"}
{"url": "https://www.actualno.com/europe/avstrija-e-na-praga-na-predsrochni-parlamentarni-izbori-news_750211.html", "text": "Предсрочни парламентарни избори могат да бъдат произведени в Австрия в средата на юл, или през септември. Това предаде ТАСС, позовавайки се на агенция APA. По неофициални данни в подкрепа на произвеждане на предсрочни парламентарни избори се е обявила Партията на свободата, чиито лидер Хайнц-Кристиан Щрахе подаде оставка от поста вицеканцлер, посочва още \"Фокус\". Корупционният скандал взе поста на австрийския вицеканцлер Австрийският вицеканцлер Хайнц-Кристиан Щрахе, ключова фигура в европейската крайна десница, подаде оставка броени дни преди изборите з... Прочети повече В момента се провеждат прeговори между Партията на свободата и Австрийската народна партия, ръководена от Себастиан Курц, на които се обсъждат вариантите на сътрудничество в рамките на досегашното коалиционно правителство. За тази вечер е планирано изявление на президента на Австрия Александър Ван дер Белен, който може да обяви по-нататъшните стъпки, във връзка с политическата криза.", "date": "2019.05.18", "title": "Австрия е на прага на предсрочни парламентарни избори"}
{"url": "https://www.actualno.com/faces/baj-mancho-otkrivateljat-na-vodata-news_748901.html", "text": "Сега има много добри хора, затова няма да стане къймет (бел. ред. краят на света), няма да стане война. Не бойте се! Господ е с нас! Има още добри хора в България, казва бай Манчо. За него в Смолян се знае, че общува с водата, често го наричат и ловецът на вода. Зефир Манчев е на 84 години и досега с багети (месингови пръчки, завити под прав ъгъл - б.а) е открил стотици извори. От години с това се занимава – да намира вода и да я прокарва до места и хора, които имат нужда от нея. И десетки мостове е построил. С водата е поставил рекорд. Прокара 6 км водопровод между Райково и Дунево, в много сух район. „Тя е за обществото, защото там няма вода ни за хора, ни за животни. Нарекъл съм я \"Зем-зем чешма\", защото това е най-сухата чешма. Като дете пасях овце и слушах старите хора. Те казваха, че през турско време водата е вървяла три дена и след това се е загубила. Взе да ми се присънва, когато станах на 80 години. Сънувах, че от грамадата пия вода и като отидох с багетите, намерих вода, отклонена на 70 метра“, разказа тогава бай Манчо. И допълва, че нарекъл чешмата \"Зем-зем\", защото такава чиста вода има само на Божи гроб. \"А тя е чиста, защото от векове не е текла. На сън ми се показа. Аз отидох и я изкопах\", допълни майсторът. \"Има бистра и пивка вода, жълта вода, черна и залежала – тежка вода. Има и минерална вода, но птичките я познават най-добре. Може да има хиляди води, но те ще изберат и ще се къпят на определено място. Гледал съм, наблюдавал съм с часове – гмуркат се пилетата, отърсват се, пийват си... и всеки ден има птички на едно и също място. Това са води, които не пресъхват и в сушата текат по малко. Как тези невинни божи твари разбират кое е добро? Още не знаем загадките на земята. Скрити са те от нас – коя вода какво говори и какво лекува. Всяка вода има тайни, но ние не можем да ги открием. Човешкото око има седем пердета и е ограничено виждането му. А животното я усеща по дъха\" – пише Мария Бебелекова от Смолян в книгата си за бай Манчо „Водата говори\". „Смолян няма да закъса за вода. Само езерото може да ни снабдява, няма нужда ни от Мугла, ни от гугла. Вода си имаме на място. Само трябва работа и откриване. Мен ме е надарил Господ по тази линия. Като разтворя багета, се въртя до 200 метра наоколо. Най-големият извор е силата на водата и аз вървя по него. Отивам, откривам го, меря му дълбочината колко ще копая надолу“, сподели снощи бай Манчо при откриването на фотоизложба, в която той е главен герой. „Мен ме дърпа самата вода. Дотук много води съм хванал и още ще продължаваме, обаче силите взеха да намаляват. Годините викат: \"Спирай!\", обаче ние още ще се мъчим. Вчера съм работил пак - първата копка правих за вода на \"Св. Георги\". Много ще дойде, но зависи какъв цолаж ще са тръбите за нея. Трябва да се смята колко е водата, колко въздух иска, за да я тегли“ – обясни бай Манчо. За тази вода му е нужна помощ. Казва, че не иска пари, а само да им напише какви материали трябват и направо в магазина да се платят. „С мои пари го правя, обаче и много ми помагат. Затова няма да стане скоро къймет. Няма да е скоро. Има още хубави хора, но те намаляват всеки ден“, допълва старецът. И пояснява, че има хора, които залъка си ще дадат за вода и за мост. За поддръжката на един мост край Смолян, между Райково и Кабелния завод, той харчил години наред пенсията си от 200 лева. „Не стига пирони да взема и да платя на циганина да ми докара материала с коне. Обаче в Съвета като кажа, че ми трябват материали - веднага. И Дора Янкова, и Кольо Мелемов - обадя ли се, веднага реагират. И дето е честен човек, не иска плащане. Докарва ми материала донякъде, докъдето стига и пак плащам на цигани с коне. Те ме разсипват. Пазариш едно, после излиза друго“, недоволен е майсторът. „Аз докато съм жив, с води ще се занимавам. И в Гърция ходихме. Св. Никола е светецът на водите. Всяка сряда паля свещ. Тая вода мен ме откара чак до Израел, на Божи гроб. Тая вода ме откара чак до река Йордан. Филм ми правиха там и ми помогнаха да ида, иначе аз нямаше да мога“, със светнали очички разказва родопчанинът. А в Израел бил два дена. Заснели го на изгрева, защото той всяка сутрин при изгрев слънце си казва молитва. „Моя си е молитвата, християните си пеят друго, но няма значение, всички молитви завършват с Амин. За мен е еднакво всичко - Господ, Бог, Аллах - е един. И отидох на Божи гроб, и видях свят“, казва с пълни очи бай Манчо. Снощи в Държавен архив – Смолян, бе открита изложба „Благотворителността през обектива“. Представен бе фоторазказ „Вода за хаир“ – дело на Добрин Кашавелов. Обявиха и дарителска кампания, с която да се купят материали за нови чешми. Добрин разказа, че от година и половина с колегата му Владимир Мачоков, родом от Смолян, снимат филм за бай Манчо. Заедно с него ходили в Израел, на Божи гроб. „Бай Манчо е вече хаджия. Отдавна знаех за него от Владимир. Като се запознах с бай Манчо ме впечатли с начина си на говорене - толкова простичко и директно, не се чудиш това ли е имал предвид или нещо друго. Впечатли ме начинът му на живот, работата му. Не е много лесно да правиш води за другите, да работиш просто за хаир. Сега под най-горното от Смолянските езера е намерил три извора, които иска да хване и предполагам тази година ще го завърши, но ще му трябва помощ от вас“, каза фотографът. В изложбата снощи бяха представени също фотоисториите „Виж това или историята на кучето водач“ на Борислав Трошев и „Калени в огъня“ на Тихомира Методиева за обикновени хора с необикновено хоби – да спасяват от бедствия.Организатори на изложбата бяха фондация ВCause, Български дарителски форум, община Смолян и архивът.", "date": "2019.05.18", "title": "Бай Манчо - откривателят на водата"}
{"url": "https://www.actualno.com/curious/kak-obicha-vsjaka-edna-ot-12-te-zodii-news_748759.html", "text": "Всички се влюбваме, признаваме си, често в неподходящите хора, но така се учим да отсяваме значимото от обикновеното увлечение. Любовта е като лабиринт - трудно се ориентираме какво се случва, лутаме се, повтаряме едни и същи стъпки, докато един ден не открием правилния път към човека до нас. Овен 3-те зодии, които винаги си отмъщават Това са 3-те зодии, които са по-склонни да навредят умишлено на враговете си. Близнаци Близнаците не понасят някой да обръща внимание... Прочети повече Представителите на този зодиакален знак винаги искат да бъдат номер едно, те са директни и упорити и могат да постигнат целите си, ако си наумят да спечелят някого, но след като завладеят избраника, по-голяма част от тях... се отегчават и се втурват да търсят друг! Затова за тези пионери в обществото, които си проправят път през всякакви трудности, основното в сферата на чувствата е да получават разнообразие, да бъдат стимулирани с нови и нови изживявания от своята половинка. Затова не си позволявайте да се отпуснете и да почивате на стари лаври! Непрестанно им признавайте, че те са номер едно във всичко. Ключът към тяхното сърце е да бъдете изобретателни и те ще ви се отблагодарят със страстни чувства, много вълнения и незабравими мигове. 5-те зодии, които НЕ МОГАТ да бъдат обичани Телец Телците са очарователни, когато са заобиколени от хора и умеят да проведат приятелска беседа с всеки, независимо от социалния му статут, професия или интереси. Те предават спокойствие и сигурност на околните и винаги намират тема за разговор. Не обичат промените и преследват целите си, колкото и време да им отнеме. Затова, ако Телец се влюби във вас, а вие се колебаете дали го харесвате или не, то почти сигурно е, че той ще ви накара да се влюбите в него. Телецът умее да обгражда с внимание любимия човек, специалист е по романтични жестове и ще се бори за вас, докато ви спечели. И след това ще продължи да ви обича по същия начин. Той се ужасява от разделите. За него семейството е всичко. Отговорен и стабилен е. Като земен знак, той обръща голямо внимание на секса, като задължителен елемент от една пълноценна връзка.", "date": "2019.05.18", "title": "Как обича всяка една от 12-те зодии  "}
{"url": "https://www.actualno.com/tips/5-strahotni-futbolni-prognozi-za-poslednija-kryg-v-bundesligata-news_750068.html", "text": "Остават броени часове до края на една от най-оспорваните кампании в немската Бундеслига през последните години, а в основата на това стоят два отбора, които продължават да се съревновават в битка за големия трофей – Байерн Мюнхен и Борусия Дортмунд. „Жълто-черните“ отново върнаха тръпката в шампионата, карайки своите привърженици да мечтаят за титлата, но Байерн отговори подобаващо, въпреки слабия си старт на сезона. След продължителен спор кръг преди края на първенството тимът от Мюнхен разполага с преднина от две точки в крайното класиране, но това далеч не дава гаранция на баварците, че ще защитят успешно титлата си. И Байерн, и Борусия ще трябва да се борят до последно, а изпитанието пред двата отбора е достатъчно трудно. Лидерът в класирането приема коравия Айнтрахт на „Алианц Арена“, докато Дортмунд гостува на силнопредставящия се отбор на Мьонхенгладбах. Големият проблем за Байерн и Борусия е, че техните съперници също имат за какво да се борят – място в Шампионска лига през идния сезон. Тимовете от 4-то до 7-мо място (Гладбах, Леверкузен, Айнтрахт, Волфсбург) са в рамките на само три точки и на практика всеки един от тях може да завоюва така ценното класиране в топ 4. През този сезон в последния шамионатен кръг липсва драма на дъното на таблицата, но за сметка на това отборите на Хофенхайм и Вердер Бремен са замесени в битка за място в Лига Европа през следващия сезон, чакайки грешка на седмия Волфсбург. След като изяснихме най-важните акценти преди навлизането в последния кръг от Бундеслигата, сега можем да обърнем внимание и на най-добрите футболни прогнози в богатата програма от мачове, стартираща точно в 16:30 часа. Ето и петте прогнози, на които се спря нашият екип от типстъри: Сигурни прогнози Херта Берлин – Байер Леверкузен Мнозина немски анализатори споделят мнението, че тимът на Байер Леверкузен има най-големи шансове за класиране на четвъртото място, даващо право на участие в Шампионска лига. Към момента Байер е пети, като е с равен брой точки с тима на Борусия Мьонхенгладбах и с две попадения по-малко в голово отношение, което и дава предимство на Гладбах в подреждането. Очакванията на анализаторите до известна степен са оправдани, тъй като за Гладбах предстои тежък мач срещу Борусия Дортмунд, докато Леверкузен гостува в Берлин на десетия Херта. Тимът на Байер ще излезе за задължителна победа, а техният съперник едва ли ще окаже сериозна съпротива предвид факта, че не може да се изкачи по-напред в класирането. Прогноза – победа за Байер Леверкузен, като може да се очаква и разгромна победа за гостите. Волфсбург – Аугсбург Волфсбург допусна издънка в последния кръг срещу тима на Щутгарт, която почти ги изхвърли от битката за топ 4, но въпреки това „вълците“ все още имат своите шансове да спечелят място в най-големия европейски клубен турнир. Дори и да не се доберат до място сред първите четири отбора, Волфсбург така или иначе трябва да брани своето място в евротурнирите, тъй като, както вече споменахме, Хофенхайм и Вердер Бремен са опасно близо до своя конкурент за класиране в Лига Европа. В последния кръг Волфсбург едва ли ще допусне изненада пред собствена публика, като стремежът им ще бъде да затворят сезона с победа. Освен това тимът на Аугсбург бе сред най-слабите отбори в шампионата през кампанията, заемайки 14-о място с едва 32 точки актив. Прогноза – победа за Волфсбург. Рискова прогноза Стратегия за футболни прогнози: Как да трупаме банка бавно, но успешно? Мечтата на всеки човек, който е любител на онлайн спортни залози, е да изкарва куп пари с минимално изразходвани средства. Е, замислете... Прочети повече Вердер Бремен – РБ Лайпциг Ред Бул Лайпциг е единственият отбор в топ 4, който на практика няма за какво да се бори, като неговата позиция (3-о място) ще остане непроменена, независимо от последния кръг в първенството. Вердер Бремен обаче все още има своите шансове за класиране за евротурнирите, но това може да се случи единствено след победа срещу тима от Лайпциг. Домакините показаха в последните мачове, че умеят да се противопоставят на големите отбори, като първо „изтормози“ на два пъти тима на Байерн в първенството и на полуфиналите за Купата на Германия, а след това стигна и до равенство срещу Борусия, с което прекърши амбициите на „жълто-черните“ за трофей. В допълнение: РБ Лайпциг не демонстрира най-добрата си форма в последните мачове, което оставя възможност за изненада в този мач и евентуален успех за домакините. Прогноза – победа за Вердер Бремен. Обратът на Ливърпул донесе на фен на футболни прогнози 6-цифрена печалба! Изумителна печалба си осигури фен на футболните прогнози в Полша. Привърженикът на Ливърпул до последно е вярвал, че неговият любим отб... Прочети повече Специална прогноза Борусия Мьонхенгладбах – Борусия Дортмунд Няма как да не обърнем внимание и на дербито между съставите на Мьонхенгладбах и Дортмунд. Това, което със сигурност можем да очакваме от подобен двубой, са головете. Дортмунд показа през сезона, че разполага с безспорно една от най-силните атаки не само в Германия, но и на Стария континент. Големият проблем за „жълто-черните“ бе в отбрана, където те допуснаха немалко голове, а тъкмо изявите им в защита са предпоставки за още повече попадения в мача. За „играчите“ на класически залози най-предвидимият избор за този двубой би бил за над 3,5 гола в мача, но за любителите на по-екстравагантните залози имаме едно по-специално предложение. Очертава се мач, в който и двата отбора да стигнат до гол, но в крайна сметка гостите от Дортмунд да се доберат до трите точки. Прогноза – гол/гол и победа за Борусия Дортмунд.", "date": "2019.05.18", "title": "5 страхотни футболни прогнози за последния кръг в Бундеслигата"}
{"url": "https://www.actualno.com/society/novinite-naj-vajnoto-za-denja-18-maj-news_750184.html", "text": "Редакционният екип на Actualno.com представя вечерния информационен бюлетин, посветен на най-важните акценти от днешния 18 май (събота). КОРУПЦИОНЕН СКАНДАЛ ВЗЕ ПОСТА НА АВСТРИЙСКИЯ ВИЦЕКАНЦЛЕР Австрийският вицеканцлер Хайнц-Кристиан Щрахе, ключова фигура в европейската крайна десница, подаде оставка броени дни преди изборите за Европейски парламент. Причина за оттеглянето му стана скандално видео, записано тайно от две германски медии, в което Щрахе обещава строителни проекти на мнима племенница на руски олигарх в замяна на дарения за неговата политическа формация. „Представих оставката си на канцлера Курц и той я прие“, се посочва в изявление на Щрахе. БОРИСОВ: ВСЕ ПОВЕЧЕ УСПЕЛИ, МЛАДИ, ЗНАЕЩИ И МОЖЕЩИ ХОРА СЕ ВРЪЩАТ ОТ ЧУЖБИНА Все повече успели, млади, знаещи и можещи хора започват да се връщат от чужбина. Това стана ясно от думите на министър-председателя Бойко Борисов пред журналисти в Стара Загора. Кабинетът ще отпусне около 500 хил. лв. за придобиване на частните улици на Азотно-торовия завод в Стара Загора, обяви премиерът. КОРНЕЛИЯ НИНОВА: БОРИСОВ СИ КУПУВА СПОКОЙСТВИЕ ЗА БЛИЗО 6 МЛРД. ЛЕВА Борисов е изхарчил еднолично за две години 5.9 млрд лева. С над 190 решения извън официално приетия бюджет на страната, с вашите пари, си купува личното политическо оцеляване. Това каза в Хасково лидерът на БСП Корнелия Нинова, която беше там, заедно с кандидатите за евродепутати от \"БСП за България\" Елена Йончева, Цветелина Пенкова и Емил Георгиев. ЙОНЧЕВА КЪМ ЦАЦАРОВ: ПРОВЕРЕТЕ ПРОИЗХОДА НА ПАРИТЕ ЗА КЪЩАТА В БАРСЕЛОНА И КРЪГА \"БАНКЯ\" „Настояваме главният прокурор Сотир Цацаров да проучи случая с къщата в Барселона. Разполагаме с всички необходими документи и ще му ги предоставим”. Това заяви водачът на листата на „БСП за България” за предстоящите евроизбори Елена Йончева. В РАЙОНА НА КОСТЕНЕЦ ОТКРИХА ОРЪЖИЕ, ОЩЕ ИЗДИРВАТ СТОЯН ЗАЙКОВ \"В един от претърсваните периметри в района на Костенец е открито оръжие\". Това заяви на брифинг с журналисти главен комисар Ивайло Иванов относно издирването на убиеца Стоян Зайков. Издирвателните действия продължиха цяла нощ, продължават и в момента. МЪГЛА ОТ ФИН ПРАХ ПОКРИ ЦЯЛАТА СТРАНА Атмосферата над страната ни от няколко дни е наситена с прах от пустините на Северна Африка, показват данните на Гръцката метеорологична служба. МИНИСТЪР ВЪЛЧЕВ: В НЯКОИ ИНЖЕНЕРНИ НАПРАВЛЕНИЯ НЕДОСТИГЪТ Е ДРАМАТИЧЕН Насърчаваме приема в инженерните науки, педагогическите, природо-математическите, аграрните, където имаме недостиг. В някои инженерни професионални направления този недостиг е драматичен. Това заяви пред журналисти министърът на образованието Красимир Вълчев. ООН ДАДЕ ЛИЧНИ КАРТИ НА 250 000 БЕЖАНЦИ РОХИНДЖА ООН съобщи, че е регистрирала в Бангладеш над 250 000 бежанци от мюсюлманското малцинство рохинджа (рохинга), предоставяйки на мнозина от тях лични карти, каквито те са получили за пръв път в живота си. Личните документи им позволяват също да се завърнат в съседен Мианмар, откъдето избягаха заради етническото насилие срещу тях. Регистрацията ще послужи и в борбата срещу трафика на хора.", "date": "2019.05.18", "title": "Новините: Най-важното за деня, 18 май"}
{"url": "https://www.actualno.com/crime/prodyljava-policejskata-akcija-po-izdirvaneto-na-stojan-zajkov-v-kostenec-news_750092.html", "text": "Полицейската акция в Костенец по издирването на заподозрения в две убийства Стоян Зайков продължава, предаде БГНЕС. Вчера в търсенето се включи и хеликоптер. Мъжът е в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания. Мъжът дори е бил сред разпитваните след изчезването на Зайков. Продължава издирването на мъжа, заподозрян за убийството в Костенец Трети ден продължава издирването на мъжа, заподозрян за убийството на жена в Костенец. До момента баретите са претърсили хижи и изоста... Прочети повече Пълна блокада има на входовете и изходите на града. И щателна проверка на всички автомобили, както и на лични документи на всички влизащи в него. Блокиран беше и кварталът, където са живеели издирваният Стоян Зайков и жертвата на второто убийство- Валентин Петров. „Работим с екип психолози, които правят профил на издирвания. Той може и да не е в града, но ние сме длъжни да проверим“, каза вътрешният министър Младен Маринов и подчерта, че МВР няма данни Зайков да е напуснал страната.", "date": "2019.05.18", "title": "Продължава полицейската акция по издирването на Стоян Зайков в Костенец"}
{"url": "https://www.actualno.com/politics/joncheva-kym-cacarov-proverete-proizhoda-na-parite-za-kyshtata-v-barselona-i-kryga-bankja-news_750089.html", "text": "„Настояваме главният прокурор Сотир Цацаров да проучи случая с къщата в Барселона. Разполагаме с всички необходими документи и ще му ги предоставим”. Това заяви в град Хасково водачът на листата на „БСП за България” за предстоящите евроизбори Елена Йончева, съобщиха от пресцентъра на Левицата. Йончева подчерта, че една от битките на БСП не само в България, но и в Европейския парламент, е борбата с корупцията. „Приветстваме главния прокурор за инициативата му да бъдат разследвани офшорни сметки и имоти на български политици в чужбина и ще му помогнем, като предоставим документи за така наречената къща в Барселона”, заяви Йончева. Елена Йончева: Ще сложим край на геноцида върху възрастните хора „Трябва да сложим край на геноцида върху възрастните хора”. Това заяви водачът на листата на „БСП за България” ... Прочети повече По думите ѝ 1, 7 млн. евро са постъпили по сметка на фирмата „EMA BGS SL“, която е регистрирана на адреса на къщата в Барселона – ул. „Францеск Ривалта”, 8. Управители на дружество, основано юли 2013 г., са Борислава Йовчева, а в последствие и нейният баща Георги Йовчев. Йончева обясни, че тези средства са предоставени от офшорната фирма „Palms Enterprises“ (Overseas) LTD, на която номинален собственик е кипърски безработен Никос Михайлидис. „Проследихме пътя на тези пари и свързаните с тях лица. Те водят до трима души – до Иван Саздов, управител на “Tенис клуб Банкя” ЕООД и председател на инициативния комитет, който издига кандидатурата на Бойко Борисов за кмет на София 2005 г. Вторият човек е негов съдружник- Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите „Ипон“. Третият човек е Йордан Христов, управител на „Спортни имоти Приморско“ АД, обясни тя. По думите на Йончева Саздов и Христов са представлявали офшорната фирма „Palms Enterprises“ (Overseas) LTD в България. Тя допълни, че съдружник във въпросната фирма е „Gordon Holdings”, чиито собственици са осъдени ефективно за организиране на международна схема за пране на пари през 2015 г. Йончева коментира, че едно от обвиненията е за прикриване на действителните собственици на фирмите, както и за опит за възпрепятстване на правосъдието чрез унищожаване на документи. „Настояваме главният прокурор да провери тези лица и фирми и да изисква от прокуратурата в Каталуния цялата информация за фирмата „EMA BGS SL“, по силата на договора за взаимна правна помощ между България и Кралство Испания”, заяви Елена Йончева. Тя каза, че заедно с юристи подготвя сигнал до главния прокурор с документи, проследяващи произхода на парите.", "date": "2019.05.18", "title": "Йончева към Цацаров: Проверете произхода на парите за къщата в Барселона и кръга \"Банкя\""}
{"url": "https://www.actualno.com/crime/v-rajona-na-kostenec-otkriha-oryjie-oshte-izdirvat-stojan-zajkov-news_750134.html", "text": "\"В един от претърсваните периметри в района на Костенец е открито оръжие\". Това заяви на брифинг с журналисти главен комисар Ивайло Иванов относно издирването на убиеца Стоян Зайков. Издирвателните действия продължиха цяла нощ, продължават и в момента. В един от периметрите, разделени след анализ, тази сутрин открихме оръжие, отговарящо по вид и калибър, което ще се установява от експертизите. В момента се извършва оглед на място, предстои и още по-щателно претърсване на района, коментира комисар Иванов. Продължава полицейската акция по издирването на Стоян Зайков в Костенец Полицейската акция в Костенец по издирването на заподозрения в две убийства Стоян Зайков продължава, предаде БГНЕС. Вчера в търсенето ... Прочети повече Всички получени до момента сигнали са проверени, продължаваме полицейските действия, съсредоточен е достатъчно ресурс за това. Главният секретар на МВР уточни, че няма данни издирваният да е напускал страната. Изготвеният профил сочи, че той е способен да оцелява сам и без помагачи, няма информация да е направил връзка с роднини, те са под контрол. Продължават претърсванията и смятаме, че мъжът е в района. Нашата цел е освен да гарантираме сигурността на гражданите, да стигнем и до издирвания. Работата не е спирала, термокамерите са включени от самото начало на операцията, използваме при необходимост хеликоптер за проверка на определени райони. Главният секретар заяви, че ситуацията по никакъв начин не е подценена. \"Действа се постоянно, на място от самото начало е изграден щаб, имаме много следи и насока и ще продължим докато свършим работата си докрай\".", "date": "2019.05.18", "title": "В района на Костенец откриха оръжие, още издирват Стоян Зайков"}
{"url": "https://www.actualno.com/curious/5-te-zodii-koito-ne-mogat-da-bydat-obichani-news_748760.html", "text": "Понякога успяваме да отблъскваме хората, които обичаме. Жалкото, в случая, е че дори не знаем как го правим. Вижте истинската причина, поради която никой не може да обича тези 5 зодии. Риби Гардът ви винаги е високо вдигнат, не допускате никой до себе си. Плаши ви мисълта да покажете истинската си същност пред някого и да му позволите да навлезе в живота ви. Опарили сте се в миналото си, имате горчив опит и не искате да позволите да страдате отново. Няма гаранция, че няма да пострадате отново, но си позволете да опитате. Любовта понякога боли, но никога няма да разберете колко сладка е, ако не опитате. Козирог Трудно допускате хора в подредения си живот. Отдадени сте на работата си и напълно сте загърбили социалния си живот. Вашата заетост е истинската ви свобода и не можете да си представите да отделяте време и за някой по-специален. Избягвате публичността и забравяте да се усмихвате. Искате да имате някой до себе си, а забравяте да използвате усмивката, която ви гарантира намирането му. Скорпион Животът не е рали, спрете да бързате. Влюбвате се твърде бързо, а когато усетите, че нещата стават по-сериозни бягате. В повечето случаи, приключвате връзката си със смс и дори не си правите труда да поговорите с половинката си. Ако искате връзка, която ще трае малко повече от седмица, забавете темпото. Дайте си време за романтични срещи и се подгответе за сериозните разговори, но по-късно. Везни Твърде отворени сте към откриването на любовта. Любител сте на лъскавите събития и не пропускате да присъствате на тях. Лесно е да бъдете впечатлени от някого, но не успявате да задържите вниманието на другия пол. Опитайте да се откриете повече и да се задържите при някого малко повече време. Ако някой опознае истинската ви същност, определено ще се влюби в нея. Лъв Ако искате да откриете любовта, трябва да разширите обхвата си на търсене. Съсредоточавате се върху точно определена визия и често се разочаровате. Ще се изненадате, ако си позволите да обърнете внимание на някой, който не отговаря на мечтаните ви критерии. Огледайте се около себе си, позволете и на другите да говорят, освен вас. Може би ще чуете нещо вълнуващо.", "date": "2019.05.18", "title": "5-те зодии, които НЕ МОГАТ да бъдат обичани   "}
{"url": "https://www.actualno.com/starazagora/veronika-kyneva-e-tazgodishnata-carica-roza-snimki-news_750119.html", "text": "Абитуриентката от казанлъшката Природо-математическата гимназия „Никола Обрешков” Вероника Кънева е Царица роза 2019, предаде кореспондентът на Actualno.com. Най-чакането събитие от Празниците на розата се състоя снощи, а в надпреварата се включиха 17 абитуриентки от Казанлък. Подгласнички на Вероника станаха две възпитанички на Средно училище “Екзарх Антим I“ - Стела Владева и Кристияна Митева. „Да носи короната с достойнство и отговорност в името на родния град Казанлък“, обеща Вероника на кмета на Казанлък Галина Стоянова, на журито на конкурса и на съгражданите си. За абитуриентката победата в конкурса е сбъдната детска мечта. Участничките в снощния спектакъл поздравиха гостите на празника с българско хоро, облечени в народни носии, а след това дефилираха в бутикови облекла със стилизирани фолклорни елементи, дело на дизайнерката Елена Христова. В последния кръг претендентките се представиха в официални рокли. Българският фолклор беше лайтмотив на целия спектакъл, в който красивите казанлъшки девойки се бориха за титлата Царица роза. Тази година претендентите за короната за първи път можеха да изберат в представянето си да включат текст за красотата и очарованието на маслодайната роза и прелестите на Казанлъшкия край от български автори или чуждестранни пътешественици. Предоставянето на претендентките беше оценявано от 8-членно жури с председател Христомил Рахманлиев, в което задължително влиза и приятел на Казанлък от Япония. Тази година в журито представителят на Страната на изгряващото слънце беше Ясуюки Ебата, съветник в посолството на Япония в София. С избирането на 51-вата Царица роза започват Празниците на розата в Казанлък, които се провеждат за 116-и път. Официалната церемония по коронясване на Царица роза 2019 ще се състои на 31 май на централния площад на Казанлък - „Севтополис“.", "date": "2019.05.18", "title": "Вероника Кънева е тазгодишната Царица роза (СНИМКИ)"}
{"url": "https://www.actualno.com/society/prognoza-za-vremeto-18-maj-sybota-news_750051.html", "text": "Днес настъпи затопляне, максималните температури ще са между 21° и 26°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). Ще преобладава слънчево време, с повече облаци над Източна България и планините, като на места там в следобедните часове отново ще има краткотрайни валежи и гръмотевична дейност. Ще духа слаб до умерен запад-северозападен вятър. Максималните температури ще са между 21° и 26°. Атмосферното налягане ще се задържи малко по-ниско от средното за месеца. Над Черноморието облачността ще е предимно значителна. На места главно в следобедните часове краткотрайно ще превали, възможно е и да прегърми. Ще духа до умерен северозападен вятър. Максимални температури между 20° и 24°. Температурата на морската вода е 14-16°. Вълнението на морето ще е 2-3 бала. Над планините облачността ще е променлива, по-значителна в следобедните часове. На места отново ще има краткотрайни валежи и гръмотевици. Ще духа до умерен север-североизточен вятър, който привечер ще се ориентира от запад-северозапад и ще отслабне. Максималната температура на височина 1200 метра ще е около 17°, на 2000 метра – около 10°. В неделя вероятността за валежи е малка. Ще се затопли чувствително, максималните температури ще са предимно между 26° и 31°. В понеделник в източната половина от страната ще духа южен вятър и температурите ще останат високи. В Западна България в следобедните часове ще се развие купеста и купесто-дъждовна облачност и на места ще превали краткотраен дъжд с гръмотевици. Възможни са градушки. Във вторник вятърът ще се смени със северозападен и ще е предимно умерен. Температурите ще се понижат и преобладаващите максимални ще бъдат между 24° и 29°. Въздушната маса ще е неустойчива. Главно в северозападната половина от страната ще се развива купеста и купесто-дъждовна облачност. Ще има краткотрайни валежи, на отделни места с гръмотевични бури, възможни са градушки.", "date": "2019.05.18", "title": "Прогноза за времето - 18 май (събота)"}
{"url": "https://www.actualno.com/europe/oon-dade-lichni-karti-na-250-000-bejanci-rohindja-news_750060.html", "text": "ООН съобщи в петък, че е регистрирала в Бангладеш над 250 000 бежанци от мюсюлманското малцинство рохинджа (рохинга), предоставяйки на мнозина от тях лични карти, каквито те са получили за пръв път в живота си. Личните документи им позволяват също да се завърнат в съседен Мианмар, откъдето избягаха заради етническото насилие срещу тях. Регистрацията ще послужи и в борбата срещу трафика на хора. Новината бе съобщена от говорителя на Върховния комисариат на ООН за бежанците Андрей Махечич пред репортери в Женева, предаде БГНЕС. ООН търси близо милиард долара в помощ на малцинството рохинджа Организацията на обединените нации призова за 920 млн. долара помощ за около един милион рохинджа, които намериха подслон в Бангладеш... Прочети повече Припомняме, че около 740 000 бежанци рохинджа избягаха през август 2017 от репресиите в Мианмар. Те разкриха, че са били подложени в селата си на масови изнасилвания и убийства. Международен доклад, публикуван миналия септември, констатира, че има основание зверствата срещу малцинството да бъдат окачествени като геноцид. ", "date": "2019.05.18", "title": "ООН даде лични карти на 250 000 бежанци рохинджа"}
{"url": "https://www.actualno.com/chronicles/ubiti-sa-saraevskite-romeo-i-julieta-news_749936.html", "text": "Адмира Исмич (на сръбски: Адмира Исмић) и Бошко Бркич (на сръбски: Бошко Бркић), и двамата родени през 1968 г. в Сараево и убити на 18 май 1993 година, стават известни като Сараевските Ромео и Жулиета. За тях е направен документалният филм Ромео и Жулиета в Сараево (1994). Адмира е бошнячка, а Бошко – сърбин. Завършват заедно гимназия, след което се сгодяват. Следват заедно химия. След започване на гражданската война в Босна и Херцеговина през 1992 г. те остават в обсаденото Сараево, където е много трудно смесени двойки да оцелеят. Затова, 14 месеца след започване на войната, Адмира и Бошко решават да избягат от Сараево и през контролираните от сърбите територии да заминат за Сърбия. В началото на войната в Сараево най-силно влияние има Исмет Байрамович, по прякор Кело, който се съгласява срещу 18000 марки да осигури на двамата влюбени безпрепятствено излизане от Сараево. С тези пари той е трябвало да подкупи снайперистите да си затварят очите, докато Адмира и Бошко претичат през моста Връбаня на река Миляцка, която разделя мюсюлманските от сръбските позиции. Саксофонът е патентован от Адолф Сакс Саксофонът (от френски: saxophone, създадено от личното име Sax + гръцката дума φωνή – „звук“) е музикал... Прочети повече На 18 май 1993 г. през нощта Адмира и Бошко тръгват да прекосят река Миляцка по моста Връбаня, Обаче след като стигат средата на моста, снайперисти откриват огън по тях. Бошко е убит на място, а Адмира, която е ранена смъртоносно, успява да се добере до Бошко и да го прегърне, след което издъхва. Трагедията на Адмира и Бошко става известна благодарение на множество чужди репортери. Пред тях и двете страни си прехвърлят вината за убийството им. Родителите им научават за смъртта им със закъснение от два дни. Бащата на Адмира се обръща към ЮНПРОФОР за съдействие да приберат труповете. Обаче от ЮНПРОФОР отказват с претекста, че бронираните им коли са уязвими от бронебойни снаряди. Така Адмира и Бошко остават да лежат непогребани цели шест дена – от 18 до 24 май 1993 г. и никой не може да се добере до телата им, за да ги прибере и погребе. Родителите и на двамата, от двете противникови страни, виждат труповете им и не могат да направят нищо. На шестата нощ сръбски войници успяват да се промъкнат само на двадесет и пет метра от бошняшките позиции. По-късно става ясно, че сърбите са принудили босненски военнопленници да издърпат двамата мъртви към сръбската страна и да ги погребат на гробището Вранеш в Лукавица, в общ гроб. По-късно, през април 1996 г. биват ексхумирани и погребани в Сараево, отново заедно.", "date": "2019.05.18", "title": "Убити са Сараевските Ромео и Жулиета"}
{"url": "https://www.actualno.com/climate/mygla-ot-fin-prah-pokri-cjalata-strana-news_750129.html", "text": "Атмосферата над страната ни от няколко дни е наситена с прах от пустините на Северна Африка, показват данните на Гръцката метеорологична служба, цитирани от Нова телевизия. Облакът от фин пясък е обхванал България, Сърбия, Гърция и други балкански държави. В следващите дни концентрацията ще се увеличи, а обхватът на запрашената територия ще се разшири на север чак до Полша и Германия, както и на североизток към Украйна. Прогнозата е облакът да се оттегли след 23 май. За кого е най-опасен сезонът на мъглите? Сезонът на мъглите е най-опасен за хората с хронични заболявания и пушачите. Това съобщи за Радио „Фокус“ д-р Васил Каменов... Прочети повече На този етап станциите за измерване на чистотата на въздуха на Изпълнителната агенция по околна среда у нас не отчитат опасни стойности на фините прахови частици. Въпреки това, видимостта е намалена. По равните открити повърхности се вижда прах, а ако завали, дъждът ще е кален.", "date": "2019.05.18", "title": "Мъгла от фин прах покри цялата страна"}
{"url": "https://www.actualno.com/politics/kornelija-ninova-borisov-si-kupuva-spokojstvie-za-blizo-6-mlrd-leva-news_750114.html", "text": "\"Борисов е изхарчил еднолично за две години 5.9 млрд лева. С над 190 решения извън официално приетия бюджет на страната, с вашите пари, си купува личното политическо оцеляване. Това каза в Хасково лидерът на БСП Корнелия Нинова, която беше там, заедно с кандидатите за евродепутати от \"БСП за България\" Елена Йончева, Цветелина Пенкова и Емил Георгиев, съобщиха от пресцентъра на партията. \"Ние всички си плащаме данъци и такси, които правителството увеличи. След това един човек решава как да се разпорежда с нашите пари. И те не стигат до хората. Те отиват за ремонт на ремонтите, в близките фирми до властта, в къщите им за гости, в личния асансьор на Цветанов. Затова искаме справедливост сега\", заяви Нинова. ДПС отрече Порожанов да е номиниран от Пеевски, обвини Нинова в популизъм ДПС категорично отрече твърденията на лидера на БСП Корнелия Нинова, че бизнесменът и депутат от ДПС Делян Пеевски е номинирал Румен По... Прочети повече Според нея бедността е големият ни проблем, но той може да бъде решен. \"Драстичното увеличение на доходите е възможно. Не е вярно че няма пари. Преизчисляването на всички пенсии би струвало около милиард , а той изхарчи шест без отчет за какво. И би било справедливо. Над един милион от нашите родители, баби и дядовци живеят под прага на бедността. Минималната заплата може да бъде 60% от средната или 660 лв., ако се ограничи кражбата на онези 10 млрд., които изтичат годишно в сивата икономика и в корупцията на властта\", отбеляза още Корнелия Нинова. Премиерът Бойко Борисов Тя каза, че правителството на Борисов е единственото в годините на прехода, в което има девет оставки, седем от които за корупция. \"Корупцията е неговата емблема. Справедливостта е неговата алтернатива. Някои се питат защо да гласувам за БСП? С какво са различни? Преди три години назовах проблема - паралелна държава. Онази, в която официалните институции са параван. Истинските решения се взимат от задкулисието. Подкрепете ни в тази битка срещу паралелната държава\", призова председателят на БСП. Нинова: Порожанов е обвързан с Пеевски, смяната му не е заради корупцията Лидерът на БСП Корнелия Нинова обяви, че поисканата и приета днес оставка на земеделския министър Румен Порожанов показва двойния станд... Прочети повече По думите ѝ БСП през тези три години нито за миг не е влизала в договорки. \"Предлагаха ни много, отказахме всичко. Понесохме удари, заливаха ни с лъжи, хули, фалшиви новини. Предпочетохме почтеността към вас пред парите и личните облаги. Заедно с вас, хората на България, шест месеца, в над 500 срещи, изработихме план за развитието на страната - \"Визия за България\". Пак заедно можем да го реализираме, но ни е нужна вашата подкрепа - на 26 май, с номер 18 в интегралната бюлетина. Възстановяването на България минава през свалянето на правителството на Борисов. Можем да го направим заедно, заключи Корнелия Нинова.", "date": "2019.05.18", "title": "Корнелия Нинова: Борисов си купува спокойствие за близо 6 млрд. лeва"}
{"url": "https://www.actualno.com/balkani/chavushoglu-turcija-se-gotvi-za-sondaji-v-kontinentalnija-si-shelf-news_750047.html", "text": "В писмо до страните членки на Европейския съюз и външните министри на постоянните членове на Съвета за сигурност на ООН, турският външен министър Мевлют Чавушоглу заявява в петък, че районът край западния бряг на Кипър, където Анкара планира да извършва проучвателно сондиране, е изцяло в рамките на турския континентален шелф. Според Анадолската агенция, цитирана от БГНЕС, Чавушоглу е добавил, че неотдавнашното изявление на ЕС в подкрепа на Никозия е направено в името на солидарността на ЕС и не е съвместимо с международното право. Турция изпраща и втори сондажен кораб край Кипър Турция ще изпрати и втори сондажен кораб в Източното Средиземноморие, заяви турският министър на външните работи Мевлют Чавушоглу, цити... Прочети повече Той също така подчертава позицията на Турция, че не признава \"едностранните и незаконни изключителни искания за икономическа зона на кипърските гърци\" и твърди, че \"трети страни трябва да се въздържат от вземане на страна в припокриването на молби за морски граници и те не трябва да действат така, сякаш са решение за двустранните морски граници”. Турският външен министър каза също, че \"няма автоматизъм да се твърди, че островите създават пълни зони за морска юрисдикция\".", "date": "2019.05.18", "title": "Чавушоглу: Турция се готви за сондажи в континенталния си шелф"}
{"url": "https://www.actualno.com/sliven/opisvat-shtetite-sled-gradushkata-v-novozagorsko-news_750097.html", "text": "Започна описването на щетите след бедствието в Новозагорско. Градушката унищожи над 25 000 декара посеви в региона. Загубите на стопаните са за стотици хиляди. В село Стоил Войвода нивите са под вода. Един от собствениците на земя разказа, че ще се наложи да сее втора реколта. Така разходите ще бъдат двойни и затова се надява на помощ от държавата. Стопаните не застраховат нивите си, защото смятат, че няма смисъл от това. Описването на щетите ще продължи поне седмица. Не е ясно кога помощите ще стигнат до стопаните, но това ще отнеме поне месец. Ако обезщетенията закъснеят, собствениците са готови да се откажат да сеят повторно, отбелязва bTV. Небесно бедствие унищожи посеви в долното течение на река Янтра Силен вятър, пороен дъжд и градушка се изсипаха над Долна Студена и Ценово на 16 май около 21,30 ч. „Природната стихия унищожи бл... Прочети повече След градушката в свищовското село Морава обстановката се нормализира. 15 къщи пострадаха от ураганния вятър. Градушката унищожи посеви, бяха наводнени селскостопански постройки. Част от щетите бяха възстановени веднага. Кметът на селото Георги Георгиев обясни, че една от улиците е напълно разбита. Още няколко са в лошо състояние. Той изрази надежда правителството да отпусне средства за възстановяването им. По думите му са необходими около 70-80 хиляди лева. Комисия ще оценява щетите на земеделците в понеделник.", "date": "2019.05.18", "title": "Описват щетите след градушката в Новозагорско "}
{"url": "https://www.actualno.com/balkani/razrastva-se-epidemijata-ot-morbili-v-makedonija-news_750108.html", "text": "Епидемията от морбили в Македония се разраства, пише македонското електронно издание “МКД“, цитирано от агенция \"Фокус\". Миналата седмица са регистрирани 134 нови случая на морбили, а броят им нараства. Продължава тенденцията на регистриране на голям брой болни от морбили, като за няколко седмици наред броят на новоинфектираните е над 100. От заболелите има 48 нови случая в Скопие, останалите 86 са от десет други града, като общият брой на засегнатите градове е 22, според Института за обществено здраве. Най-голям е броят на регистрираните болни над 30-годишна възраст. УНИЦЕФ с потресаваща статистика за застрашените от морбили деца 169 милиона деца в глобален мащаб не са ваксинирани срещу морбили, съобщи УНИЦЕФ. Става въпрос за деца, на които не е сложена първата д... Прочети повече Здравните власти твърдят, че няма намаляване на броя на случаите, нито се очаква край на епидемията. От началото на епидемията до момента в центровете за обществено здраве общият брой на ваксинираните лица на възраст до 14 години е около 25 хиляди деца, като в допълнение са ваксинирани 1,780 души, повече от 65% са здравни работници, студенти по медицина и ученици в средни медицински училища. Една пациентка е в тежко здравословно състояние. Тя е била хоспитализирана вчера в клиниката по инфекциозни болести в Скопие. От там казват, че още три деца и двама възрастни се намират в тежко състояние.", "date": "2019.05.18", "title": "Разраства се епидемията от морбили в Македония "}
{"url": "https://www.actualno.com/society/sedmichna-prognoza-za-vremeto-za-20-26-maj-news_749988.html", "text": "В понеделник в източната половина от страната ще духа южен вятър и температурите ще останат високи. В Западна България в следобедните часове и до полунощ ще се развива купеста и купесто-дъждовна облачност и на места ще превали краткотраен дъжд с гръмотевици. Възможни са градушки. Във вторник вятърът ще се смени със северозападен и ще е предимно умерен. Температурите ще се понижат и преобладаващите максимални ще бъдат между 24° и 29°. Въздушната маса ще е неустойчива. Главно в северозападната половина от страната ще се развива купеста и купесто-дъждовна облачност. Ще има краткотрайни валежи, на отделни места с гръмотевични бури, възможни са градушки. Прогноза за времето - 17 май (петък) Преди обяд валежите временно ще спрат и облачността за кратко ще се разкъса. След обяд отново на много места в страната ще има краткотр... Прочети повече В сряда и четвъртък над цялата страна ще има променлива облачност. На места са възможни леки превалявания от дъжд. Във Варна и Смолян са възможни гръмотевици. Максималните температури ще са между 17 и 23 градуса. В петък над цялата страна ще има валежи от дъжд. Максималните температури ще достигнат 25 градуса. През почивните дни валежите ще спрат и над по-голямата част от страната ще има променлива облачност. Максималните температури ще са между 18 и 26 градуса.", "date": "2019.05.18", "title": "Седмична прогноза за времето за 20-26 май"}
{"url": "https://www.actualno.com/education/direktor-na-uchilishte-da-se-oplakvame-ot-roditelite-e-vse-edno-lekar-da-se-obidi-na-bolen-pacient-news_749994.html", "text": "Ние, учителите, сме професионалисти. Да се оплакваме от това какво говорят родителите за нас, е все едно хирургът като отвори корема на пациента, да му се обиди, че е много болен. Това са неадекватни и непрофесионални реакции. Това заяви Диана Димитрова, директор на училище „Стою Шишков“ в село Търън, Смолянско. Преди две години тя получи министерската награда „Св. Иван Рилски“ за високи резултати в професионалната дейност и принос към образованието, разказва кореспондентът на Actualno.com. Димитрова събра своя опит от дългогодишната си работа и издаде книгата „Общуване: Учител – родител“. Профилът на българския учител - 55-годишна жена, жените четат и повече от мъжете В системата на образованието работят 50 8466 учители, сочат данните на НСИ. От тях в сферата на началното образование работят 19 948 у... Прочети повече „Ние имахме педагогическа практика да правим вътрешно-училищни семинари как да общуваме ефективно и ефикасно с родителите по проблеми, които са ни в текущата работа. Решихме така, защото в медиите излизат страшни неща за това как се разминават родители и учители. И аз се учудвам как може едни професионалисти да се засягат от отношението на родителите“, коментира директорът. По думите ѝ в родопското училище почти нямат такива проблеми. Димитрова обаче събира и обработва казуси от различни места и предлага как да се действа в съответните ситуации. „Използвала съм книгата на Алън Пийз и Алън Гарнър \"Езикът на тялото\" - за метаезика, за параезика, затова какви сигнали изпращаме чрез жестовете, усмивката, облеклото, защото всъщност думите са само една част от общуването. Всяко общуване трябва да има цел. Ние сме в ролево общуване. Ролята - учител, и ролята – родител“, обясни тя. Книгата е с две заглавия. Работното, вътрешното е \"Общуването: учител - родител\", а на корицата е \"Общуването: учител - ученик\". МОН разчита учителите да не допускат отпадането на деца от клас Разчитаме на учителите да възпитават децата ни и да не допускат отпадането им от системата на образованието. Това каза министърът на об... Прочети повече В нея авторът обобщава всички свои наблюдения, разсъждения и казусите, които са имали през годините на 70 страници. Целта по думите на Димитрова е колегите ѝ да имат нещо като насока как да се постави общуването на научна основа с разумната увереност, че те контактуват като професионалисти с партньора си - родител. „Реално цялото наше общуване е в името на детето. И всеки родител е добре да знае, че в името на ученика трябва да се провежда едно много целенасочено общуване. Затова писах и за \"Теорията на умните цели\" с автор Питър Дракър. Така, че когато учителят ще общува с ученик и родител, трябва да си постави цел и тя да е изпълнима, да съответства на очаквания резултат. Трябва да е разположена във времето с конкретни срокове. Тоест, когато общуването учител - родител се постави на научна основа, с целеполагане, да знаеш какво искаш от този човек и това твое искане да бъде адекватно на ролята му като родител. Аз не мога да искам от него да преподава вкъщи на детето си“, обобщи Димитрова.", "date": "2019.05.18", "title": "Директор на училище: Да се оплакваме от родителите, е все едно лекар да се обиди на болен пациент"}
{"url": "https://www.actualno.com/business/ot-dnes-zapochvame-da-rabotim-za-sebe-si-news_750083.html", "text": "18 май е денят, в който гражданите ще спрат да работят за държавата и ще започнат да работят за себе си, предаде БГНЕС. През новата 2019 г. в държавната хазна е планирано да постъпят рекордните 43,9 млрд. лв. приходи. Средно за един календарен ден българите ще изработват по 319 млн. лв., което означава, че ще са ни необходими 138 дни, за да попълним хазната. Казано с други думи, Денят на данъчна свобода през 2019 г. ще настъпи на 18 май. Съдът отмени по-високите данъци за автомобили в Добрич и Балчик Административният съд в Добрич отменя решения на общинските съвети в Добрич и Балчик, свързани с промени в наредбите за определяне разм... Прочети повече Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day. Въпросните 138 дни отразяват общите приходи в консолидираната фискална рамка за 2019 г. Има обаче някои специфични моменти, които Институтът за пазарна икономика отчита: Живеещите в България отново ще получат помощ от европейските данъкоплатци, които ще ги „отменят” за малко над 8 дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 9-ти май за държавата, а в дните до 18-ти май ще бъдем отменени от европейските данъкоплатци. Въпреки това деление ние се спираме на 18-ти май за официалната дата на данъчната свобода, тъй като тя с най-голяма точност отчита преразпределението през приходната част на бюджета. Освен изчислените 138 дни, следва да отчитаме и планираните 2 дни за отработване, които отразяват заложения дефицит от 600 млн. лв. по консолидираната фискална програма. Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните три години обаче (2016-2018 г.) този дефицит не се реализира и бюджетите излизаха на голям излишък. Очакваме и през 2019 г. в бюджета да има излишък, което означава, че няма да има дни за отработване. Алексис Ципрас обяви намаляване на данъците Министър-председателят на Гърция Алексис Ципрас обяви намаляване на данъците върху храните и енергията, както и откупуването на част от... Прочети повече Най-много дни през 2019 г. ще отделим, за да попълним приходите от ДДС – 34 дни. За приходите от акцизи ще са ни нужни близо 17 дни. За осигуровките ще ни е нужен малко над месец – 24 дни за социално осигуряване и 9 дни за здравно. Приходите от подоходните данъци ще попълним за близо 12 дни, а тези от корпоративни данъци – за малко над 8 дни. Други почти 7 дни ще работим, само за да платим държавните и общински такси. През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да бъдат все повече и денят на данъчна свобода да идва все по-късно през годината. Това означава, че реално данъчната тежест в страната нараства. Преразпределението през приходната част на бюджета се планира да достигне 37,7%, което е най-високата стойност за последните 10 години. Пример за покачването на данъците са осигурителните вноски за държавното обществено осигуряване, за които отделяме все повече през последните години – през 2017 и 2018 г. имаше покачване на вноската за пенсия с по 1 процентен пункт на година, а през 2019 г. беше покачен максималният осигурител праг. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас. Сметката разпределя данъчното бреме върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, тоест за тях Денят на данъчна свобода идва чак в края на юни.", "date": "2019.05.18", "title": "От днес започваме да работим за себе си "}
{"url": "https://www.actualno.com/europe/korupcionen-skandal-s-namesena-bogata-ruskinja-raztyrsi-avstrija-news_750082.html", "text": "Върховната прокуратура на Австрия започна проверка на сведенията за тайно финансиране на управляващата в коалиция Австрийска партия на свободата (АПС) от чужбина в замяна на достъп до държавни договори. Това съобщи за вестник „Курир” генералният секретар на министерството по въпросите на конституцията Кристиан Пилначек. Сведенията се появиха от видеозапис с лидера на партията и вицеканцлер Хайнц-Кристиан Щрахе. \"В момента има само части от видеозаписа, засега е невъзможно да се прецени контекста”, каза Плиначек. По думите му предстои да се изясни дали това е бил просто разговор, или има конкретни данни за нарушаване на закона. Прокуратурата ще поиска пълната версия на видеозаписа от германските издания „Шпигел” и „Зюддойче цайтунг”, които вчера публикуваха материала. Второто издание обаче отказва да даде оригинала. Хайнц-Кристиан Щрахе, Getty images/Guliver От изтеклото в медиите се създава впечатление, че \"богатата рускиня\" всъщност се представя за племенница на руски олигарх и вероятно това не е истина. Но във вила в испанския курорт Ибиса Щрахе си \"отпуска душата\" и говори как в замяна на руско финансиране, за да стигне до властта, ще връща услугите - чрез разпределяне на обществени поръчки и дори чрез осигуряване на дял в Kronen Zeitung, който е най-четеният австрийски таблоид, за да може да има медиен контрол. Щрахе разказва и от кого е получавал пари за политическата си кариера, без да ги декларира пред Сметната палата на алпийската република. Изброява имената на дарители като Benko (недвижими имоти), Glock (оръжейна индустрия) и Novomatic (световен лидер в хазарта). Схемата била парите да не се даряват директно на Партията на свободата, а на сдружение в обществена полза. По-рано Сметната палата на Австрия поиска от АПС да изясни заявленията на нейния лидер във видеозаписа. От записа, публикувана в сп. „Шпигел” и в. „Зюддойче цайтунг”, става ясно, че през юли 2017 г. Щрахе и помощникът му Йоханис Гуденус са провели на остров Ибиса среща с жена, представена като богата рускиня, която изразила желание да инвестира голяма сума в Австрия, по-специално за купуването на влиятелното издание „Кронен цайтунг”. Щрахе бил предложил на тази жена тайна сделка и бил ѝ обещал достъп до държавните договори в Австрия срещу помощ за парламентарните избори, проведени през октомври 2017 година. Хайнц-Кристиан Щрахе, Себастиан Курц, Getty images/Guliver Припомняме, че на този вот АПС се класира трета и влезе в коалиционно правителство с консервативната Австрийска народна партия /АНП/ на премиера Себастиан Курц. Самият Курц снощи свика извънредна среща на ръководството на АНП. Днес се очаква австрийският лидер да направи изявление по повод скандала, отбелязва още БГНЕС, цитирайки световните агенции. Опозицията веднага реагира и поиска оставката на Щрахе, както и предсрночни парламентарни избори.", "date": "2019.05.18", "title": "Корупционен скандал с намесена богата рускиня разтърси Австрия"}
