{"url": "https://www.actualno.com/society/novinite-naj-vajnoto-za-denja-29-avgust-news_692397.html", "text": "  Редакционният екип на ви представя най-важните новини за изминалия ден, 29 август.      През последните три години компанията „Трейс Груп холд“ АД е спечелила обществените поръчки за изпълнението на 7 обекта от общо 91 инфраструктурни проекта на общината.   Те се обявиха срещу корупцията с усвояваните пари за ремонт на пътища в цялата страна и се обединиха около мнението, че такива пътища като този край Своге убиват човечеството, а те съществуват заради безхаберието на управляващите. Към никого няма да има нито закрила, нито пощада, обяви премиерът Бойко Борисов по повод автобусната катастрофа край Своге, при която загинаха 17 души, в началото на днешното правителствено заседание.     Фирмите от консорциума \"Трейс Своге\", които ремонтираха пътя на който загинаха 17 души, са започнали отстраняването на дефектите по строежа на пътя. Това съобщи регионалният министър Николай Нанков. Всички служби в държавата, които имат отношение към пътната безопасност, ще се консолидират в една структура. Това съобщи след среща в Министерския съвет вицепремиерът Томислав Дончев.    Борисов покани на среща в Министерския съвет протестиращите служители от Националния институт по метеорология и хидрология, които искат да бъдат извадени от общата структура на БАН. Работещите в НИМХ протестираха пред Министерския съвет за пореден път. Министър-председателят Бойко Борисов разпореди на областния управител на Бургас Вълчо Чолаков да спре изпълнението на решението на общинския съвет в Царево, с което одобри подробен устройствен план за парцел от 22 хил. кв. метра в местността Силистар, съобщават от правителствената пресслужба. Генералният секретар на ООН Антониу Гутериш призова страните от ООН сериозно да разгледат изводите на експерти от международната организация, които смятат, че в Мианмар са налице признаци на геноцид срещу мюсюлманското малцинство рохинга. Десетки метеоролози от цялата страна излязоха на протест пред централата на Българската академия на науките и се отправиха към Министерския съвет. В сряда изтече крайният срок, даден от премиера, за намиране на решение. \"Той тези 53 км може да ги е вдигнал преди това на правия участък. На тахошайбата може да се види минималната и максимална скорост по цялото дефиле, но точно за определения завой, няма как да има точност от тахошайбата.\" Това каза шофьорът на автобус Борислав Димитров в коментар за катастрофата край Своге,при която загинаха 17 души. Димитров е категоричен, че тахошайбата не може да засича до секунда. Ако Европейският съюз /ЕС/ чака във всички страни от Западните Балкани да бъдат изградени стабилни демокрации без национални конфликти, тогава руският и турският президент Владимир Путин и Реджеп Тайип Ердоган ще използват това и ще дестабилизират целия регион.", "date": "2018.08.29", "title": "Новините: Най-важното за деня, 29 август"}
{"url": "https://www.actualno.com/asia/iranskijat-vynshen-ministyr-e-na-iznenadvashto-poseshtenie-v-turcija-news_692407.html", "text": "  Иранският външен министър Мохамад Джавад Зариф е провел разговори с турския президент Реджеп Тайип Ердоган в Анкара, съобщиха от турското президентство. За тези разговори не е било съобщено предварително, допълва БГНЕС.     Зариф е влязъл за разговори в седалището на управляващата партия на Ердоган. Тази среща се провежда в условия на растящо напрежение около предстоящата офанзива в провинция Идлиб, която се намира близо до границата с Турция.   ", "date": "2018.08.29", "title": "Иранският външен министър е на изненадващо посещение в Турция"}
{"url": "https://www.actualno.com/business/21-turoperatora-shte-bydat-zalicheni-ot-registyra-news_692393.html", "text": "   Причината е, че дружествата не са предоставили задължителна застраховка „Отговорност на туроператора“, което е изрично условие за извършване на туроператорска дейност. Това съобщиха от пресцентъра на министерството. Компаниите са със седалище и адрес на управление в градовете София, Варна, Пловдив, Несебър, Поморие и с. Горна Малина.     Заличаването се предприема по заповед на министъра на туризма Николина Ангелкова, съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.   Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона.\r\nОпределен е период от две години, през който заличените дружества нямат право да заявяват регистрация за извършване на туроператорска дейност. Срокът се определя считано от датата на издаване на настоящата заповед.  Според Закона за туризма всеки регистриран туроператор ежегодно трябва да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма, в 14 дневен срок от подписване на споразумението. След това тя се вписва и в Националния туристически регистър.   ", "date": "2018.08.29", "title": "21 туроператора ще бъдат заличени от регистъра"}
{"url": "https://www.actualno.com/balkani/opozicijata-v-kosovo-svika-izvynredno-zasedanie-na-parlamenta-news_692413.html", "text": "  Ръководителят на парламентарната група на Демократичния съюз на Косово (ДЛК) Авдулах Хоти обяви, че опозицията днес е внесла искането за извънредно заседание на косовския парламент, което трябва да се проведе на 4 септември в 10:00 часа, съобщи МИА.     \"Днес внесохме искането за извънредна сесия на парламента на Косово, за да изразим институционалната си позиция срещу нарушаването на територията на Република Косово\", пише Хоти във Фейсбук, добавяйки, че \"с оглед на готовността на мнозинството от депутатските групи да подкрепят тази позиция\", опозицията очаква резолюцията да премине с над 80 гласа в 120-членния парламент, предаде БГНЕС.   Ръководителят на парламентарната група на основната опозиционна партия заяви, че \"няма по-силен политически механизъм за изразяване на волята на гражданите на Косово, от вота на депутатите в парламента, които са избрани от гражданите\".\r\n\"Никой не може да се осмели да предприеме стъпки, които противоречат на волята на огромното мнозинство от депутати в парламента на Косово. Резолюцията на парламента на Косово е обвързваща за всички. Ако някой постъпи по различен начин, тогава той действа в противоречие с конституционния ред на Република Косово, за което конституционните и политическите последствия са ясни \", каза Хоти.  Резолюцията, добавя той, ще даде ясен знак и за международните приятели на Косово, че косовските граждани не са готови за преговори за територията на страната.   Инициативата за приемането резолюция, с която ще се забрани на президента Хашим Тачи и на всеки друг да преговаря за териториалната цялост на Косово беше подкрепена от Движението Самоопределение (ВВ) и Социалдемократическата партия (СДП), подкрепиха и две от трите партии на албанците от управляващата коалиция, Алианса за бъдещето на Косово на премиера Рамуш Харадинай и Инициативата за Косово (Нисма) на вицепремиера Фатмир Лимай, както и двете опозиционни партии. Единствените подкрепили Тачи за диалога с Белград са неговата някогашна партия, Демократическата партия на Косово (ДПК) и партията на косовските сърби, Сръбска листа.", "date": "2018.08.29", "title": "Опозицията в Косово свика извънредно заседание на парламента"}
{"url": "https://www.actualno.com/curious/dneven-horoskop-za-30-avgust-news_692414.html", "text": "        Този четвъртък може да сте спокойни за финансите си. Все пак не прекалявайте с инвестициите. Влагайте разумно. През този ден вярвайте на собственото си мнение и интуиция. Дори всички да са на противоположното мнение, не позволявайте това да повлия на вашето.   Това е ден, в който да се погрижите за себе си и най-вече за физическото ви благополучие. Ако е необходимо се посъветвайте с лекар.     Това е ден, в който ще научите добри новини. Запазете информацията за себе си и не почивайте на лаврите, които тя ще ви даде. При решаването на служебен въпрос потърсете експертно мнение. Понякога имаме нужда от страничен поглед върху нещата, за да се получи най-трезвата оценка. Това е ден, в който може да си починете. Никой няма да ви търси за работа, а и вие не се бутайте. Вечерта измислете нетрадиционно занимание.      През този ден е възможно да получите сериозна критика. Това не бива да ви натъжава. Приемете съветите, но не позволявайте това да повлияе на самооценката ви. Този четвъртък обещава успехи във всичко, което е свързано със семейните въпроси. Възползвайте се от късмета си и се наслаждавайте на щастието си.    Днес ще бъдете изненадани от ваш приятел. Това ще е урок, който да ви научи, че не бива да мислите, че нещата или хората са предрешени. Днес поддържайте добрия тон и не влизайте в полемики. Най-важното е да сте в унисон с вашия семеен партньор. Другото се оправя.    Това е ден, в който е добре да преосмислите поведението си. Бъдете по-добронамерени. Може да сте сигурни, че приятелите ви ви харесват повече, отколкото си мислите. Това е ден, в който трябва да предприемете сериозна крачка. Отдавна мечтаете, но не правите нищо, за да реализирате желанията си.", "date": "2018.08.29", "title": "Дневен хороскоп за 30 август"}
{"url": "https://www.actualno.com/interest/talpa-martinorum-istorijata-na-edno-otkritie-news_692406.html", "text": "  Птиците и бозайниците в Европа са едни от най- изследваните и проучвани родове още от 300 години насам. А наскоро се оказа, че в Странджа учени откриха нов вид бозайник- къртица, различна от обичайните за страната и за континента, помалка от познатата, черна, със слепени клепачи, напълно сляпа. Нарекоха я Talpa martinorum- първата част на името е родова, получават я всички къртици. Втората я прави вече официално призната в света, а в случая е кръстена на руски учен, посветил живота си на изучаването на бозайниците, сред тях и къртиците, на Балканите, в бивша Югославия и България.     Как се е стигнало до откритието. Пред БГНЕС разказва д-р Недко Недялков, директор на Палеонтологичния музей в Асеновград и инициатор на експедицията, довела до сензационната находка.   \"Беше прието, че фауната на Европа е сред най- добре проучените на света, има много традиции и дори с новите молекулярно генетични методи не се описваха нови видове. Така че това откритие е наистина сензация в науката- в 21-ви век да се открие нов бозайник и то от добре проучена група. Това навежда на мисълта колко още има на места, които далеч не са толкова добре изследвани и то в Източна и Югоизточна Европа.\"\r\nОткритието на новия вид къртица не става, както лаиците си мислят- изведнъж се показва от дупката и си казваш- ха, нов вид! Оказва се, че началото на проучванията е още преди седем години.  \"Това стана бавно, с търпение, систематично. В България знаехме, че има два вида къртици, като европейската е по-широко разпространена включително и в нашата страна и че има още един вид, открит в района на Странджа, но дълго време този втори вид беше дискусионен, дали е един или друг, просто нямаше достатъчно материал за генетичен анализ, така че биваше причисляван от учените ту към един, ту към друг вид. По моя инициатива случайно при проучвания в Странджа планина намерих една костица около село Велика, събрахме още малко, анализирахме и още тогава разбрахме, че има нещо ново. После поради редица причини- и финансови, и лични, не успяхме да финализираме проучването, докато през 2017 година с колегата от Словения Борис Криштофек продължихме работата, организирахме експедиция и събрахме допълнителен материал от българската част на Странджа за морфологични и генетични изследвания, също така и проверихме достатъчно екземпляри в музеи и колекции по света, в Европа и Америка, сравнихме с всички известни видове къртици на Европа и се оказа наистина нещо ново, съвсем различно, непопадащо в описанията на нито един известен вид. Къртиците са сложна група и много си приличат наистина, доста сходни са и външно, и морфологично, затова може би този вид е убегнал от погледа на учените.\", разказват откривателите.   Към откритието интерес проявяват и турските колеги на д-р Недялков, планират се съвместни действия. А откриването на нов вид бозайник за науката означава, че щом в този толкова добре проучен раздел има изненади, кой знае още какво крие Странджа при насекомите и безгръбначните.", "date": "2018.08.29", "title": "Talpa martinorum - историята на едно откритие "}
{"url": "https://www.actualno.com/crime/vodachyt-na-katastrofiralija-avtobus-kraj-svoge-ostava-pod-domashen-arest-news_692408.html", "text": "  Водачът на катастрофиралия край Своге автобус - Григор Григоров остава под домашен арест. Това реши Софийският окръжен съд, съобщи БНР.     Григор Григоров беше докаран в Съдебната палата със съдебна охрана и с видими следи от катастрофата от събота вечерта.   С превръзка на главата и накуцвайки, така Григор Григоров влезе в съдебната зала, където бяха негови близки, които мълчаливо изчакваха съдебното решение. Адвокатът на Григоров, Христо Ботев, поиска още време да се запознае с материалите по делото, но още преди да ги прочете, изрази учудването си, че прокуратурата иска за клиента му втората по тежест мярка за неотклонение, при положение, че вече е станало ясно на какъв път е станал инцидентът. В аванс Христо Ботев обяви, че ще настоява за експертиза на пътната настилка и след това на допълнителна техническа експертиза дали е имало значение скоростта, с която се е движил автобусът, тъй като според него, с каквато и скорост да се е движил, при тази пътна настилка е можело да се случи катастрофа и е било въпрос на време това да се случи.\r\nС постановление на наблюдаващия прокурор на Григоров е наложена забрана да напуска България и му е отнета шофьорската книжка.  Появата в съдебната зала е първата публична поява на Григор Григоров след тежката катастрофа в събота вечерта. Според адвоката му Христо Ботев той е в изключително тежко психическо състояние, защото от години е познавал част от починалите и пострадалите край Своге.   ", "date": "2018.08.29", "title": "Водачът на катастрофиралия автобус край Своге остава под домашен арест"}
{"url": "https://www.actualno.com/balkani/200-000-pytnici-moje-da-ostanat-bez-prevoz-v-gyrcija-news_692415.html", "text": "  Фериботните компании в Гърция призоваха своите служители да отменят планирата за 3 септември стачка, съобщава сръбското електронно издание Vesti Online, като подчертава, че ако тя се проведе, то близо 200 000 пътници ще бъдат оставени без транспорт и алтернатива за придвижване през натоварения туристически сезон.     Гръцката федерация на моряците (PNO) изисква увеличение на заплатите на заетите в бранша и получаването на данъчни облекчения. За да постигна целите си, федерацията обяви 24-часова стачка, която ще засегне движението на фериботите по всички маршрути до гръцките острови, включително до популярните дестинации като Миконос, съобщи агенция Фокус.   Фериботните компании обявиха, за деня на стачката 180 000 души са закупили билет. Туристите, които на 3 септември ще останат в капан по гръцките острови, са предупредени, че ще изпуснат полетите си, ако имат билети за връщане у дома същия ден.", "date": "2018.08.29", "title": "200 000 пътници може да останат без превоз в Гърция"}
{"url": "https://www.actualno.com/europe/lavrov-nadjavame-se-che-zapadyt-njama-da-se-mesi-v-eventualna-operacija-v-idlib-news_692399.html", "text": "  Русия се надява, че Западът, който твърди, че е в ход подготовка за химическа атака в сирийската провинция Идлиб, няма да възпрепятства антитерористична операция в района. Това заяви министърът на външните работи на Руската федерация Сергей Лавров, предаде БГНЕС.     „Много се надявам, връщайки се към темата за спекулации по повод планираната от правителството (на Сирия) химическа атака, че западните партньори, които активно разпалват тази тема, няма да се отдадат на провокации, на драматизации, каквито явно се подготвят, и няма да се намесват в антитерористичната операция срещу „Джабхат ан-Нусра“ в тази зона на деескалация“, подчерта Лавров на пресконференция с външния министър на Саудитска Арабия Адел ал-Джубейр.   През последните дни ситуацията около Сирия стана по-напрегната. Говорителят на Министерство на отбраната на Русия генерал-майор Игор Конашенков заяви, че според независими източници терористи подготвят провокация, с която да обвинят Дамаск в употребата на химическо оръжие срещу цивилното население на провинция Идлиб.\r\nПо-рано американският военен министър Джеймс Матис заяви, че САЩ активно обсъждат с Русия предотвратяването на възможното използване на химическо оръжие в Сирия.  ", "date": "2018.08.29", "title": "Лавров: Надяваме се, че Западът няма да се меси в евентуална операция в Идлиб"}
{"url": "https://www.actualno.com/society/za-4-godini-trejs-grup-e-spechelila-obshtestveni-porychki-za-63-mln-lv-v-sofija-news_692417.html", "text": "  След катастрофата край Своге Столичната община поиска от Пътната агенция да инспектира асфалтовите бази, които снабдяват строителните фирми с материали за ремонтите на пътищата.     В същото време граждански организации поискаха проверка на работата на „Трейс груп” и в София.   Според данните на платформата за обществени поръчки на Столичната община, след 1 октомври 2014 г. фирмите, които работят по най-скъпите обществени поръчки, са три, съобщи Нова телевизия.\r\n\"Трейс Груп\" води в класацията с проекти на стойност от близо 63 млн. лева. Тя е следвана от \"Джи Пи Груп\", които оперират с почти 27 млн. лв. На трето място е \"Калистратов груп\" с малко над 17,5 млн. лв.  През последните три години компанията „Трейс Груп холд“ АД е спечелила обществените поръчки за изпълнението на 7 обекта от общо 91 инфраструктурни проекта на общината. Сред които част от ремонта на пешеходната част на бул. „Витоша”, реконструкцията на бул. „Цариградско шосе” и работа по бул. „Дондуков”. И на трите обекта гражданската инициатива „Спаси София” намира недостатъци.   Един от най-критикуваните ремонти на \"Трейс\" в София е този на бул. \"Дондуков\", който закъсня с пускането си в експлоатация. За всеки ден закъснение общината обеща да глоби фирмата с 80 хил. лв. на ден. Глоба обаче не е наложена, защото надзорът преценил, че фирмата изчаквала решението дали да се сложат павета, или асфалт. Останалите дни от близо двумесеченото закъснение на обекта от надзора отчели като дъждовни. Въпреки проблемите с ремонта на „Дондуков”, договорът с фирмата не е прекратен. Така общината не може да изключи „Трейс” от участие в други обществени поръчки, както позволява законът.\r\n\"Трейс\" е компанията, на която съм налагала най-високата глоба от близо 500 хиляди. По всички останали обекти проверки се правят непрекъснато\", коментира кметът на София Йорданка Фандъкова.    В момента фирмата работи по ремонта на бул. „България” и предстои да започне дългоочаквания пробив на ринговия бул. „Тодор Каблешков”.   ", "date": "2018.08.29", "title": "За 4 години \"Трейс груп\" е спечелила обществени поръчки за 63 млн. лв. в София"}
{"url": "https://www.actualno.com/politics/borisov-razporedi-na-oblastnija-na-burgas-da-spre-reshenieto-za-stroej-v-silistar-news_692387.html", "text": "  Министър-председателят Бойко Борисов разпореди на областния управител на Бургас Вълчо Чолаков да спре изпълнението на решението на общинския съвет в Царево, с което одобри подробен устройствен план за парцел от 22 хил. кв. метра в местността Силистар, съобщават от правителствената пресслужба.     От там пишат още, че ще се преценяват възможностите за сезиране на съда и на Окръжната прокуратура в Бургас.   По-рано днес от Регионалната инспекция по околната среда съобщиха, че направената от тях проверка е показала, че решението на общинския съвет противоречи на Закона за устройство на територията, защото на приетия план не са направени Оценка за въздействието върху околната среда и на степента на възможно замърсяване.\r\nДнешното разпореждане е втора намеса на премиера Борисов по въпроса, след като още в деня на заседанието на съвета в Царево той нареди на кмета Георги Лапчев да не изпълнява решението, докато обществеността не бъде убедена в правотата му. Тогава от БСП подсказаха на премиера, че областният управител има правомощията да спре решението и да го върне за прегласуване.  ", "date": "2018.08.29", "title": "Борисов разпореди на областния на Бургас да спре решението за строеж в Силистар"}
{"url": "https://www.actualno.com/society/nacionalnata-biblioteka-medijnijat-zakon-na-peevski-e-sbyrkal-adresa-news_692403.html", "text": "   Това се казва в становище на Националната библиотека \"Св. св. Кирил и Методий\", изпратено до председателя на Народното събрание , шефа на медийната комисия и до министъра на културата .     Това е поредната институция, която критикува т.нар. медиен законопроект на депутати от ДПС, чиято претенция е, че щял да осветява собствеността и финансирането на медиите.   През пролетта Министерството на културата също коментира, че Пеевски неправилно адресира предложенията си в закон, чиято цел е да съхранява книги, вестници и други като част от националното културно наследство.\r\nЗаконът за задължителното депозиране е един от устройствените за Националната библиотека и тя го защитава.  \"В Европа и в останалите страни по света законите и другите нормативни актове, свързани със задължителното депозиране на печатни и други произведения, не съдържат текстове, подобни на предложените от вносителите, тъй като те са извън предмета и сферата на действие на законодателството за печатното депозиране. Предполагаме, че приемането на направените предложения се дължи на факта, че една част от народните представители не познават в детайли закона. Вероятно затова се говори за него като за \"медийния закон\", пише в становището на доц. д-р Красимира Александрова, директор на библиотеката.   Според нея е нужно да се направи допълнителен задълбочен анализ както на систематичното място за подобни промени, така и на \"необходимостта от разкриване на собствеността, финансирането на доставчиците и определянето на държавния орган, който ще следи за неговото прилагане\".", "date": "2018.08.29", "title": "Националната библиотека: Медийният закон на Пеевски е сбъркал адреса"}
{"url": "https://www.actualno.com/society/protestirashtite-na-pytja-do-svoge-takiva-pytishta-syshtestvuvat-zaradi-bezhaberieto-na-upravljavashtite-news_692421.html", "text": "  \"Шофьорът може да е допуснал грешка да е отклонил вниманието си, защото точно в този момент небето шумеше от дъжда. От тук може да го е поднесло и самата вода както казват по телевизиите. Дъждът е бил много пороен и се е събрала много вода на пътя. Не направиха пътя за това движение, което го има вече. Той е направен по старому, когато този път е прокаран с кирката и лопатата. Политици, кметове и фирми просто прибраха едни пари.” Това каза Розен Стойков от с. Владо Тричков- един от протестиращите на пътя, където преди дни се случи автобусната катастрофа, при която загинаха 17 души.     Протестиращите се обявиха срещу корупцията с усвояваните пари за ремонт на пътища в цялата страна и се обединиха около мнението, че такива пътища като този край Своге убиват човечеството, а те съществуват заради безхаберието на управляващите.   \"Просто искам този път някой да излезе и да каже „аз съм виновен за тези 17 убийства. Това е масово погубване на народа. За водача въобще не си и го помислям, тъй като съм от Своге и всеки ден минавам многократно по този път и знам как се кара. Тук вината е в тази пътна настилка. Това е пътят - убиец. Няма човек от това дефиле, от този град, който да не е пострадал от този път. Искам това да спре. Искам да запазим живота на нашите деца и да запазим на нас, че да може да отгледаме тези деца”, заяви Лидия Георгиева, която каза, че дори е готова да излезе на палатка, докато държавата не защити живота на хората.\r\n\"Всеки ден, в 18:30 ч. ще бъдем тук докато не започнат някакви мерки за ремонтиране на този участък\", каза друг участник в протеста - Александър Калинов.  ", "date": "2018.08.29", "title": "Протестиращите на пътя до Своге: Такива пътища съществуват заради безхаберието на управляващите"}
{"url": "https://www.actualno.com/balkani/makedoncite-podkrepjat-i-odobrjavat-dogovora-s-bylgarija-news_692424.html", "text": "  Мнозинството от македонските граждани подкрепят и одобряват Договора за приятелство и добросъседство с България.     Това сочат резултатите от социологическото проучване на авторитетния Международен републикански институт. 52 на сто от участниците в допитването имат положително отношение към Договора, който бе подписан миналата година на 1-ви август в Скопие от премиерите на двете държави - Зоран Заев и Бойко Борисов. 14 на сто не го одобряват отчасти, а 20 на сто имат отрицателно отношение. 6 на сто от запитаните въобще не са разбрали за подписването на Договора, а 8 на сто не са пожелали да изразят мнение по този въпрос.   Изследването на Международен републикански институт е проведено между 28 юни и 15 юли тази година. В него са участвали 1100 души на възраст над 18 години, уточнява БГНЕС.", "date": "2018.08.29", "title": "Македонците подкрепят и одобряват Договора с България"}
{"url": "https://www.actualno.com/society/vyvejdat-dopylnitelni-merki-za-prevencija-na-afrikanskata-chuma-po-svinete-news_692395.html", "text": "        Засилени проверки се правят във всички заведения за обществено хранене, като се проследяват основно хранителните отпадъци от животински произход.   Те трябва да бъдат унищожавани в екарисаж или в специални инсталации за изгаряне, регистрирани в областните дирекции на Агенцията по храните.", "date": "2018.08.29", "title": "Въвеждат допълнителни мерки за превенция на африканската чума по свинете"}
{"url": "https://www.actualno.com/society/prikluchi-operacijata-na-13-godishnoto-momche-koeto-postrada-v-uasg-news_692402.html", "text": "  Приключи операцията на 13-годишното момче, което пострада по-рано днес в УАСГ. Оперативната интервенция е успешна. То е със сериозна кръвозагуба и остава за активно наблюдение и лечение в Детската реанимация на \"Пирогов\", съобщиха от лечебното заведение.      припомня, че 13-годишното момче бе със сериозни наранявания след инцидент в Университета по архитектура, строителство и геодезия (УАСГ) в София. Детето бе настанено в Противошокова зала на „Пирогов” с множество порезни рани, в изключително тежко състояние.   ", "date": "2018.08.29", "title": "Приключи операцията на 13-годишното момче, което пострада в УАСГ"}
{"url": "https://www.actualno.com/balkani/57-ot-makedoncite-shte-glasuvat-za-na-referenduma-za-smjanata-na-imeto-i-chlenstvo-v-es-i-nato-news_692340.html", "text": "  Мнозинството от македонските граждани искат да бъде решен спора за името на Република Македония между властите в Скопие и Атина и страната да се присъедини към НАТО и ЕС.     Това сочат резултатите от социологическото изследване на Международния републикански институт /МРИ/. 57 на сто от запитаните подкрепят предложението Македония да се присъедини към ЕС и НАТО с новото име - \"Република Северна Македония\". Същият процент смятат, че ползите от това членство оправдават смяната на името. Половината от участниците в проучването - 49 на сто ще участват в референдума на 30 септември. 22 на сто смятат да гласуват \"против\" промяната на името, съобщи БГНЕС.   \"Колкото повече наближава този важен референдум за Македония, толкова подкрепата за компромисно решение на спора за името, което ще открие вратите за членство в ЕС и НАТО, се накланя все по-силно към евроатлантическите институции\", каза Пол Макарти, който е регионален директор на МРИ.\r\nПодкрепата за членството в ЕС продължава да се увеличава. 83 на сто подкрепят присъединяването на Република Македония към Евросъюза. 77% подкрепят членството в НАТО.  Изследването на МРИ е проведено между 28 юни и 15 юли тази година. В него са участвали 1100 души на възраст над 18 години.   ", "date": "2018.08.29", "title": "57% от македонците ще гласуват \"За\" на референдума за смяната на името и членство в ЕС и НАТО"}
{"url": "https://www.actualno.com/europe/putin-otstypi-chastichno-za-pensionnata-reforma-news_692411.html", "text": "  Президентът на Русия Владимир Путин предложи по-меки мерки за пенсиониране, но само за жените. Досегашните предложения за пенсионната реформа предизвикаха голямо обществено недоволство, а това се отрази върху рейтинга на Владимир Путин.     В телевизионно обръщение Путин предложи пенсионната възраст за жените да бъде увеличена с 5, вместо с 8 години. Така рускините ще се пенсионират на 60 години, а не на 55, както е в момента.   По-късното пенсиониране при мъжете обаче остава – те ще излизат в заслужена почивка чак на 65 години, а не на 60 годишна възраст. Трудовият стаж, даващ право на предсрочно пенсиониране, също ще бъде намален, но с три години, уточнява bTV.\r\n\"Отлагането на реформите наистина не може да продължава повече. Това ще бъде безотговорно и може да доведе до тежки последици за икономиката и социалната сфера. Негативен ефект ще има върху живота на милиони хора, защото отсега е ясно, че държавата трябва да направи реформите рано или късно. Колкото по-късно, толкова по-сурови ще са мерките\", посочи Путин.     ", "date": "2018.08.29", "title": "Путин отстъпи частично за пенсионната реформа"}
{"url": "https://www.actualno.com/smolyan/naj-skypoto-shose-v-bylgarija-ot-21-km-struva-240-mln-lv-news_692347.html", "text": "         Инвестицията е на стойност над 11 млн. лв. на километър.\r\nУчастъкът бе изграден заради язовир „Цанков камък“, който заля стария. 10 километра от цялото трасе е напълно нов път, 10 км е рехабилитиран стар път към село Лясково, има и един тунел.\r\nОсем години откак е построен обаче, той все още е собственост на Националната електрическа компания. Не е прехвърлен на Агенция „Пътна инфраструктура“ (АПИ), която е стопанин на републиканската пътна мрежа в България.  АПИ още тогава направи редица забележки към инвеститора – НЕК ЕАД, след отстраняването на които да го приеме, но проблемите и до днес не са решени.\r\nПреди разклона за село Лясково от доста години има паднало свлачище, заради което има отсечка с ограничение. По нея се минава само в едната лента. Свлеклите се земни и скални маси са вече обрасли, но никой не го разчиства.\r\nСпоред строителите от австрийската компания „Алпине бау“ проблемите при градежа били от неподходящо избрано трасе и геоложки усложнения по време на работата, които освен че вдигнали цената, удължили и срока на изпълнението му.     Прехвърлянето на „златния“ път от НЕК ЕАД към АПИ се превърна в сага, която започна от пускането му в експлоатация през 2010 г. и още не е приключила.   Свлачището обаче е опасно и застрашава живота на всички, които минават през пътя Девин – Кричим. То е обозначено, но е на завой и няма никаква видимост за идващи насреща автомобили.\r\nВъпросната 21-километрова отсечка е част от третокласен път и по него минава всякакъв вид автомобилен транспорт – ТИР-ове, автобуси, микробуси, леки коли.\r\nПрез пролетта на миналата година от НЕК поискаха актуализирани оценки на имотите, които попадат в сервитута на трасето. „Направили сме ги в законовия срок, като става въпрос за 200 имота“, съобщи тогава кметът на Девин Красимир Даскалов.   Пак миналата година от АПИ съобщиха, че според подписано споразумение през декември 2014 г. между НЕК ЕАД и Пътната агенция зимното поддържане на пътя се осъществява от Областното пътно управление в Смолян, а електрическата компания извършва текущия ремонт и поддържането. От Пътното в Смолян обаче не предвиждат обрушване на скатове в участъка, тъй като той все още е собственост на НЕК.   „Има претенции от страна на Пътната агенция към строителството на пътя. Основните забележки са свързани най-вече с качеството на откосите встрани от него, в резултат на което много често по този път се получават срутвания и дори се е стигало до временни затваряния на участъка, за да бъдат почистени. На практика към момента НЕК все още е собственик на пътя като инвеститор на строителството му“, заяви областният управител на Смолян Недялко Славов.\r\nСпоред него Пътната агенция е тази, която трябва да поеме пътя, но в такова състояние, което да позволява нормалната му експлоатация. Той също подчерта, че АПИ е поела поддръжката на пътя през зимния сезон, която е много тежка в този регион.   Славов се надява при рехабилитацията на другите участъци между Девин и Кричим, за които има вече сключени договори по ОП „Региони в растеж“, да се стигне и до прехвърлянето на този участък към АПИ.\r\n„През годините много се говори за този обект \"Цанков камък\" и пътя, който се е наложил като обходен. Доста средства са хвърляни по него. Знаете, че в публичното пространство репутацията му е като „ златен път“ и предполагам, че това води до нежеланието да се инвестират още и още средства. Но това, което трябва да стане, е пътят да бъде прехвърлен към АПИ с качество, което да отговаря на характеристиките за един републикански път“, е категоричен областният управител на Смолян.\r\nПо думите му свлачището, което от години не се премахва, е част от същия проблем.\r\n„Очевидно е нежеланието на НЕК да влага повече капиталови разходи по поддръжката и качественото завършване на този участък. За него има и други пречки, свързани със структурата му. Предполага се, и такова е мнението на специалисти, че ако започне да се разчиства, ще стане още по-сериозен проблемът“, допълни Славов.", "date": "2018.08.29", "title": "Най-скъпото шосе в България от 21 км струва 240 млн. лв."}
{"url": "https://www.actualno.com/europe/berlin-syzdava-agencija-za-borba-s-kiberatakite-news_692344.html", "text": "  Германското правителство прие законопроект за създаването на Агенция за иновации и киберсигурност. Нейната дейност ще бъде насочена към повишаване на защитата на гражданите от хакерските атаки.     Позовавайки се на източници от министерството на отбраната, ДПА съобщава, че през следващите 5 години ведомството ще получи 200 милиона евро.\r\nАгенцията ще започне работа в началото на 2019 г. В нея ще работят около 100 души.\r\nВ задачите й влизат финансиране и развитие на амбициозни научни и иновационни проекти. „Става дума за фундаментални изследвания“, отбелязаха от министерството на отбраната на ФРГ, което заедно с вътрешното министерство ще отговаря за работата на агенцията, предаде БГНЕС.  ", "date": "2018.08.29", "title": "Берлин създава агенция за борба с кибератаките"}
{"url": "https://www.actualno.com/crime/tir-se-zapali-na-pytja-ruse-bjala-news_692416.html", "text": "  Движението по пътя Русе-Бяла, в района на Мойсеев баир, е затруднено заради запалил се тежкотоварен камион. Това съобщиха за Агенция „Фокус“ от пресцентъра на МВР. Движението се осъществява в едното платно, регулира се от екип на „Пътна полиция“.     На място има пожарен автомобил. При инцидента няма пострадали.   ", "date": "2018.08.29", "title": "ТИР се запали на пътя Русе-Бяла "}
{"url": "https://www.actualno.com/asia/oon-preduprejdava-za-humanitarna-katastrofa-v-idlib-news_692419.html", "text": "  Генералният секретар на ООН Антонио Гутериш предупреди, че цялостна военна операция в сирийската провинция Идлиб би довела до \"хуманитарна катастрофа\" и напомни, че е против използването на химически оръжия, предаде БГНЕС.     Предупреждението на Гутериш идва заедно с растящите страхове, че сирийското правителство мобилизира своята армия, за да превземе Идли, която е последната провинция държана от бунтовниците.   \"Генералният секретар е дълбоко притеснен относно растящия риск от хуманитарна катастрофа при цялостна военна операция в района на сирийската провинция Идлиб\", пише в изявление на ООН.\r\n\"Генералният секретар отново напомня, че всяко използване на химическо оръжие е напълно недопустимо\", пише още в изявлението.  ", "date": "2018.08.29", "title": "ООН предупреждава за хуманитарна катастрофа в Идлиб"}
{"url": "https://www.actualno.com/america/do-31-septemvri-moje-da-ima-tyrgovska-sdelka-kanada-sasht-meksiko-news_692422.html", "text": "  Канадският министър-председател Джъстин Трюдо заяви, че има шанс да се достигне до споразумение за континенталната търговска сделка с Мексико и САЩ до края на тази седмица, предаде БГНЕС.     Само ден след като канадските търговски представители се включиха отново в разговорите за Северноамериканско споразумение за свободна търговия (НАФТА) във Вашингтон Трюдо заяви - \"Има възможност да се стигне до добра сделка за Канада до петък\".   Но всяко споразумение \"ще зависи от това дали е най-добрата възможна сделка за Канада\", заяви Трюдо по време на студентски протест в северно Онтарио.\r\nПо-рано преговарящият от страна на Канада външен министър на страната Кристия Фриланд два пъти заяви, че преговорите вървят добре и е оптимист за това кога ще приключат.  Само преди ден приключиха преговори между Мексико и САЩ, след които стана ясно, че НАФТА вероятно ще остане в историята, а новото континентално търговско споразумение ще бъде кръстено по различен начин.   ", "date": "2018.08.29", "title": "До 31 септември може да има търговска сделка Канада - САЩ - Мексико"}
{"url": "https://www.actualno.com/society/ivan-bakalov-veche-njama-jurnalisti-a-kopirajtyri-i-piari-news_692322.html", "text": "  Журналистът Иван Бакалов взе отношение по въпроса за ситуацията във Факултета по журналистика към СУ, който беше взривен след набралата популярност на Калоян Константинов, тръгнала от сайта . Ето какво написа Бакалов в в социалната мрежа.     \"Ако разгърне човек обявите за работа по сайтовете, ще види, че все по-рядко се търсят репортери, редактори, журналисти. Но има множество обяви за „нови” позиции. Ето две основни:   – Копирайтър – нещо като синоним на журналист, но не е. Автор на статии по поръчка. Пише по-големи или по-кратки текстове за нуждите на клиенти на рекламни, пиар и „копирайтинг агенции” (има и такива вече). Тоест – обслужват фирми. Съдържанието не е само за продукти и услуги, които се продават на пазара. Практически за всичко. Клиенти всякакви, и партии, политици. Това на практика са пиар и рекламни текстове.\r\n– Модератор и автор на текстове в социални мрежи и чатове. Човек, който трябва да пълни със съдържание фейсбук-страници, да модерира коментари на читатели в сайтове. Да пише коментари, скрит под ник-ове и да развива определени тези, до води кампании в спорове. Пиар и рекламни агенции предлага тази услуга, имат си твърда тарифа – създават екипи от такива „професионалисти”, да пълнят с определени коментари социални мрежи и форуми. Оттук до платен трол границата е тънка. Но позиция трол още не се е появила в обявите за работа, макар че много хора я практикуват.  ...   Прокрадва се идеята, че тези „модерни специалности” са бъдещето, което замества традиционните репортер и журналист...\r\n...    На „модерни работодатели” от пиар агенции със сигурност им трябват копирайтъри, съчинители на поръчкови текстове. Трябват им и пълначи на страници със статуси и фън-чета, трябват им и платени тролове. Само че това не е журналистика.   Писането на новини и репортажи е професионална дейност, която се учи. Заместването й със статуси, цитати и коментари от блогове дава своите плодове, не един и два са случаите, когато обществото остана неинформирано и се настройва в съвсем погрешна посока, подведено от разпространени в медиите повърхностни изявления и неточни факти\", коментира Бакалов.", "date": "2018.08.29", "title": "Иван Бакалов: Вече няма журналисти, а копирайтъри и пиари"}
{"url": "https://www.actualno.com/asenovgrad/asenovgrad-s-nova-avtobusna-linija-sykrashtavat-broja-na-rejsovete-za-1-cata-news_692360.html", "text": "        Новият маршрут ще започва от квартал „Баделема“ и ще завършва при ЖП-гарата в Асеновград. Въвеждането на допълнителна автобусна линия е по настояване чрез подписка от над 80 души, живеещи в района. Дестинацията на 6-ицата ще бъде с дължина 5 километра.   Маршрутът й стартира от квартал „Баделема“ и преминава през улица „Капитан Андреев“ - улица „Цар Иван Асен II“ - улица „Княз Борис I” - улица „Александър Стамболийски“ - улица „Васил Левски“ - ЖП гара-Асеновград – обръщане на кръговото кръстовище на улица „Васил Левски“ и булевард „България“ - улица „Цар Иван Асен II“ - улица „Капитан Андреев“ - квартал „Баделема“.\r\nИдеята е първият сутрешен автобус да потегля от начална спирка в 06:00 ч., а последният – в 18:00 ч. В обратна посока – от ЖП гара – първият рейс ще тръгва в 06:30 ч., а последният – в 17:30 ч. Междувременно, ще бъде намален броят на автобусите, движещи се по линия №1 в Асеновград. От четири те ще станат три и ще преминават по спирките през 20 минути. Основанието за това решение, е констатирано намаление в броя на пътуващите (средно около 25 души) по маршрута от квартал „Запад“ до ЗШМ и обратно.  През уикендите и в празничните дни автобусите, които ще обслужват линия №1, ще бъдат два на брой и ще се движат от 06:00 ч. до 22:00 ч., на интервал от 30 минути. Днес, с решение на Общински съвет-Асеновград конкурсът точно за обществен превоз на граждани по този маршрут, бе прекратен.   Причините за това са, че няколко от кандидатите са оттеглили предложенията си, а другите двама останали не отговарят на посочените изисквания. Очаква се процедурата да бъде стартирана отново след около месец, заедно с тази, за обслужване по новата линия №6.", "date": "2018.08.29", "title": "Асеновград с нова автобусна линия, съкращават броя на рейсовете за 1-цата"}
{"url": "https://www.actualno.com/crime/otlojiha-deloto-na-ivancheva-tja-se-oplaka-ot-uslovijata-v-aresta-i-obeshta-novini-news_692339.html", "text": "        Защитата на Иванчева настоя постановеното наказание „задържане под стража\" да бъде заменено с по-леко. , съобщава БГНЕС.   Преди началото на съдебното заседание отстраненият кмет говори пред медиите и каза, че защото което е забранено с наредба. Иванчева добави, че които според нея влияят на психиката на подсъдимите.\r\nИванчева каза, че Непрекъснато подавала жалби, за да отстоява правата си.  Тя подчерта още, че вече се чувства спокойна, защото делото е в съдебна фаза и изрази надежда, че с включването на съдия Хинов, процесът ще бъде независим и справедлив. Според Иванчева материалите били цели 30 тома, а дадените от съда 10 дни за запознаване със съдържанието на документите е недостатъчно.    заяви Иванчева.\r\nНа въпрос дали е склонна да сключи споразумение с прокуратурата, тя каза, че ще се бори до край, за да докаже невинността си.    Въпреки че отказа да промени мярката й за неотклонение, съдът допусна изготвянето на комплексни експертизи от онколог, психиатър и съдебен лекар, които да извършат съвместен преглед на Иванчева в рамките на една седмица. Това поиска защитата ѝ с мотивът, че отстранената кметица страда от тежко онкологично заболяване – аденом на хипофизната жлеза. Преди влизането ѝ в ареста й било назначено и лечение, а престоят зад решетките вероятно е довел до влошаване на здравословното и психическото ѝ състояние.   ", "date": "2018.08.29", "title": "Отложиха делото на Иванчева, тя се оплака от условията в ареста и обеща \"новини\""}
{"url": "https://www.actualno.com/asenovgrad/asenovgrad-prehvyrlja-na-dyrjavata-angajimenta-po-grijata-za-obshtinskite-jazoviri-news_692363.html", "text": "        Причината за предприетите мерки е невъзможността за извършване на ремонт на съоръженията, от страна на Общината, става ясно от внесената за обсъждане и гласуване от местния парламент докладна. 13 от общо 26-те водоема в Асеновградско имат нужда от спешен ремонт.   Те вече са включени в списъка на Държавната агeнция за метрологичен и технически надзор. Това са водоемите в селата Червен, Новаково, Тополово, Мулдава и част от каскадата в Стоево. Справка показва, че приходите от всички язовири - собственост на Община Асеновград – за 2017 г. са в размер на близо 42 000 лева без ДДС. За сметка на това, средствата за наблюдение и поддържане на водните обекти, които не са отдадени под наем или на концесия, възлизат на около 60 000 лева без ДДС. В сумата не влизат разходите за основни ремонти на съоръженията. Седем от общо 13-те, които се нуждаят от ремонт, в момента не се ползват, не са отдадени под наем или на концесия.\r\nЗадължение на Община Асеновград е да поддържа общинските водоеми, като почиства язoвирната стена от храсти и дървета. В случай, че това не бъде изпълнено, следва налагане на санкции, които се поемат от Бюджета. Поради това, от Администрацията в града считат, че по-благоприятният вариант е да се възползват от предвидената в Закона за водите възможност за прехвърляне собствеността на язовирите от общинска в държавна. Днес местният парламент в Асеновград  се съгласи с предложението на заместник-кмета Димчо Темелков и реши да преотстъпи безвъзмездно 26-те водоема. Така, ангажимент по грижата на съоръженията ще има държавата, в лицето на новото държавно предприятие „Управление и стопанисване на язовири“. До Министерството на икономиката вече е изпратено писмо с казус, относно съдбата на язовирните съоръжения, които са отдадени под наем или на концесия и с чиито наематели Община Асеновград има сключен договор.  По думите на ресорния заместник-кмет инженер Петър Бояджиев, в запитването се изисква информация дали ще се сключват нови договори, или остават условията от настоящите. До момента няма отговор, от страна на държавната институция.   ", "date": "2018.08.29", "title": "Асеновград прехвърля на държавата ангажимента по грижата за общинските язовири"}
{"url": "https://www.actualno.com/curious/tri-neshta-koito-da-napravish-tova-ljato-news_683616.html", "text": "  Обожаваме лятото и ни се иска никога да не свършва. Сигурни сме, че повечето от вас си мечтаят за същото. За съжаление не можем да контролираме природата, но днес ще споделим три начина как максимално да се насладите на този сезон. За целта трябва само да се подсигурите с няколко неща. Ето ги и тях!     Какво по-хубаво от това да се излегнеш пред някой басейн и да се насладиш на слънцето, което ако се погрижиш добре за защитата на кожата си, може да бъде много полезно. Слънцето е източник на витамин D, освен това е доказано, че подпомага либидото и влия добре на настроението. Какво може да освежи още повече настроението ти по време на лятната почивка от бутилка с познатите ти вкусове на Somersby? Имаме отговор - най-новото лятно попълнение в портфолиото на Somersby - Somersby диня. Новият вкус е съчетание на плодовия вкус на истинска диня и освежаващото богатство на ябълковия сайдер. Не се сещаме за по-подходящо лятото от чаша Somersby диня с много лед.", "date": "2018.08.29", "title": "Три неща, които да направиш това лято"}
{"url": "https://www.actualno.com/society/vylchev-izvajdaneto-na-nimh-ot-ban-e-priemliv-variant-za-razreshavane-na-problema-news_692330.html", "text": "   Работещите в НИМХ протестираха пред Министерския съвет за пореден път.     В разговора участваха председателят на БАН академик Юлиан Ревалски и министърът на образованието Красимир Вълчев.   „Не мога да оставя и държавата да е заложник на тези процеси, които текат там. Да го решат БАН на Общото им събрание, както е по закон. Ако не могат да го решат,  тогава ние ще го решим като част от тези служби от институтите ѝ, които ни трябват за управлението на държавата – за язовири, за каскади, за климата, за замърсяването на въздуха и какво ли още не, съответно – ще действаме в тази посока“, каза премиерът.\r\nСлед срещата при премиера  с ръководствата на НИМХ и на БАН министър Вълчев заяви, че изваждането на НИМХ от БАН е  по-приемливия вариант за решаване на проблема, който породи протестите в Института:  \"Ако няма положително решение на Общото събрание, ние ще предложим законови промени, които най-вероятно ще бъдат за уреждане на дейността на Националния институт по метеорология и хидрология извън структурата на БАН\".   Очаква се въпросът да бъде разгледан от Общото събрание на БАН, което ще се проведе на 10 септември.\r\nПо-рано днес служители на Националния институт по метеорология и хидрология проведоха поредния протест с настояване Институтът да бъде изваден от Академията и да премине на подчинение на Министерството на образованието. Пред  „Хоризонт“ протестиращи споделиха, че се надяват правителството да помогне за разрешаване на проблема:    \"Преговорите са изчерпани, тъй като за четири месеца няма резултати. Вече единствено излизането е единственият начин. Ако Институтът ни излезе извън структурите на БАН и е на подчинение на Просветното министерство, искрено се надявам проблемите ни да бъдат решени\", споделиха те.   ", "date": "2018.08.29", "title": "Вълчев: Изваждането на НИМХ от БАН е приемлив вариант за разрешаване на проблема"}
{"url": "https://www.actualno.com/asenovgrad/izgrajdat-obshtestveni-toaletni-v-asenovgrad-vijte-kyde-news_692358.html", "text": "   Съгласието си за реализиране на идеята почти единодушно дадоха общинските съветници в града днес, по време на първото си, след дългата ваканция, заседание.     Едната обществена тоалетна ще бъде ситуирана в близост до бившето Лятно кино в Градския парк. Другата ще бъде разположена в зелената зона зад Туристическия информационен център и Историческия музей.   В този район са съществували санитарни възли, но те са били премахнати, заради крайно лошото си състояние. Според информация от ръководството на Общината, в Градския парк са поставени химически тоалетни, които не са достатъчно функционални. Всяка от новоизградените придобивки ще е разположена върху площ от около 40 квадратни метра.\r\nНовите санитарни възли ще бъдат модернизирани – автоматично самопочистващи се и подходящи за инсталация в градска среда. В обществения комунално-битов сектор през последните години се предлагат различни по вид и дизайн сглобяеми обществени тоалетни, с възможности за избор на броя и типа на помещенията, включително високотехнологични WC-модули.  Проектът ще се осъществи чрез провеждане на публично оповестен конкурс за отдаване под наем на двата терена. В предложението си кандидатите трябва да представят идеен инвестиционен проект за WC-модул, състоящ се от 3 броя кабини – дамски тоалетни, 2 броя писоари и 1 брой мъжка тоалетна.   Сред изискванията са да бъде предоставена и 3D визуализация на готовия обект. Условие, след реализиране на проекта, е изпълнителят да се ангажира за своя сметка да поддържа озеленяване около обекта и да извършва ремонт на тоалетните, ако такъв се наложи. Обществените санитарни възли ще останат собственост на Общината, след изтичане срока на договора за наем на изпълнителя.", "date": "2018.08.29", "title": "Изграждат обществени тоалетни в Асеновград – вижте къде"}
{"url": "https://www.actualno.com/society/13-godishen-e-v-tejko-systojanie-s-porezni-rani-postradal-pri-uasg-v-sofija-news_692350.html", "text": "  13-годишно момче е със сериозни наранявания след инцидент в Университета по архитектура, строителство и геодезия (УАСГ) в София.     Детето е настанено в Противошокова зала на „Пирогов” с множество порезни рани, в изключително тежко състояние.   Лекарите се борят за живота му.\r\nВсе още не е ясно какво точно се е случило.  ", "date": "2018.08.29", "title": "13-годишен е в тежко състояние с порезни рани, пострадал при УАСГ в София"}
{"url": "https://www.actualno.com/curious/3-te-zodii-koito-gi-chaka-goljama-promjana-prez-mesec-septemvri-news_692294.html", "text": "  Това са зодиите, които могат да очакват големи промени в живота си през септември.         Бъдете сигурни, че ви очаква вълнуваща есен, но най-прекрасното нещо ще стане след средата на месец септември. Очаква ви промяна в личния живот, за която със сигурност сте готови. Ще се преместите в ново жилище, няма да разберете колко бързо ще се случи... а причината за някои ще е съжителство с нов партньор. Понякога хубавите неща в живота могат да бъдат много изненадващи и неочаквани.   Не се чудете, ако изведнъж се окажете на кръстопът между две много важни решения в работен план. Ще ви предложат две изключително примамливи позиции, от които само трябва да изберете едната. Но не там е уловката. Всъщност на едното от двете нови места, на които може да работите, ще срещнете любовта на живота си. Какво по-хубаво лято от това?    Няма по-щастливо време от това, в което се чувстваме спокойни и обичани. Най-хубавото от всичко е, когато любовта ни прераства в по-силни емоции и по-големи решения. Изглежда, че е дошло време да сключите брак, а през септември определено ще има новина, която ще потвърди това важно решение, което сте на път да вземете. Да си го кажем направо... чака ви специално предложение за брак. А догодина и бебе.    ", "date": "2018.08.29", "title": "3-те зодии, които ги чака голяма ПРОМЯНА през месец СЕПТЕМВРИ  "}
{"url": "https://www.actualno.com/society/bosija-idva-da-me-snima-svetovna-informacionna-agencija-news_692332.html", "text": "  \"Вчера вечерта научих, че към мен е проявила интерес една от най-големите информационни агенции в света. Днес ще дойдат у нас да снимат.     Това обяснява всичко, включително нелепите искания на разни партийки и самодейни театрални съставчета за селски вечеринки\". Това написа в блога си Николай Колев-Босия, който продължава с гладната си стачка заради нерегламентино раздадените шофьорски книжки.   \"Ами сега?\r\nКо шъ прайм?  Що ли престъпниците не се сетиха, че ще се стигне дотук?   А техните ментори и кукловоди?\r\nКаквито ни престъпниците-такива са ни и менторите й\", заключава Колев.    ", "date": "2018.08.29", "title": "Босия: Идва да ме снима световна информационна агенция "}
{"url": "https://www.actualno.com/asenovgrad/asenovgradchani-spasiha-cenna-kartina-ot-nasledstvoto-na-grada-news_692361.html", "text": "  Ценната картина, създадена от асеновградския художник Коста Форев, която е част от културно-историческото наследство на Асеновград, остава в собственост на Общината.     Месец, след като асеновградчани изразиха активната си гражданска позиция, относно съдбата на произведението – част от ликвидационното имущество, след ликвидацията на Обреден дом-Асеновград – усилията им се увенчаха с успех.\r\nСъветниците от местния парламент гласуваха с единодушие произведението да бъде запазено в общинския фонд. Ликвидаторът, който изпълняваше процедурата, подаде оставка.\r\nТя бе приета от старейшините на града. Лицето, което ще бъде назначено на негово място, като ликвидатор, е задължено да изведе картината от планирания търг, чрез който тя щеше да бъде продадена, а начална тръжна цена 5 000 лева.      Припомняме, че скандалът с картината, наречена от автора си \"Първи емоции\", започна още с публикуване списъка с имуществото от Обреден дом, което е подготвено за продажба. Творбата стана обект на злоупотреба, като бе публикувана и обявена за продажба в сайт за безплатни обяви, за сумата от 60 000 лева.\r\nПо случая бяха уведомени органите на реда, а обявата бе свалена интернет пространството. Картината на Коста Форев е рисувана с темпера върху дърво. Размерът ѝ е 50/80 сантиметра. Тя е от първия творчески период на художника.    ", "date": "2018.08.29", "title": "Асеновградчани спасиха ценна картина от наследството на града"}
{"url": "https://www.actualno.com/politics/vlastta-shte-bori-vojnata-po-pytishtata-s-nov-organ-news_692354.html", "text": "   Това съобщи след среща в Министерския съвет вицепремиерът .     Той уточни, че става въпрос за служби в МВР, Министерството на транспорта, Министерството на регионалното развитие, Агенция \"Пътна инфраструктура\" и други ведомства, включително и Министерството на образованието.    По думите му новата структура ще има преки отговорности, свързани с политиката за пътна безопасност. По този начин няма да го има типичното, особено в критични ситуации, разделяне на отговорности и сложния въпрос от всички ведомства кой е най-отговорен за нередност или за инцидент, отбеляза вицепремиерът. Предстои да бъдат обсъдени детайлите за структурата, състава и правомощията на новия орган.  \"Основната функция е да упражнява силен контрол по отношение на всички останали държавни служби по темата „пътна безопасност” и да ги контролира и да им предписва, за да могат по-добре да си вършат работата\", разясни още Дончев.   \"От днес започваме техническа работа по темата, за да не губим време и по-скоро да излезем с конкретно предложение, включително и законодателно\", допълни той.\r\n\"Много трудно един министър би могъл сам да предпише нещо на себе си или сам да се критикува, \", заяви още Томислав Дончев.    Предстои да се определи дали новата структура ще е комисия или държавна агенция. \"Коментираше се това, че това звено не бива да е под шапката на отделно министерство. Трябва да е максимално близо до Министерския съвет или директно подчинено на премиера, за да има достатъчна институционална мощ, за да може да разпорежда на министерствата\", допълни той.   Вицепремиерът беше категоричен, че новият орган не означава назначаване на нови чиновници.", "date": "2018.08.29", "title": "Властта ще бори войната по пътищата с нов орган"}
{"url": "https://www.actualno.com/crime/prokuraturata-iska-domashen-arest-za-shofiora-na-katastrofiralija-avtobus-news_692369.html", "text": "        Според неофициална информация, Григоров ще бъде докаран в Съдебната палата не от ареста, а от болницата на затвора. Медицинска документация за състоянието му е определила решението на прокуратурата да иска за шофьора втората по тежест мярка за неотклонение.   Държавното обвинение ще иска да бъде отнета шофьорската книжка на мъжа, който заради шофиране с превишена скорост е обвиняем за смъртта на 17 души. От съда ще се иска и да му бъде наложена забрана да напуска страната.\r\nПоявата в съдебната зала ще е първата публична поява на Григор Григоров след тежката катастрофа в събота вечерта. Според адвоката му Христо Ботев, той е в изключително тежко психологическо състояние, защото от години е познавал част от починалите и пострадалите край Своге.  ", "date": "2018.08.29", "title": "Прокуратурата иска домашен арест за шофьора на катастрофиралия автобус"}
{"url": "https://www.actualno.com/health/shokirashtite-posledstvija-ot-jadeneto-na-dinja-news_692214.html", "text": "  Динята е вкусен и освежаващ плод, който е много често консумиран през лятото.     Той съдържа само 46 калории на 100 грама, но е с високо съдържание на витамин С, витамин А и много растителни съединения                     ", "date": "2018.08.29", "title": "Шокиращите последствия от яденето на диня"}
{"url": "https://www.actualno.com/europe/v-kipyr-protestiraha-sreshtu-obrazovatelnata-reforma-news_692289.html", "text": "  Над 10 хиляди души излязоха по улиците на кипърската столица Никозия, за да протестират срещу образователната реформа.     Това е една от най-масовите демонстрации за последните години, съобщи БГНЕС.   В протеста се включиха учители, родители и ученици. Те се събраха около президентския дворец под лозунгите: „Не на съсипването на държавното образование“ и „Долу ръцете от образованието и училищата“. Учителите бяха подкрепени и от други синдикати. Ораторите рязко критикуваха правителството и министъра на образованието.\r\nКипърското правителство възнамерява да „рационализира образованието“, неговата основна цел – да се съкратят парите за просвета с около 30 милиона евро и да се съкрати броят на учителите.  Според правителствените представители тези мерки са подготвени след доклади и предложения на Световната банка и след изучаване на съответните данни на ОИСР за оптималното използване на човешките ресурси в образователната сфера.   Властите се опитват да намерят привърженици сред част от родителите и църквата. Архиепископът на Кипър призова учителския синдикат да ограничи своите искания, защото в страната бушува криза. Преди това църквата призова за създаването на големи частни училища.\r\nСпоред местните наблюдатели прокарваните в редица страни мерки на ОИСР са дълбоко реакционни и са насочени към намаляване на държавното финансиране, организирането на училищата като фирми, увеличаване на учебното време за учителите и намаляване на персонала.    Кипърските учители заявяват, че реформата ще разруши държавната образователна система. Те настояват за запазване на безплатното образование.", "date": "2018.08.29", "title": "В Кипър протестираха срещу образователната реформа"}
{"url": "https://www.actualno.com/asia/objavena-e-trevoga-za-cunami-v-ujnija-pasifik-news_692292.html", "text": "  Заплаха от цунами е обявена след силното земетресение, което бе регистрирано в южната част на Тихия океан. Това съобщи Тихоокеанският център за предупреждение за цунами.     По данни на организацията вълни с височина от 0,3 до 1 метър могат да залеят бреговете на Фиджи, Вануату и Нова Каледония, съобщи БГНЕС.   Земетресение с магнитуд 7,1 бе регистрирано около 7.00 часа българско време в Тихия океан край бреговете на Нова Каледония. Епицентърът на земния трус се намира на 231 км югоизточно от селището Тадине. Огнището на земетресението е на дълбочина 26,7 км.   ", "date": "2018.08.29", "title": "Обявена е тревога за цунами в Южния Пасифик"}
{"url": "https://www.actualno.com/bgfootball/cska-gostuva-na-severozapad-levski-na-ugoiztok-vijte-jrebija-za-kupata-na-bylgarija-news_692314.html", "text": "  Станаха ясни 1/16-финалните двойки в турнира за .     Мачовете ще бъдат на 25,26 и 27 септември. Победителите на този етап се излъчват в един мач на директна елиминация, при който домакин е отборът от Втора урна.   Носителят на Купата на България Славия гостува в Благоевград за мач срещу Пирин. ЦСКА е гост на Монтана, а другият гранд Левски ще играе срещу представителя на зона Югоизток от третото ниво на родния футбол.\r\nДо 10 септември ще станат ясни имената на отборите от зони Югоизток, Югозапад и Север. Финалът на турнира е на 15 май.   ", "date": "2018.08.29", "title": "ЦСКА гостува на Северозапад, Левски на Югоизток, вижте жребия за Купата на България"}
{"url": "https://www.actualno.com/curious/kitajci-postroiha-hotel-ot-18-etaja-izcjalo-pod-zemjata-video-news_692306.html", "text": "  Луксозният хотел „InterContinental Shanghai Wоnderland“, който е почти изцяло подземен и се намира в дълбоката яма на бивша кариера в югозападен Шанхай, ще бъде отворен в края на тази година, пишат местни медии.     От общо 18 етажа, два са разположени над земята, а 16 етажа са под нивото на земята, включително и два етажа под вода. Хотелът е с площ от 61 000 квадратни метра. Има 336 стаи и апартаменти с балкони, от които гостите могат да се насладят на невероятна гледка към водопадите.   Хотелът представлява необичайна връзка между града и природата, превръщайки изоставена кариера в красива атракция. Хотелският проект е дело на Shimao Group и ще бъде управляван от една от водещите хотелски компании „IHG“    ", "date": "2018.08.29", "title": "Китайци построиха хотел от 18 етажа изцяло под земята (ВИДЕО)"}
{"url": "https://www.actualno.com/society/dyrjavata-dava-po-375-leva-na-blizkite-na-pochinalite-kraj-svoge-news_692298.html", "text": "        Въпросната сума е максималната, предвидена от закона, уточни социалният министър Бисер Петков в сутрешния блок на Нова телевизия.   Той подчерта, че потърпевшите от трагедията няма да бъдат принудени да чакат по гишета, за да получат средствата. Служители на агенцията ще ги посетят по домовете им, където ще бъдат оформени необходимите документи.\r\nСоциалният министър коментира и наболялата тема за проблемите на хората с увреждания. Той обясни, че отпадането на зашитата им от уволнение е станало по предложение на организациите на самите хора с увреждания.  \"Нормално е те да бъдат източник на работна сила, но трябва да се съобразяваме и с твърденията на работодателите, че дадено лице може да не е пригодно да извършва определена дейност. Уволнението ще става само с предварително индивидуално разрешение от Агенцията по труда\", обясни Петков.   Той подчерта, че ако даден работодател не може или не желае да попълни квотата за назначения на хора с увреждания, то той е задължен да внася т. нар. компенсационна вноска във Фонда за заетост на хората с увреждания. В неговия управителен съвет е предвидено да членува и човек от национално представителните организации на работодателите.", "date": "2018.08.29", "title": "Държавата дава по 375 лева на близките на починалите край Своге"}
{"url": "https://www.actualno.com/society/remontirat-pytja-do-svoge-moje-i-da-ima-konflikt-na-interesi-s-probite-na-asfalta-news_692368.html", "text": "   Това съобщи регионалният министър Николай Нанков.     Двете фирми в холдинга са \"Трейс груп холд\", която е правила участъка около Своге и \"Мегаинвест холд\". Гаранция на пътя изтича през декември, а вчера Нанков каза, че фирмата отказва да ремонтира за своя сметка няколко пъти и може да се наложи ремонтът да се направи за сметка на пътната агенция.   \"Наистина това е след дъжд качулка... Не искам да си мисля, че трагичното събитие доведе до съвестта на някои хора\", каза днес Нанков.\r\nАсфалтът в участъка в Своге, на който стана катастрофата, съдържа варовик, който има свойствата да се полира при употреба, според резултатите от проба на асфалта станали готови вчера. Съгласно нормативите този материал е недопустим за слагане в износващата част на асфалта.  През 2014 г. рецептата за асфалта в участъка е одобрена от АПИ след проба изследвана от частна фирма в Стара Загора. Там е седалището и на \"Трейс\". Първоначално Нанков не искаше да коментира дали е възможен . \"Да, възможно е\", каза все пак регионалния министър.   \"Досега не съм споменавал имена нито на фирми, нито на лаборатории. . Това е тяхно задължение и няма как да навляза в този тип подробности\", заяви Нанков на въпрос коя е лабораторията, изследвала настилката, в която се оказа, че има варовик, по време на брифинг в Министерския съвет.", "date": "2018.08.29", "title": "Ремонтират пътя до Своге, може и да има конфликт на интереси с пробите на асфалта"}
{"url": "https://www.actualno.com/healthy/njama-promjana-v-systojanieto-na-trite-jeni-postradali-v-katastrofata-kraj-svoge-news_692263.html", "text": "  Три от жените, пострадали в катастрофата край Своге, които са в \"Пирогов\" остават в тежко състояние и с опасност за живота. Това каза директорът на болницата проф. Асен Балтов. Той уточни, че състоянието им не се усложнява.     На другите три жени, които са вече в по-добро състояние, им предстоят оперативни интервенции днес и утре. Може би в петък ще има повече информация какво точно е направено като оперативни интервенции, каза още Балтов.   ", "date": "2018.08.29", "title": "Няма промяна в състоянието на трите жени, пострадали в катастрофата край Своге"}
{"url": "https://www.actualno.com/curious/policija-sprja-batman-za-shofirane-s-previshena-skorost-video-news_692209.html", "text": "        В странните сцени полицейският служител и \"Батман\" си говорят за кратко преди супер героят да изчезне драматично с колата си. , се чува от шофьора, записващ клипа.\r\nReddit потребителят @socks_mcgee публикува клипа в неделя под заглавието \"справедливостта никога не спи\" и от тогава до сега видеото събира хиляди коментари.     Други потребители се чудят \" , а трети се моли: Все още не е установена самоличността на супер героя, пише Mirror.     ", "date": "2018.08.29", "title": "Полиция спря Батман за шофиране с превишена скорост (ВИДЕО)"}
{"url": "https://www.actualno.com/balkani/ako-es-se-zabavi-putin-i-erdogan-shte-destabilizirat-balkanite-news_692252.html", "text": "  Ако Европейският съюз /ЕС/ чака във всички страни от Западните Балкани да бъдат изградени стабилни демокрации без национални конфликти, тогава руският и турският президент Владимир Путин и Реджеп Тайип Ердоган ще използват това и ще дестабилизират целия регион.     Това каза австрийският експерт от Икономическия факултет във Виена проф. Каръл Айгинер пред в. \"Дер Щандарт\". Айгинер припомня, че през 2003 година ЕС е обещал членство на всички държави от Западните Балкани, но 15 г. по-късно няма голям напредък по този въпрос.   \"Договорът между Македония и Гърция е сензация. За него заслуга има и ЕС, но в същото време срещу този Договор има мобилизация на консервативните и комунистическите сили в Гърция, а Путин и неговите десни националистически приятели в Европа се опитват да попречат на приключването на спора с Македония. Днес Западните Балкани са на кръстопът\", казва още известният учен и бивш директор на Виенския икономически научен институт.\r\n\"В Сърбия съществува крехко мнозинство, което подкрепя членството в ЕС. От историческа гледна точка това е значим резултат, защото сърбите винаги са били на страната на \"панславянското решение\", а в същото време Европа позволи да се разпадне Югославия и подкрепи независимостта на Косово. В момента проевропейското мнозинство в Сърбия е застрашено и против него се бори Турция, сръбските националисти и преди всичко Владимир Путин, който почти всеки ден изпраща свой хора в Белград обещаващи инвестиции и приятелство\", предупреждава проф. Каръл Айгинер.  Източник: БГНЕС   ", "date": "2018.08.29", "title": "Ако ЕС се забави, Путин и Ердоган ще дестабилизират Балканите"}
{"url": "https://www.actualno.com/cars/amerikanci-predstaviha-kandidat-za-naj-byrz-avtomobil-v-sveta-news_692210.html", "text": "  Американскаата компания SSC North America (позната също като Shelby SuperCars) представи на конкурса за дизайн в Пебъл Бийл суперколата Tuatara. Това е серийният вариант на едноименния концептуален модел от 2010 г. Неговата главна особеност е свръхмощният двигател – V8 с две турбини, който ще развива мощност от около 1750 к.с.      Хиперколата е наречена на специален гущер – хатерия, който живее в Нова Зеландия. Дамата „туатара” се използва от местните аборигени, които така наричат гребена на гърба на това животно. Подобно определение подхожда на суперкола, която има две малки задни крила, както и двойка допълнителни аеродинамични елементи, напомнящи плавници.\r\nШасито и каросерията са напълно оригинални, като в основата им е карбанов каркас. От същия материал са направени и външните панели на автомобила, благодарение на което теглото му е само 1247 кг.  Двигателят е дело на външна фирма – ателието Nelson Racing Engines от Лос Анджелис. Той е с обем 5,9 литра, като разполага с две турбини. Охлаждането става с помощта на два интеркулера с течност. При използване на стандартен бензин мощността е 1350 кг., но при зареждане с бензиново-етанолова смес Е85 превишава 1750 кг.    Трансмисията е 6-степенна роботизирана, производство на италианската компания Cima. Това е секвенциална скоростна кутия с един съединител на фирмата Automac. Аналогични системи се използват от суперколите Pagani Zonda, Koenigsegg, Gumpert Apollo.    Дизайнът на хиперколата е дело на американецът Джейсън Кастрион, който по-рано е работил за ателието Pininfarina. Той е участвал в разработката на автомобила като Ferrari 599 GTB Fiorano и Maserati GranTurismo. А под негово ръководство са създадени моделите Ferrari P4/5 by Pininfarina и Ferrari 612 Kappa.    Благодарение на двигателя си, SSC Tuatara трябва да стане един от най-мощните автомобили в света. За сравнение, новото Bugatti Divo развива 1500 к.с., с толкова разполага и хибридният агрегат на Koenigsegg Regera. Новият Venom F5 на Hennessey разчита на 1600 к.с.\r\nСпоред изчисленията на инженерите на SSC, хиперкоата ще може да развие максимална скорост от 483 км/ч. Ако това стане факт, Tuatara ще се превърне и в най-бързият сериен автомобил на планетата, като ще подобри постижението на Koenigsegg Agera RS – 441 км/ч.", "date": "2018.08.29", "title": "Американци представиха кандидат за най-бърз автомобил в света"}
{"url": "https://www.actualno.com/society/vremeto-v-nachaloto-na-septemvri-news_692287.html", "text": "  Времето над страната ще бъде предимно слънчево и ще се затопля все повече, като температурите отново ще достигат летни стойности, предаде БГНЕС.     В четвъртък и петък ще бъде предимно слънчево, на места ще има и облаци, но валежи не се очакват. Максималните температури ще бъдат между 28 и 33 градуса, в София около 28-29 градуса.   Месец септември ще започне със слънчево и топло време, само на места в Югозападна България е възможно слабо да превали и прегърми, температурите остават летни. В неделя отново през деня ще бъде слънчево и топло, с температури от 29 до 34 градуса.\r\nНовата седмица ще започне със слънце и облаци и високи температури, само във вторник се очаква да превали и прегърми на места предимно в Западна България, където и температурите слабо ще се понижат и ще бъдат около 26-28 градуса.  В сряда и на празничния 6 септември – четвъртък, температурите ще бъдат между 25 и 30 градуса, за София около 25 градуса, валежи не се очакват.   ", "date": "2018.08.29", "title": "Времето в началото на септември"}
{"url": "https://www.actualno.com/society/shofior-tahoshajbata-ne-moje-da-opredeli-tochnata-skorost-v-opredelen-moment-news_692265.html", "text": "  \"Той тези 53 км може да ги е вдигнал преди това на правия участък. На тахошайбата може да се види от тахошайбата.\" Това каза шофьорът на автобус Борислав Димитров в коментар за катастрофата край Своге,при която загинаха 17 души. Димитров е категоричен, че .     По думите му ако се влезе в този завой с 53 километра в час, пътниците биха изпадали от седалките.   Експеримент на bTV показа, че автобус действително влиза в насрещното движение на този завой, дори на сухо време е много трудно да не се влезе в насрещното платно, дори при спазване на ограничението от 40 км.\r\nИнструкторът с 18-годишен стаж Владимир Василев, извършил експеримента, е категоричен, че колегата му, който е бил зад волана на фаталния автобус, не е карал с над 50 километра, както твърди прокуратурата.  На следващия завой от участъка отново, за да го вземе, шофьорът трябва да влезе в насрещното и да се блъсне в камиона, който се задава отсреща.   Ограничението на скоростта във фаталния участък на пътя край Своге от 40 км Това на практика подкрепя твърдението на жителите на Своге, че предходното ограничение не е било адекватно.\r\nЗа завоя, на който стана трагедията на 25 август, отдавна било ясно, че е сред най-опасните участъци в Искърското дефиле, твърдят жителите на града.    ", "date": "2018.08.29", "title": "Шофьор: Тахошайбата не може да определи точната скорост в определен момент"}
{"url": "https://www.actualno.com/society/borisov-obeshta-nakazanija-za-vsichki-vinovni-za-tragedijata-kraj-svoge-news_692307.html", "text": "        \"Много ясно са отрегулирани всички процеси, конкурси, строителен надзор, приемателни комисии и всяко лице ще си носи отговорност и ще му бъде поискана политическа отговорност\", категоричен беше министър-председателят.   \"Въпрос на дни е да приключат експертизите и призовавам опозицията да изчака няколко дни. Дотам, докъдето е вината, до там ще се носи отговорност\", подчерта той.\r\nПрипомняме, че досега единственият подведен под отговорност е шофьорът на автобуса, с който загинаха 17 човека. Досега обаче и регионалният министър , и строителят на пътя \"Трейс груп холд\" признаха, че има проблем с настилката. За проблем още преди трагедията са сигнализирали многократно неправителствени организации и хора, живеещи в региона.  Борисов коментира и протеста на синоптиците, които тази сутрин отново излязоха пред БАН, за да искат \"развод\" с Академията. Очаква се протестиращите да се срещнат с премиера, образователния министър и председателя на БАН акад. .   \"Ще видим докъде са свършили всичко, което е в правомощията на БАН, какво решение ще се вземе, но не мога да оставя държавата да е заложник на процесите, които текат там. Ако те не могат да го решат, ние ще го решим\", каза Борисов.", "date": "2018.08.29", "title": "Борисов обеща наказания за всички виновни за трагедията край Своге"}
{"url": "https://www.actualno.com/crime/mikrobus-se-vrjaza-vyv-fontan-v-centyra-na-pazardjik-news_692269.html", "text": "  Микробус се вряза във фонтан в центъра на Пазарджик. Шофьорът зад волана е починал на място, потвърдиха от полицията в града.     По първоначална информация на шофьора му е прилошало.   Микробусът е собственост на организация за хора с увреждания, съобщи bTV.\r\nПо време на инцидента не е имало други пътници.  ", "date": "2018.08.29", "title": "Микробус се вряза във фонтан в центъра на Пазарджик"}
{"url": "https://www.actualno.com/politics/stefan-sofijanski-za-carskite-imoti-riskuvame-da-vyrnem-nasilieto-v-dyrjavata-news_692266.html", "text": "  \"Ако тръгнем по този път, ние можем да върнем отново насилието в държавата и срещу това трябва да се борим. Утре демократите може да кажем, че „Позитано” е построен с държавни средства. Комунистите ще кажат: „Не, той е построен с членски внос”. Ние ще кажем: „Да, ама членският внос беше задължителен, ЦК на БКП и Държавният съвет бяха едно и също, значи той е построен с държавни пари”, и ще приберем „Позитано”. ВМРО има много голяма реституция. Утре може да кажем: „Ама това ВМРО не е онова ВМРО” и също да му вземем имотите”. Трябва да се гледа на казуса с царските имоти не като на единичен случай.\" Това каза бившият столичен кмет Стефан Софиянски, по чието време дворецът „Врана” беше върнат на Симеон Сакскобургготски и сестра му.     Софиянски изтъкна, че между 1945 и 1955 г. е извършена национализацията. хората са изселвани, пращани по лагери, вземано е имущество, на селяните се взема земята. Така държавата се сдобива огромна собственост, придобита с насилие, обобщи Софиянски в интервю за bTV.   После идват демократичните процеси и ние не можем да върнем убитите и да съберем разделените семейства, но търсим социална справедливост по демократичен път. Там, където демокрацията влезе в конфликт с насилието, а тя е в постоянно противоречие, там се явяват такива конфликти, допълни той.\r\n\"Демократичните процеси победиха, може да има грешки, но когато с демократични средства връщаш насилствено взето имущество, винаги може да допуснеш някъде грешка. Случаят с Царя е само една брънка. В София са извършени над 10 000 реституции, върнати са еврейските имоти, върнато е партийното имущество. Ако ние посегнем на едното, значи приемаме това за принцип и може да посегнем и на другото\", аргументира позицията си Софиянски.  \"Нашето бъдеще е да градим върху постигнатото, а не да се връщаме да ровим в боклука\", допълни още политикът.   ", "date": "2018.08.29", "title": "Стефан Софиянски за царските имоти: Рискуваме да върнем насилието в държавата"}
{"url": "https://www.actualno.com/shumen/11-ulici-v-shumen-sa-osnovno-remontirani-prez-ljatoto-news_692246.html", "text": "  11 улици в Шумен са основно ремонтирани през това лято. Това съобщиха от пресцентъра на Община Шумен. Цялостно преасфалтирани са улиците „Хан Аспарух“, „Войвода“, „Преслав“ „Шуменска комуна“, „Алдемировци“, „Преспа“ „Искра“, „Ген. Тошев“, „Цар Шишман“, „Ил. Р. Блъсков“ и „Чавдар“ в кв. „Макак“. Над 5 714 квадратни метра асфалтово покритие по 14 от предвидените за текущ ремонт улици също вече са ремонтирани и изкърпени машинно. 1 110 000 лева с ДДС бяха заделени в бюджета на Община Шумен за ремонтите на уличната мрежа през тази година. Договорът беше подписан в края на 2017-та с “Автомагистрали – Черно море”.     От общинското предприятие „Строителство и благоустройство“ продължават да запълват ръчно дупки в целия град, като досега са изкърпени 1 518 кв.м. на стойност над 185 000 лева. От началото на лятото са подновени повече от 4 700 квадратни метра тротоарни настилки в различни райони на града. На места са ремонтирани само части от разрушените тротоари, а на други са извършени цялостна подмяна на плочките или ремонт с полагане на асфалтобетон.   От дирекцията по устройство на територията напомнят, че за поставянето на плочките е заделена сумата от 250 000 лв., а за поставяне на асфалтобетон по тротоарите – 400 000 лв. без ДДС. Строителните дейности се извършват от шуменските фирми „Барс“ АД Шумен и „ЖСП Стил“, като в момента се асфалтират тротоарите по улиците „Вичо Папазов“ и „Марица“, а плочки се подменят на площад „Кристал“ и ул. „Климент Охридски“.", "date": "2018.08.29", "title": "11 улици в Шумен са основно ремонтирани през лятото "}
{"url": "https://www.actualno.com/chronicles/roden-e-majkyl-djeksyn-news_691904.html", "text": "  Майкъл Джоузеф Джексън, познат също като MJ (произнася се Ем Джей), Краля на поп музиката, съкратено Краля на попа, е американски певец, текстописец, продуцент, танцьор, хореограф, актьор и бизнесмен. Той е един от най-известните певци в света, а албумът му Thriller (1982 г.) е продаден в над 110 милиона копия, което го прави най-продаваният музикален албум в историята. Държи рекорд в историята на музиката за най-много спечелени в една година (1984 г.) статуетки от наградите Грами – 8 на брой за албума си Thriller. Въвежда в музикалната индустрия така наречените short films– клипове-истории, каквито са Thriller, Bad, Remember the Time, You Rock My World, Ghosts и т.н.     Неговият типичен и извънредно характерен глас, както и маниера му на танцуване и звукът като цяло, оказват силно влияние на много съвременни хип-хоп, поп и R&B творци. Майкъл Джексън също така е и хуманист, който чрез своята фондация Heal the World Foundation прави милиони долари дарения на различни организации, особено тези, свързани с подпомагане на изпаднали в нужда деца – гладуващи, болни или нямащи достъп до образование.   Животът му е свързан с много противоречиви и странни събития, най-очевидното от които е промяната във физическия му облик, която най-вече се дължи на болестта му, която отнема меланина от кожата му, за която споделя в интервюто си с Опра Уинфри. Той е женен два пъти и има 3 деца – една дъщеря и двама сина. Майкъл е един от малцината, които са включени в Рокендрол залата на славата два пъти. Той е вписан в книгата на световните рекорди на Гинес – общо с 15 награди „Грами“ и 17 номер едно сингли. През юли 2009 г. в Англия е планирано турне с 50 негови концерта, за които билетите са разпродадени.\r\nМайкъл Джексън умира само седмици преди началото на турнето, на 25 юни 2009 г., след спиране на сърдечната му дейност. Преди смъртта на Джексън са били предписани лекарствата пропофол и лоразепам. Личният му лекар е обвинен и намерен за виновен за непредумишлено убийство.  Смъртта на Майкъл Джексън предизвиква международна вълна на скръб и милиони зрители наблюдават на живо по телевизията неговата възпоменателна церемония.   ", "date": "2018.08.29", "title": "Роден е Майкъл Джексън"}
{"url": "https://www.actualno.com/curious/hegemonite-na-sapunerkata-trite-ni-top-favorita-za-red-bull-soapbox-video-news_692102.html", "text": "  За всички хора с безнин в кръвта и страст към адреналина, за втори път София ще стане домакин на световноизвестното състезание Red Bull Soapbox Race.  На 30 септември ентусиасти от цялата страна ще премерят сили в надпреварата за най-оригинална, най-здрава и най-бърза самоделна количка.     Това е второ издание на състезанието, като първото през 2014-а година събра стотици фенове столичния бул. \"Черни връх\" и десетки участници, които сериозно впечатлиха с развинтена фантазия.\r\nЛогично - очакванията към тазгодишната надпревара са високи. Вече има регистрирани 65 отбора, а идеите за колички варират от батмобили, през линейки, влакове, дини и какво ли още не. Всички тях може да видите в официалната страница на .\r\nБлагодарение на Red Bull ние успяхме да се промъкнем зад кулисите на три от отборите и да се срещнем с техните капитани. Повече за това какво им дава крила и дали вярват досатъчно в победата, може да видите във видеото тук:                  Боби от отбора на светлата страна на силата е участвал в предходното състезание. Сигурното място в тройката се е изплъзнало на отбора му заради една лекичка катастрофа... \r\nВ тази надпревара обаче няма място за наранени достойнства, напротив. Удоволствието е в целия процес на сглобяване на количката, прекарване на ценно време с приятелите и пийване на Red Bull.    Затова и с охота ни показа количката им или поне това, което е останало от нея. Разказа ни за премеждията докато я построят и най-вече - какво ще подобрят, за да имат по-големи шансове тази година.\r\nТака че ако искате да получите ценен съвет, изгледайте срещата ни с Боби: 30 септември, бул. \"Черни връх\", очакваме ви! Ние ще сме там със сигурност за силна доза адреналин и забавление.    ", "date": "2018.08.29", "title": "Хегемоните на сапунерката - трите ни топ фаворита за Red Bull Soapbox + ВИДЕО"}
{"url": "https://www.actualno.com/europe/vse-poveche-turski-grajdani-tyrsjat-ubejishte-v-gyrcija-news_692254.html", "text": "  Увеличава се броят на турските граждани, които напускат родината си и търсят убежище в Гърция, пише германският национален ежедневник Die Welt, като привежда информация, съгласно която само през юли 687 турчина са потърсили закрила от Атина.     След неуспешния опит за държавен преврат срещу Реджеп Тайип Ердоган броят на търсещите убежище в Гърция се увеличава непрекъснато. Ако през 2015 г. 43 турски граждани са кандидатствали за статут на закрила от Атина, то през 2016 г. броят им е бил 189, а пред 2017 –1827. От началото на годината до 31 юли закрила от Гърция са потърсили 1839 турски граждани, допълва агенция Фокус.   Въпреки това, според служител на бреговата охрана на Гърция, броят на турците, които пристигат в страната, е много по-голям от този на молбите за убежище. Голям е броят и на онези, които продължават към Западна и Централна Европа. Няма конкретни данни за загиналите при опит да напуснат страната през Егейско море или участъка на река Марица.", "date": "2018.08.29", "title": "Все повече турски граждани търсят убежище в Гърция"}
{"url": "https://www.actualno.com/society/prognoza-za-vremeto-29-avgust-srjada-news_692243.html", "text": "  Днес ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще са предимно между 26° и 31°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).     По Черноморието ще е подходящо за туризъм. Ще бъде предимно слънчево и топло. Ще духа до умерен североизточен вятър. Максималните температури ще са между 28° и 31°, а температурата на морската вода ще е 26° - 27°. Вълнението на морето ще е 2 - 3 бала.   В планините ще бъде предимно слънчево. След обяд на места в масивите от Западна и Централна България ще се развива купеста и купесто-дъждовна облачност и краткотрайно ще превали. Ще духа умерен до силен североизточен вятър. Максималната температура на височина 1200 метра ще е около 21°, на 2000 метра – около 15°.\r\nОт четвъртък до събота ще бъде предимно слънчево. Временни увеличения на облачността ще има над планинските райони, но вероятността за валежи е малка. Вятърът в Източна България ще отслабне, ще бъде от изток-североизток. Дневните температури ще се повишават и максималните в петък и събота ще са между 29° и 34°.  Атмосферното налягане слабо ще се повиши и ще бъде малко по-високо от средното за август.   ", "date": "2018.08.29", "title": "Прогноза за времето - 29 август (сряда)"}
{"url": "https://www.actualno.com/asia/desetki-zaginali-pri-eksplozija-v-irak-news_692305.html", "text": "  Най-малко 21 души са загинали в резултат на експлозия, станала тази сутрин в западната иракска провинция Анбар. Това съобщава телевизия „Скай нюз-Арабия“.     Терористичният акт е извършен на КПП-то на град Ел-Каим, намиращ се на 400 км северозападно от столицата Багдад. Пропусквателният пункт е разположен недалеч от иракско-сирийската граница. Кола-бомба е взривена в близост до иракски военнослужещи и бойци на формированието „Ал-Хашд аш-Шааби“ - народно опълчение съставено от шиитски отряди.   Нито една от действащите на иракска територия екстремистки групировки за момента не е поела отговорност за трагедията, допълва БГНЕС.", "date": "2018.08.29", "title": "Десетки загинали при експлозия в Ирак"}
{"url": "https://www.actualno.com/celebrate/otsichane-glavata-na-svetija-predtecha-news_691890.html", "text": "  Почитайки св. Йоан Предтеча като най-велик от пророците, Църквата посвещава на неговата памет няколко дни в годината. На 24 юни, тя тържествено празнува рождението на тоя предвестник на Спасителя; прославя го на другия ден след празника Богоявление; а на 29 август възпоменава неговата смърт и в знак на участие в страданията му е наредила тоя ден пост.     Когато бил на 30 години, св. Йоан Предтеча, по внушение Божие, се явил между юдеите, за да ги приготви да приемат Месията – Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия – Христос.   След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето. \"Той трябва да расте – казвал Йоан, - пък аз да се смалявам. Който иде отгоре, Той е над всички\".\r\nКато проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\" Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк.  Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да й даде каквото пожелае – дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\" Ирод се натъжил твърде много, но поради клетвата не се решил да й откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан.   Йоановите ученици погребали тялото на светия си учител в Севастия, а Иродиада скрила главата му в Иродовия дворец. Съвестта, вероятно, мъчела Ирод, защото, когато до него дошли слухове за чудесата, извършвани от Спасителя, той казал: \"Това е непременно Йоан Кръстител, възкръснал от мъртвите, и затова чудеса се вършат от него.\" Мнозина казвали: \"Това е Илия\"; други \"Някои от пророците\"; но Ирод все повтарял: \"Това е Йоан, комуто аз отсякох главата! Той е възкръснал от мъртвите\". Бедствия поразили Ирод, войската му била разбита от арабския цар Арета, баща на първата му жена. Той самият бил след това изпратен на заточение от римския император. И юдеите смятали тия бедствия като справедливо наказание за убиването на великия пророк.\r\n Главата на св. Йоан Предтеча била взета след това от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно – в Цариград и оттам – в Комана.    На 24 февруари Църквата възпоменава първото и второто намиране на светата глава, а на 15 май – третото, когато тя била пренесена в Цариград.    ", "date": "2018.08.29", "title": "Oтсичане главата на Светия Предтеча "}
{"url": "https://www.actualno.com/asia/desetki-jertvi-na-teroristichen-akt-vyv-filipinite-news_692262.html", "text": "  Двама души загинаха, а други 36 получиха различни наранявания в резултат от бомбен атентат във филипинския град Исулан, провинция Султан Кударат, предава АФП.     По-рано се съобщаваше за един загинал и 34 ранени от взрив на местен пазар, съобщи БГНЕС.   От полицията в Исулан съобщават, че по всяка вероятност взривното устройство е било поставено под мотоциклет, паркиран на пазара.\r\nРъководителят на организацията на Червения кръст във Филипините Ричард Гордън по-рано заяви, че „бомбата се е взривила на нощен пазар срещу ресторант в град Исулан, провинция Султан Кударат в 20:35 часа местно време (15:35 българско време). Пострадалите са настанени в местните болници.      ", "date": "2018.08.29", "title": "Десетки жертви на терористичен акт във Филипините"}
{"url": "https://www.actualno.com/balkani/balkanite-mejdu-novo-nachalo-i-eksplozija-za-kosovo-news_692247.html", "text": "  Македонската редакция на Deutsche Welle публикува коментар за последната среща между лидерите на Белград и Прищина под заглавие „Балканите между ново начало и експлозия за Косово“.     „Конфликтът между Сърбия и Косово би трябвало да бъде решен най-накрая, и то с изместване на граници, а не с подялба\", пише австрийският вестник Der Standard в статия, посветена на срещата на държавния глава на Сърбия Александър Вучич с президента на Косово Хашим Тачи. Домакин на срещата в Алпбах, Австрия - президентът на страната Александър Ван дер Белен, оцени разговорите като положителен момент, който може да бъде полезен. „Шансовете за помирение между Сърбия и Косово отдавна не са били по-добри. Така те увеличават възможностите на целия регион да се приближат по-бързо до Европейския съюз“, написаха в редакцията на Der Standard.   В анализите на дипломатите, цитирани от австрийския вестник, се подчертава положителното развитие от срещата в Алпбах, но се допуска и възможността за „голям взрив“ на Балканите. Бившият върховен представител на международната общност в Босна и Херцеговина, Волфганг Петрич, заяви, че „вижда добри шансове за възможна сделка и нулево отражение в отношенията в Босна и Херцеговина, където има характерно силна тенденция за отделяне на Република Сръбска\". Словенският президент Борут Пахор, който също присъства на срещата, критикува ЕС за позицията му в граничния спор с Хърватия. „ЕС от една страна настоява за решаване гранични спорове, но от друга страна не се придържа към договорите\", са думите му, цитирани от Der Standard, като същевременно от редакцията не пропускат да припомнят, че Словения и Хърватия спорят за Пиранския залив.   Косово, по думите на президента Хашим Тачи, ще запази „мултиетническия си дух\". „Сърбия и Косово са в последната фаза на преговорите. Ще има преместване на границите, но не и подялба\", категоричен бе Тачи пред австрийския вестник. Той припомни, че от началото на диалога с Белград са изминали няколко години и сега преговорите действително навлизат в заключителния си етап. „Досега говорихме за процеса, но не и за детайлите, имам предвид идеята за корекция на границите. Има големи различия, но единствената възможност е да се продължи диалогът. Без споразумение, ние сме взаимно затрудняващи пътя си към ЕС\".\r\nЗапитан за очаквания резултат от посещението на Вучич в Северно Косово, Тачи заяви, че „Косово няма да бъде поделяно и няма да има размяна на територии. Досега изобщо не съм чувал да се говори в тази посока. Косово ще запази мултиетническия си дух... Не искаме да бъдем заложници на границите, поставени от Югославия на Тито. Югославия вече не съществува. Косово има добри отношения с всички свои съседи, с Македония, Черна гора и Албания. Затова никой не трябва да се чувства заплашен от възможно споразумение между Косово и Сърбия\".   „Винаги съм песимист, защото знам броя на препятствията, които трябва да преодолеем, и разликите в нашите позиции\", заяви на свой ред Александър Вучич. Но моментът настъпи, защото в противен случай „този замръзнал конфликт\" все някога ще се размрази, „а тогава ще имаме война\", предупреди Вучич.     „Това изглежда като просто и прагматично решение. Президентите Александър Вучич и Хашим Тачи договарят размяна на територии - Северно Косово, населена предимно със сърби, би трябвало да принадлежи на Сърбия, докато Прешевската долина, предимно населена с албанци, би трябвало да е част от Косово. В замяна Сърбия ще признае Косово. С такава процедура броят на лицата, които са малцинство, ще бъде намален\", коментира журналистът Адерхайд Валфе след срещата в Алпбах.\r\nВ случай на размяна на територии за гражданите няма да промени почти нищо. „Северната част на Косово - независимо от факта, че полицията и съдебната система са интегрирани в косовските структури, остава под контрола на Белград. В Косово, но и в Сърбия, гражданите ще страдат в бъдеще повече заради замърсената околна среда, недостатъчното върховенство на закона и ниските заплати. От правна гледна точка споразумението между Вучич и Тачи няма да бъде решаващо, то ще бъде демократичната легитимност за страната и международното й признание. Хашим Тачи, който е много слаб във вътрешнополитически план, не е признат от мнозина в Прищина за легитимен преговарящ от името на Косово. Великобритания и Китай имат основателни причини да предотвратят в Съвета за сигурност на ООН дебата за промени в границите. Но не става въпрос само за проблематична реализация, а за правни принципи и регионална стабилност, които могат да бъдат застрашени. Ето защо има съпротива от страна на гражданското общество и експертите. Защото, досега промяната на границите беше табу. При разпадането на Югославия имаше ориентация към международния правен принцип uti possidetis, т.е. нововъзникващи държави към момента на придобиване на независимост да запазят съществуващите административни граници.   По този принцип се ръководи съгласуваната политика на ЕС по отношение на бившите държави от Югославия и СССР. Германският канцлер Ангела Меркел също подчерта, че поради историческото съзнание и с оглед на сигурността е строго против промяната на границите. Самият дебат за нова промяна на границите ще има дестабилизиращо влияние.\r\nМилорад Додик, прорускиот президент на Република Сръбска, неразделна част от Босна и Херцеговина, лице, срещу което Барак Обама наложи санкции и чиято цел е разделяне на Босна и Херцеговина, е уверен, че е настъпил и неговият час. Наскоро той заяви, че „границите не са дадени от Бога\". От години Додик защитава независимостта на Република Сръбска и присъединяването й към Сърбия. Предложеното разграничение по етнически критерии в Косово е предизборен подарък за него. С оглед на всички тези „мечти“, отново се появява и идеята за Велика Албания \", заключава Аделхайд Валфе в коментара си за вестник Der Standard.   ", "date": "2018.08.29", "title": "Балканите между ново начало и експлозия за Косово"}
{"url": "https://www.actualno.com/silistra/bolnicata-v-silistra-e-poiskala-pomosht-za-reshavaneto-na-dva-speshni-problema-news_692244.html", "text": "  МБАЛ - Силистра поиска помощ от общините от област Силистра за решаване на два проблема, съобщиха от пресцентъра на Областна администрация - Силистра. Д-р Даниела Костадинова – изп. иректор на МБАЛ Силистра АД, представи съдържанието на своя докладна записка относно спешната необходимост от ремонт на покрива на „Психиатрично отделение“, което е единствено по рода си в област Силистра, и създаване на фонд „Здраве“ за подпомагане на лекари специализанти, както и на пътуващи медицински кадри, живеещи извън областния град.     По първия въпрос – необходимата сума е 40 000 лева според оферта на фирма изпълнител. Идеята на ръководството на болницата е те да бъдат разпределени сред 7-те общини на база на процента на всяка община като акционер в дружеството. Става дума за размери от 4 494 лв. за община Алфатар до 8 888 лв. за община Силистра, като останалите общини имат да дават средства в рамките на този диапазон. За целта обаче са необходими промени в бюджетите на общините и спешно провеждане на заседания на местните общински съвети, за да бъдат гласувани сумите. До 7 септември се очаква в Областна администрация - Силистра да бъде върната обратна връзка за нагласите в местните законодателни и изпълнителни власти относно изпълнение на отправеното към тях предложение.   По втората тема – създаването на фонд „Здраве“, бяха представени следните факти: в момента в МБАЛ - Силистра АД, която е акредитирана да обучава млади лекари, има 13 специализанти, трима от които са пред завършване, и други 10, които продължават своето обучение. От десетте половината са подписали договори след края на специализацията си да продължат 5 години да работят в Силистра. За тях има предложение за събиране на средства за формиране на определена месечна стипендия. Отделно за 18 лекари и медицински сестри, неживеещи в Силистра, има нужда от покриване на транспортните им разходи в една посока, тъй като в другата това се извършва от бюджета на болницата. Предложението на МБАЛ - Силистра е свързано с тревогата, че болничното заведение е сред тези в страната, където е най-висока средната възраст на лекарите и на медицинските сестри.", "date": "2018.08.29", "title": "Болницата в Силистра е поискала помощ за решаването на два спешни проблема"}
{"url": "https://www.actualno.com/books/genij-nostalgija-i-lubov-v-roman-za-dyshterjata-na-mark-shagal-news_692250.html", "text": "  В Колекция „Музи“ на издателство „Емас“ се срещат цяла галерия героини-музи, вдъхновени и вдъхновяващи, олицетворяващи новата, еманципирана жена от края на 19-и и първата половина на 20-и век. Между кориците на романите, включени в поредицата, ви очакват артистични светове, пропити с атмосферата на блестящите метрополии – Париж, Берлин, Виена, Лондон... А новата муза, за която четем в „Дъщерята на художника“, е Ида Шагал – прекрасният роман на Глория Голдрайх навлиза в дълбочина във взаимоотношенията в семейство Шагал, където гений, страст и дълг са неизменно вкоренени.     Във френското селце Моншове, скрит от хаоса на пулсиращия с новото време Париж, но и достатъчно близо до него и до бохемата, към която принадлежи, през 30-те години на миналия век живее Марк Шагал. Живее в красивото обкръжение на Белла, своята голяма, единствена и неувяхваща любов, всеотдайна съпруга и муза, и на тяхната дъщеря Ида. Преминали през ада на бягството от родния Витебск в Русия, нежелани като евреи във втората избрана родина - Германия, семейство Шагал са намерили покой и защита сред зидовете на романтична старинна къща, в двор с ухаещи люляци. Марк е вече признат художник, в чиито странни образи и композиции, в цветовете, дошли ненадейно от изтока, Париж вижда гения. Белла е отдадена на семейството и на своите стихове и спомени, които документира в изящна проза. А между двамата и в техния свят на възвишеност и красота расте малката Ида, закриляна като парниково цвете от бурите и палещото слънце, от пороите и сушите на реалния живот.   И нито Марк, нито Белла забелязват, че тяхното малко момиченце вече навършва седемнайсет...\r\nИда, девойка с разцъфваща необикновена красота, очаква с нетърпение втория летен лагер в живота си. Предната година родителите ѝ са позволили за пръв път в живота ѝ да се отдели от тях. И тя е срещнала любовта - младия студент по право Мишел.  След цяла година раздяла младежкото увлечение избуява в неудържима страст. И завършва с брак. Несполучлив и за двамата.\r\nИда прави опити да рисува, баща ѝ мечтае да я види своя наследница, но явно геният в семейството е един. С времето младата жена вижда своето призвание в друго - да бъде в помощ на баща си, да направи творчеството му достояние на света. Израснала сред най-големите имена на епохата - Пикасо, Матис, Липшиц... - тя разбира, че големият творец е безсилен да се справи с баналните неща от ежедневието, включително със сметките си. Че в днешното време, ако не те види светът, ще те забравят. И картините на Шагал тръгват за Лондон, Ню Йорк, Венеция, Берлин... Не след дълго настъпват лоши времена за евреите и във Франция - Шагалови трябва да бягат в Америка. С 500 картини! Ида е навсякъде, Ида е за всичко. Давайки си сметка, че бракът ѝ се разпада.   Но идва краят на войната и краят на изгнаничеството. И преданата дъщеря се замисля за своята съдба, за отчайващата нужда от нова, удовлетворяваща любов, за деца. Докога ще поставя на заден план собствения си млад живот...    Глория Голдрайх завършва университета „Брендайс“ в Масачузетс, учи и история на евреите в Еврейския университет в Йерусалим. Работи като координатор на образователния отдел към Националния център „Хадаса“ и като директор „Връзки с обществеността“ в Колежа „Барух“, Ню Йорк.\r\nОще като студентка нейн разказ се появява на страниците на списание „Севънтийн“ и оттогава прозата и есетата ѝ не спират да бъдат публикувани в безброй периодични издания и антологии.\r\nГолдрайх има дълга и разнообразна писателска кариера - в библиографията ѝ фигурират образователни книги за деца, романи за тийнейджъри и за възрастни, за които получава международно признание и награди.   Изнасяла е лекции из Щатите и Канада.\r\nГлория Голдрайх и съпругът ѝ юрист живеят в щата Ню Йорк и се радват на шест внучета.   ", "date": "2018.08.29", "title": "Гений, носталгия и любов в роман за дъщерята на Марк Шагал"}
{"url": "https://www.actualno.com/asia/kitaj-zapochva-stroeja-na-voenna-baza-v-afganistan-news_692257.html", "text": "  Китай започва строителството на военнотренировъчна база в провинция Бадахшан, Североизточен Афганистан, пише вестник „Саут Чайна морнинг поуст“.     Инициативата на Пекин е част от мерките за сътрудничество с Кабул в сферата на борбата срещу тероризма, предаде БГНЕС.   „Строителството на базата започна. Китайската страна ще прехвърли най-малко един батальон, оборудван за учебна подготовка на афганистанските колеги“, твърди официален китайски източник.\r\nБазата ще бъде разположена във Ваханския коридор, който представлява тясна полоса планинска земя, на границата с Таджикистан, Пакистан и Синдзян-уйгурския автономен регион на Китай. Пекин е особено заинтересован, тъй като в населения със значителен брой мюсюлмани Синдзян действат сепаратистки групировки, свързани с международни ислямски терористични организации.  Новата база е първи случай на военно присъствие на Китай на територията на съседен Афганистан. През миналата година Китай откри първата си задгранична военно-логистична база в Джибути, на източния бряг на Африка. Основният контингент на въпросната база обаче се състои изключително от инженери и строители. Базата в Афганистан преследва по-различни стратегически цели.   Експерти са убедени, че Пекин създава и финансира военната база в Бадахшан, за да предотврати проникването на територията на Китай на въоръжени уйгурски сепаратисти или други мюсюлмански екстремисти, преминали подготовка и получили боен опит в редиците на „Ислямска държава“. Освен това по този начин Китай осигурява безопасността на трансграничния транспортен коридор, част от проекта „Един пояс, един път“.\r\nДо момента от Министерството на отбраната на КНР не са коментирали официално сведенията за изграждането на военна ваза в Афганистан.    ", "date": "2018.08.29", "title": "Китай започва строежа на военна база в Афганистан"}
{"url": "https://www.actualno.com/sofia/kv-ovcha-kupel-ostava-bez-topla-voda-zaradi-profilaktika-news_692258.html", "text": "  Поради планов ремонт на „Булгартрансгаз” ЕАД ще бъде спряно подаването на природен газ към част от топлоизточниците на София.     За периода от 07.00 часа на 29 август до 07.00 часа на 31 август без топлата вода ще бъдат абонатите от квартал „Овча купел“ от 1-ва до 6-та част включително, информират от „Топлофикация София”.   Екипите на дружеството ще използват посочения период, за да извършат планови ремонти във всички райони на „Овча купел”. Целта е да се минимизират неудобствата за клиентите и да не се налага повторно спиране на топлата вода в тези райони.\r\nВ останалите квартали, които се захранват от ОЦ „Земляне”, топлата вода няма да бъде спряна в посочения период. Инженерите на „Топлофикация София” ЕАД предприеха необходимите технически решения и това ще даде възможност тези квартали да бъдат прехвърлени към алтернативни топлоизточници.  От дружеството припомнят на клиентите от кварталите „Красна поляна“ – 1, 2 и 3 част, „Западен парк“, „Гевгелийски“, „Разсадника“, „Илинден“ и „Сердика“, че няма промяна в първоначално обявените дати за извършване на профилактика от 27 август до 31 август.   От „Топлофикация София” уверяват, че ще бъдат положени максимални усилия дейностите да бъдат изпълнени в рамките на посочения срок. Дружеството има пълна готовност да пусне топлата вода веднага след приключването на ремонтните работи на „Булгартрансгаз”.", "date": "2018.08.29", "title": "Кв. \"Овча купел\" остава без топла вода заради профилактика"}
{"url": "https://www.actualno.com/america/brazilija-izprashta-armijata-za-spravjane-s-napliva-na-migranti-ot-venecuela-news_692261.html", "text": "  Президентът на Бразилия Мишел Темер взе решение да изпрати войската в граничния щат Рорайма за справяне с наплива на имигранти от Венецуела, предава ТАСС.     Темер обяви решението си в извънредно обръщение към нацията, предавано пряко по държавната телевизия.   \"Днес аз разпоредих използването на въоръжените сили за осигуряване на закона и реда в щата Рорайма и по този начин да бъде гарантирана сигурността на бразилските граждани и на венецуелските мигранти, които бягат от страната си в търсене на убежище в Бразилия\", заяви Темер.\r\nНа 18 август жители от град Покарайма в щата Рорайма нападнаха палатков лагер на венецуелски мигранти. Участващите в безредиците бразилци гориха вещите на венецуелците, замерваха ги с камъни и самоделни димки. В отговор мигрантите унищожиха голям брой автомобили на местни жители. Сблъсъците започнаха след като в петък четирима мигранти нападнаха и ограбиха възрастен бразилец, предаде БГНЕС.  През последните няколко години Боливарската република преживява изключително тежка икономическа криза, която принуди около 2,3 милиона венецуелци да търсят спасение от бедността основно в съседните Колумбия, Еквадор, Перу и Бразилия.   ", "date": "2018.08.29", "title": "Бразилия изпраща армията за справяне с наплива на мигранти от Венецуела"}
{"url": "https://www.actualno.com/sofia/v-kv-podujane-se-nalaga-spirane-na-vodata-news_692105.html", "text": "  „Софийска вода” временно ще прекъсне водоснабдяването в някои части на столицата на 29 август 2018 г. (сряда), съобщиха от пресцентъра на дружеството.     Във връзка с подмяна на изпускател на водопровод, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- с. Кокаляне - карето между : ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“;\r\n- с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“;  - ресторант „Златната рибка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:\r\n- с. Кокаляне – ул. „Димитър Благоев“, ъгъла с ул. „Васил Левски“ - от 22:00ч. на 29.08.18г.;    - с. Панчарево - на площада – ул. „Елин Пелин”, ъгъла с ул. „Васил Левски” - от 22:00ч. на 29.08.18г.   Във връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Велчо Атанасов“, от ул. „Георги Минчев“ до ул. „Острец“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“, ъгъла с ул. „Кадемлия“.\r\nВъв връзка с подмяна на сградно водопроводно отклонение на ул. „Перник“, жк. „Св. Троица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на:\r\n- ул. „Перник“ от ул. „Враня“ до бул. „Ген. Николай Столетов“;      - бул. „Ген. Николай Столетов“ от ул. „Майор Векилски“ до ул. „Алдомировска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перник“, ъгъла с бул. „Ген. Николай Столетов“.\r\nВъв връзка с подмяна на сградно водопроводно отклонение на ул. „Никола Крушкин - Чолака“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Никола Крушкин - Чолака“, от ул. „Асен Найденов“ до ул. „Асен Йорданов“, ул. „Мичман Тодор Саев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин - Чолака“ №8.   Във връзка с подмяна на водомерен възел на ул. „Майска роза“, местност „Гърдова глава“, се налага спиране на водоподаването от 09:30 до 12:30 часа на клиентите на „Софийска вода”, живеещи в района на ул. „Майска роза“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майска роза“, ъгъла с ул. „Карамфил“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.29", "title": "В кв. \"Подуяне\" се налага спиране на водата"}
{"url": "https://www.actualno.com/america/trymp-se-zakani-na-facebook-google-i-twitter-news_692256.html", "text": "  Президентът на Съединените американски щати Доналд Тръмп засили критиките си към водещите американски интернет компании, съобщи АФП.     Коментарът на Тръмп идва броени часове след като обвини Google в пристрастия срещу неговите привърженици, съобщава БГНЕС.   \"Facebook, Google и Twitter навлизат в много, много опасна територия и трябва много да внимават|, заяви Тръмп пред репортери в Белия дом.\r\nПрез миналата седмица държавният глава на Съединените щати обвини социалните мрежи, че дискриминират консервативно настроените потребители, а  Google фалшифицира резултатите от интернет търсенията в полза на „левите медии“.  ", "date": "2018.08.29", "title": "Тръмп се закани на Facebook, Google и Twitter"}
{"url": "https://www.actualno.com/europe/makron-oficialno-pokani-putin-na-godishninata-ot-kraja-na-pyrvata-svetovna-vojna-news_692255.html", "text": "  Франция официално покани президента на Руската федерация Владимир Путин да присъства на тържествата в Париж по случай стогодишнината от края на Първата световна война, съобщиха от канцеларията на Еманюел Макрон.     „Президентът Путин е поканен да присъства, заедно с лидерите на други 80 държави, на церемонията в Париж в чест на стогодишнината от края на „Голямата война“, твърди източник от Елисейския дворец. По традиция годишнината се отбелязва на 11 ноември.   По-рано президентът на Франция Еманюел Макрон заяви, че освен в тържествата, поканените държавни лидери ще вземат участие и във форум за обсъждане на инициативи „за намаляване на международното напрежение“. Конференцията ще се проведе в Париж в периода 11-13 ноември, припомня БГНЕС.\r\nПървата световна война продължава 1568 дни и отнема живота на 18,6 млн. души. Мирното споразумение, сложило край на „Голямата война“, е подписано на 11 ноември 1918 година край град Компиен, намиращ се на 80 км от Париж, във вагона на маршал Фердинанд Фош.  ", "date": "2018.08.29", "title": "Макрон официално покани Путин на годишнината от края на Първата световна война"}
{"url": "https://www.actualno.com/crime/shofioryt-na-katastrofiralija-avtobus-e-obmisljal-samoubijstvo-news_692267.html", "text": "  Шофьорът на катастрофиралия край Своге автобус е мислил за самоубийство непосредствено след инцидента. Това каза за Нова телевизия Христо Ботев - адвокат на единствения обвинен и задържан за трагедията Григор Григоров.     \"Спомените му са изключително объркани. Говорих с него повече за личното му състояние, защото то наистина е много тежко - и психически, и физически\", каза защитникът. И допълни, че Григоров е много обърка, не може да прецени чия е грешката за случилото се, но отрича да е имало разсейване от негова страна по време на злополучното пътуване.\r\nБотев е категоричен, че ще иска от съда налагане на по-лека мярка за неотклонение на клиента му. Съдът ще разглежда казуса днес, 29 август.", "date": "2018.08.29", "title": "Шофьорът на катастрофиралия автобус е обмислял самоубийство"}
{"url": "https://www.actualno.com/society/proverka-shte-tyrsi-nerednosti-v-ekokonkurs-za-17-mln-leva-news_692253.html", "text": "  Сигнал в Изпълнителната агенция по околна среда внася Национална асоциация „Българско Черноморие“. Причината е конкурсът, с който ще бъдат раздадени апетитните 17 млн. лева за броене на местообитанията и птиците у нас по НАТУРА 2000.     Търгът е с три обособени позиции, като както пише , всички кандидати за тях са били с непълни документи и са им пратени писма да дадат липсващите. В писмото си от НАБЧ настояват пък „да не се възлагат поръчки на фирми, които са взели пари и не са си свършили работата“, визирайки един от кандидатите - „Портфолио проджект мениджмънт“. Причината - в консорциум с няколко други фирми, през 2015 г. дружеството е получило 5,1 млн. лева за така и неприет актуализиран план за Национален парк Рила. От НАБЧ настояват също публично да се каже кои са кандидатите за третата обособена позиция в конкурса – контрол и валидиране на резултатите от извършените анализи.   „Тази позиция ще избере проверяващите на изпълнителите на анализа на природата. Най-вероятно тези проверяващи ще бъдат тайни агенти“, посочват от организацията, откъдето настояват също държавата спешно да приеме и подхода за управление на НАТУРА 2000, за да може и собствениците на земи да участват във вземането на решения, свързани с тези зони, а не както е в момента – от т.нар. еколози.", "date": "2018.08.29", "title": "Проверка ще търси нередности в екоконкурс за 17 млн. лева"}
{"url": "https://www.actualno.com/society/kakvo-se-sluchva-dori-pri-malko-uvelichenie-na-skorostta-news_692276.html", "text": "  Малкото надвишаване скоростта води до големи последици, коментира в студиото на bTV проф. Михаил Константинов по повод тежката катастрофа с автобус край Своге.     В случая прокуратурата твърди, че увеличението на скоростта е било с 13 км в час, но това по думите на Константинов означава 76% увеличение на кинетичната енергия.   Всяка промяна в скоростта променя кинетичната енергия и спирачния път, посочи Константинов и обясни, че ако карате с превишена скорост рискът да спрете по–трудно или да ударите друг обект се увеличава два пъти.\r\nПо думите му вината на шофьора е в това, че автобусът не е имал технически преглед, както и че има съмнения, че пътниците не са имали издадени билети.  На опашката сме по най-много катастрофи в Европа, каза още проф. Константинов. По думите му в първата година на демокрацията през 1990 г.  загиналите по пътищата са 1527 души, сега са над 600.   \"Може би трябва от сутрин до вечер да се публикуват смачкани коли и разкъсани тела, за да може шофьорите да се замислят. Човешкият фактор трябва да започне да се променя. Да се променят пътищата е колосална задача за десетки години. Трябва да се промени съзнанието ни\", заяви още той.", "date": "2018.08.29", "title": "Какво се случва дори при малко увеличение на скоростта?"}
{"url": "https://www.actualno.com/viewpoint/da-posadish-cigari-na-plaja-bezcenno-news_692199.html", "text": "  Традиционно през лятото интернет пространството се изпълва със статии за цената на лятната почивка. Обичайно заглавията свързани с Гърция се отнасят до по-високи цени, морбили, вируси и какво ли още не. Когато четем за България трябва да се изпълним със съчувствие за незапълнената леглова база, българското гостоприемство и да се гордеем с пречиствателните станции.     Каква е действителността?\r\nТази година след 12 годишно прекъсване и заредени с много ентусиазъм решихме да посетим Черно море, в основата на цялото мероприятие беше и желанието ни децата ни да видят българското море, такова каквото е през лятото.\r\nАми да започнем с разликите, можем да ги обобщим в три основни:   Презастроено, с лоша инфраструктура, в това число с ограничена възможност за паркиране и пътят до морето, по който шофирането е въпрос на живот и смърт, въпреки магистралите; Качеството на обслужване или по-скоро липса на качество у нас; Мръсотия и пренаселеност на плажовете, за сметка на чистота и спокойствието в Гърция.    Ако се абстрахираме от горните минуси у нас и погледнем изцяло позитивно, че това е нашата Родина и напрегнем въображението си можем да видим и красивите морски брегове, въпреки бетона и разнообразната „архитектура“. Ако сме се заредили с твърде много ентусиазъм, може да преглътнем и недоброто обслужване. Остава единствено мръсната морска вода, която няма как да пренебрегнем, защото обривите не закъсняват.\r\nИзвън чисто визуалните, архитектурни и битово-здравословни разлики най-силно ме впечатли отношението към децата, излъчването на родители и деца, отношението на хората към другите, погледите, усмивките, жестовете и всичко онова, което виждаме в невербалното общуване.\r\nВ България редовно чуваме изразът, че българинът е готов на всичко за децата си, че българинът дава мило и драго за децата и че българинът прави всичко в името на децата… На думи сме силни, но действителността е друга. Ако приемем, че народът е беден и затова не купува толкова щедро играчки за плажни игри, то защо не компенсира почти пълната липса на играчки с внимание към децата си?\r\nДосега не бях виждал гръцко, италианско, немско, руско, сръбско, македонско, румънско детенце (на възраст между годинка до около две и половина години) да си седи само на брега, да го плискат вълните, а то да пляска и тупа по водата с ръчички, докато майката или бабата, а понякога и комбинация от двете нервно седят на кърпата и наблюдават наследникът, който се „забавлява“ или просто седят и си говорят, разглеждат си телефоните, пушат с видимо отегчение в погледа, излъчващ израз „защо ми трябваше да го водя на море“, „с деца на море- няма почивка“? Освен тази типична гледка по нашето Черноморие има и друга, а тя е образът на пищящото дете, което умира от ужас от водата, но въпреки писъците бива потопено да се охлади. Защо майката да си губи времето и да го разглезва с прегръдка, усмивка и говорене, нали детето е малко и не разбира?!? Пропуснах ли нещо? Да, бащата на детето, съпругът/ приятелят на майката/ партньорът или наричан в женски групи и форуми ММ. Най-общо казано бащата на детето, когато е в посочената възрастова категория е предоставил грижите за детето изцяло на майката. Той е напълно незаинтересован, отдаден на почивка и мързел, хрупане на солети, пиене на бири, ровене в телефона.\r\nДа не забравяме саденето на фасове в пясъка с горд израз на успял фермер… В неговата представа очевидно собственото му дете изглежда като един малък досадник, който по някаква сложна причина не е оставен при бабата на село, но за който със сигурност трябва да се грижи само и единствено майката или поне докато е толкова малък.   Ще използвам „любимият“ ми израз „в чужбина“ – ето такова нещо няма. По плажовете нормална гледка са родители със съвсем малки бебенца, близнаци, тризнаци, семейства в които освен бебето/бебетата има и по-големи деца, но общото между всички тях е, че и бащата полага грижи за бебето наравно, а често дори и повече от майката. Бащата не само си играе с детето, говори му, влиза с него на ръце в морето, но и го храни, сменя памперси, облича го, преоблича го, а дори му остава време да общува с жена си, да ѝ купи кафе или сладолед.\r\nДецата в по-голямата възрастова категория от около 3 години до към 12-13 години извън България са усмихнати, играят заедно, дори и да не говорят един език, няма размяна на злобни погледи, няма намусени госпожички, които бързат „да изкажат“ на родителите, как тяхното дете е нагрубило малката принцеса, няма агресия и грубост. Въпреки, че децата са „вече големи“ родители продължават да общуват с тях, плуват заедно, играят заедно. Майките плуват вместо да си пазят косичката, екстеншъни, миглите, веждите и маникюра да не се развалят от водата, бащите често отменят майките и основно те се занимават с децата. Дори и някое дете да изтича и изцапа някой почиващ с пясък или да напръска случайно с вода, няма кисели изражения, придружени от забележка от типа „ей, малкия внимавай“….\r\nДецата в тийнейджърска възраст не са вглъбени в телефоните си, а максимално се наслаждават на морето, играят с по-малките си братя и сестри, дори и ако са в бебешка възраст. Родителите общуват по между си, общуват с децата си, няма показни разговори по айфона или демонстративно пушене на маркова електронна цигара, няма тежки златни синджири с огромни кръстове, няма татуировки. Няма ги и малките момиченца облечени с рокличка на голо, няма ги и голите момченца само  по потник. Няма показно спортуващи по плажа млади дами с полу-извадени на показ гърди или татуирани мускулести мачовци, няма показно завъртане да се видят новите татуси, пиърсинги и екстеншъни. Няма снимки с екзотични животни.\r\nИма едно нещо, което свързва всички без значение възраст, пол или държава, а то е спокойствието, усмивките, липсата на намръщени лица, липсата на заядливи забележки. И макар, че българските плажове са неприятнo пренаселени и буквално трябва да седнеш до съседното семейство, ако сте в „безплатната зона“ усещането е тежко, задушаващо, натоварващо все едно пътувате в час пик в Софийското метро.\r\nОт всичко написано дотук най-неприятната разлика е не толкова във визуалния образ на българското семейство или отношенията в семейството по време „на почивка“, а в образът на българското дете…\r\nВсички чакаме промяна и по-добри дни, но вместо това по-добре си задайте въпроса защо българските деца се отличават от връстниците си, извън България? Защо на децата у нас им липсва непосредственост, искрена детска радост, защо вместо отношение получават безразличие; защо се спестяват думите, прегръдките и усмивките; защо бащите предпочитат да гледат в една точка вместо да играят с децата си; защо майките гледат с такава досада на децата си; защо децата от малки вместо да се забавляват бързат да „натопят“ другарчето си по игра? Защо малките момиченца бързат да сложат маминия израз на лицето, а малките момченца погледа на „тате“?\r\nНай-тъжно за мен остава, че и днешните деца няма да са по-различни от собствените си родители, които от своя страна не се различават особено от своите. Разликата е в технологиите, бетона, силикона и подобренията. Всичко останало е не просто същото, но и по-зле.\r\nДали всичко това е въпрос на манталитет или някакви наши български „семейни ценности“? Или просто се отглежда поредното поколение, което ще чака да го оправят, а междувременно ще хитрува, ще лъже, ще мами, ще се спасява по единично… само времето ще покаже, но със сигурност нищо добро не ни очаква…\r\nИ накрая защо предпочитам да не „почивам“ у нас е, защото ме изморяват намръщените и изпълнени със злоба лица, напълно неглижираните деца, които отлично са усвоили било от родителите или от детското заведение основите за оцеляване сред себеподобни… Или казано на кратко злобата и гадорията са превърнати в начин на живот, в начин на общуване… Е и ако трябва да съм в толкова отровна среда почивката се „прекарва“, а не изживява. Полина Пешева", "date": "2018.08.29", "title": "Да посадиш цигари на плажа - безценно"}
{"url": "https://www.actualno.com/society/radan-kynev-vsichki-stanahme-specialisti-po-pytishta-news_692318.html", "text": "  \"Ще изразя непопулярно мнение. Съжалявам, ако нарушавам комфорта на лесната позиция, но истината е по-важна.     “Пътят е виновен” е най-малкото недостатъчно аргументирано обвинение. Нещо повече - носи всички белези на активно мероприятие:   - Институт (поне за мен напълно анонимен) без ясна експертиза обявява настилката за негодна;\r\n- Анонимни шофьори обясняват на медиите как асфалтът е твърде гладък?!  - Всички изведнъж ставаме експерти по мантинели;\r\n- Администрацията била искала десет пъти ремонт (засега изглежда - нито на този участък, нито заради “гладък” асфалт и слаби мантинели, а съвсем други оплаквания);   - Прокуратурата, както обикновено, действа в синхрон с медиите на властта.    Трагедията е огромна, жертвите, пострадалите и близките им трябва да получат и съчувствие, и справедливост. И именно това изключва лековатото размахване на лесни версии.\"\r\nТова написа в в социалната мрежа бившият председател на ДСБ Радан Кънев.\r\n\"И да, факт е, че пътното строителство (и съвсем не само) у нас е напълно проядено от корупция, некачествено и опасно. Положението е толкова гранясало, че не бива да изключваме трагедията да се използва за вътрешна разправа между играчите в бранша. И не бива да допускаме ние лично да бъдем намесени.   Дано Бог прости на жертвите, помогне на семействата им и ранените. А законът да накаже виновните. Именно законът, а не общественото мнение.\r\nОбщественото мнение... Дано то не е твърде закърняло, и успее да оцени последиците от корупцията без посредничеството на медиите на корумпираните\", допълни още той.   ", "date": "2018.08.29", "title": "Радан Кънев: Всички станахме специалисти по пътища"}
{"url": "https://www.actualno.com/society/byrzijat-vlak-ot-burgas-za-sofija-zakysnja-s-5-chasa-news_692273.html", "text": "   До голямото закъснение се стигна заради вчерашния инцидент, при който два влака последователно удариха лек автомобил на прелеза край село Михайлово, съобщава БНР.     При инцидента загина шофьорът на колата, опитал се да премине през прелез при сигнал и спуснати бариери.   Железопътната линия Пловдив - Стара Загора остана затворена близо пет часа заради катастрофата. Инцидентът стана малко след 17 ч.\r\nНад 200 пътници чакаха през цялото време следователите да си свършат работата, тъй като БДЖ не им осигури алтернативен превоз, подчертава БНР.  ", "date": "2018.08.29", "title": "Бързият влак от Бургас за София закъсня с 5 часа"}
{"url": "https://www.actualno.com/health/eto-kak-fibrite-shte-ti-pomognat-da-se-spravish-sys-stresa-i-naprejenieto-news_692180.html", "text": "  Стреса и напрежението са доста срещани проблеми в ежедневието ни. Някои хора прибягват дори до хапчета, за да се справят с напрежението, но има много други начини. Има някои храни, които можете да приемате и те ще намалят стреса. Това са храните , богати на фибри. Стресът е състояние, което може да навреди сериозно на здравто ни и мозъчнта дейност. През последните години се направиха много проучвания относно връзката между бактериите в червата и психическото ни състояние.  Учените твърдят, че има връзка между тях и когато приемаме храни, които са богати на фибри, намаляваме ефектна на стреса в червата и поведението ни. Ето как:         Стреса и напрежението правят бариерата от вътрешната страна на червата по-малко ефективна и слаба. Неусвоените хранителни частици, бактерии и други микроорганизми преминават през нея и предизвикват постоянни възпалителни процеси в организма ни.Това влияе зле на здравословното ни състояние и предизвиква стрес и напрежение.   Това са бактерии, които естествено населяват червата ни и са основен източник на хранителни вещества в тази част на тялото. Храните, които са богати на фибри стимулират производството на тези полезни мастни киселини. Трябва да приемате повече овесени ядки, малини, моркови, чушки, ленено семе, леща, боб, зелен грах, къпини, круши, авокадо, пълнозърнеста паста, нахут, ябълки, бадеми, пуканки, пънозърнест хляб, порокали. Това са храните, които са най-богати на фибри и е желателно да ги приемате ежедневно. Разработват се редица диетични режими, които да поддържат тези бактерии и те ще могат да се използват за терапия на стресови разстройства.   При стрес обикновено приемаме калорични храни, които дават отражение и върху килограмите. Късовернижните мастни киселини обаче не са калорични и няма да качите излишни килограми заради приема им. Учените продължават да правят проучвания, свързани с връзката между стреса, напрежението и храните , които приемаме. Проучванията все още продължават, но вече става ясно, че храните, богати на фибри,намаляват стреса. Интересно е и се очаква да разберем до каква степен тези храни са способни да ни помогнат да се справим със стреса.", "date": "2018.08.29", "title": "Ето как фибрите ще ти помогнат да се справиш със стреса и напрежението"}
{"url": "https://www.actualno.com/actualno/kongrechulejshyns-chujdestrannite-investicii-14-pyti-po-malko-news_692316.html", "text": "  Нашият премиер, иначе питан всекидневно за какво ли не, трябва да бъде непрекъснато бомбардиран с един въпрос. И той е: Какво стана с чуждестранните инвестиции, господин Борисов? Защото, оказа се, Нали уж това беше големият принос на ГЕРБ във властта?     Чуждестранните инвестиции, отчитат от БСК, била по-добре дори по време на тройната коалиция. Как стана така, че онази твърде противна задруга, обединила непримирими антагоности като Станишев, Сакскобургготски и Ахмед Доган, е привличала повече чужди фирми у нас, отколкото царството на ГЕРБ? Как най-презряният кабинет, антивотът срещу който общо взето докара Борисов на власт през 2009-та, е привличал повече чужди фирми у нас?  \r\nИзминаха сумарно почти 10 години, в които премиерът говори за асфалт и обяснява, че \"асфалт не се яде, но без асфалт няма ядене\", предлагайки следното: оставете ме да си правя магистралите, вие сте малко простички и не разбирате, че като има инфраструктура, тук ще се изсипе целия свят, но аз, бидейки твърде далновиден политик, отдавна съм осъзнал тая работа, и ей на, сега ще докарам тук де-що има европейски бизнес, а накрая и вие ще сте доволни. Взе да става ясно: от асфалт се яде, но ядат предимно \"Трейс\" и ГЕРБ, а останалите не само, че не ядат, но пропадат и умират по направените от тях пътища. \r\nСлед 10 години строеж на магистрали чуждестранните инвестиции намалели 14 пъти - тук има някаква изрядна пропорция на провала, математическо потъване. Борисов освен всичко години наред внушаваше имидж на страшно близък с европейските лидери - той просто отива, прегръща, гушва, гали, посреща, а тия хора откачат пред него, те не са виждали толкова силен физически и обаятелен човек, а това, че не знае английски дори го прави още по-чаровен. От всяка среща те излизат абсолютно респектирани и моментално готови да насърчат нахлуването на българските пазари.  Но нещо не става, защо? Дали не са разбрали нещо за корупцията тия хора? Трябва да са подочули и нещо за мафията. Сигурно са забелязали, че и бизнес средата далеч не е сигурна. Или пък им се е сторило странно, че медиите са със запушени уста. Установили са още, че обществените поръчки се печелят от едни и същи фирми. Може и да са се усъмнили, че администрацията въобще може да поеме проектите им. Въобще нещо е станало. И то е обратното на големия разказ на Борисов, в който радостно съжителстват ниска безработица, добър икономически климат, период на стабилност и здрава държава. \r\nКакто се казва, конгречулейшънс.      ", "date": "2018.08.29", "title": "Конгречулейшънс! Чуждестранните инвестиции 14 пъти по-малко"}
{"url": "https://www.actualno.com/asia/oon-prizova-za-razsledvane-priznacite-na-genocid-sreshtu-rohinga-news_692271.html", "text": "  Генералният секретар на ООН Антониу Гутериш призова страните от ООН сериозно да разгледат изводите на експерти от международната организация, които смятат, че в Мианмар са налице признаци на геноцид срещу мюсюлманското малцинство рохинга.     \"В техния (на експертите от ООН) доклад, публикуван вчера, се съдържат примери за сериозни нарушения на човешките права … които несъмнено представляват сами по себе си най-въпиещи престъпления според международното право\", заяви генералният секретар на ООН в реч по време на заседание на Съвета за сигурност.   \"Смятам, че изводите и препоръките, съдържащи се в този доклад, заслужават да бъдат щателно разгледани от всички съществуващи органи на ООН\", добави Гутериш. В своето слово обаче той се въздържа да използва термина „геноцид“.\r\nВ доклада, изготвен от експертите на ООН, се твърди, че редица висши военни от въоръжените сили на Мианмар трябва да бъдат съдени за геноцид срещу мюсюлманската народност рохинга.  От Службата на Върховния комисар за правата на човека препоръчаха на Съвета за сигурност да „наложи индивидуални санкции, включително забрана за пътуване и замразяване на активите, на тези лица, които носят най-голяма отговорност за сериозните нарушения на международното право“. Препоръчва се и налагането на оръжейно ембарго срещу Мианмар.   На 5 август 2017 година бойци мюсюлмани от нелегалната организация „Армията на спасението на рохинджа от Аракан” атакуваха 30 полицейски пункта в Югозападна Мианмар. В отговор силите за сигурност започнаха антитерористична операция, по време на която, по официални данни, загинаха повече от 400 души. Според „Лекари без граници“ обаче, само през първия месец от операцията, жертвите са 6,7 хил.\r\nВластите в Мианмар смятат рохинга за нелегални имигранти от Бангладеш, въпреки че някои от тях пребивават в страната вече дълги години. В миналото в щата Ракин често възникваха конфликти на религиозна основа, водещи до силови сблъсъци, между придошлите мюсюлмани и местните будисти.    ", "date": "2018.08.29", "title": "ООН призова за разследване признаците на геноцид срещу рохинга"}
{"url": "https://www.actualno.com/society/pytnici-zashtitiha-shofiora-na-katastrofiralija-avtobus-kraj-svoge-news_692268.html", "text": "  Жители на 4 села се събраха в Курило в подкрепа на обвинения за автобусната катастрофа край Своге шофьор Григор Григоров. Всички те са пътували с него през годините и бяха категорични, че той никога не кара с превишена скорост и е изключително внимателен.     \"Гришата не е виновен. Той е изключително скромен и добър човек\", каза пред bTV Стефка Георгиева.   \"Вземаме пенсии, с които само Гришата може да ни вози, за да ходим по екскурзии, той ни прави много отстъпки, много уважава възрастните хора. Нека съдът бъде справедлив към него, нека да не поема негативността на управниците\", призова тя.\r\n\"С Гришата пътуваме от 8-9 г., той е навсякъде с нас. Никога не е карал с превишена скорост\", категорична беше друга жена.  \"Винаги се возя на първата седалка, толкова е внимателен, изчаква, не разрешава да разговаряме с него, докато шофира. Не сме виждали по-внимателен човек. За тази голяма и тежка катастрофа причините за комплексни – в България некачествени пътища се строят от години, проливният дъжд. Възможно и той да се е разсеял\", отбеляза тя.   Други от събралите се в Курило заявиха, че Григоров е изряден и винаги следи автобусът му да е изправен.\r\nХората се страхуват как Григоров ще понесе тежкия инцидент със 17 жертви и се опасяват, че ще рухне.    ", "date": "2018.08.29", "title": "Пътници защитиха шофьора на катастрофиралия автобус край Своге"}
{"url": "https://www.actualno.com/society/meteorolozi-ot-cjalata-strana-izljazoha-na-protest-snimki-news_692285.html", "text": "   В сряда изтече крайният срок, даден от премиера, за намиране на решение.     Учените настояват институтът да бъде изваден от Българската академия на науките, защото не са съгласни с начина на формиране на бюджета им. Те настояват правителството да вземе окончателно решение за бъдещето му. Кризата продължава вече няколко месеца.    \"Бяха проведени много срещи с тях. Опитахме да направим всчико възможно. Предложихме целият бюджет да бъде съгласуван с Министерския съвет. Така щеше да има гъвкавост, но това не беше прието\". Това заяви Евелина Славчева, председател на общото събрание на БАН, в ефира на \"Нова телевизия\". \"Ние може да закрием този институт, но не и преди да има решение за това къде ще е новото му място. Не може просто да започнем преструктуриране\", каза тя.  Крайна точка на шествието им е Министерският съвет, където се провежда правителственото заседание. В района е засилено полицейското присъствие. Засега движението в района около БАН и по бул. \"Цар Освободител\" се осъществява нормално.   ", "date": "2018.08.29", "title": "Метеоролози от цялата страна излязоха на протест (СНИМКИ)"}
{"url": "https://www.actualno.com/showbusiness/ben-aflek-moje-da-zagubi-roljata-na-batman-news_692259.html", "text": "  Кариерата на холивудската звезда Бен Афлек е поставена под въпрос заради алкохолната му зависимост, съобщава интернет порталът The Wrap.     Миналата седмица Афлек постъпи за втори път в рамките на тази година в клиника за зависими и това стана причина филмовото студио „Уорнър брадърс“ да разгледа вариант за прекратяване на договора си с актьора.   „По всяка вероятност компанията ще замени Бен Афлек, тъй като застрахователните разходи достигнаха до небето“, твърди застрахователен експерт. Той смята, че застрахователните компании могат да поискат суми, сравними с половината от бюджета на филма за Батман, за да се съгласят да покрият загубите от евентуално непредвидено прекратяване на снимачния процес.\r\nПрез последните години популярният актьор преживява труден период в личен план. През юни 2015 година той се раздели със съпругата си Дженифър Гарнър. Според писания в медиите звездната двойка е взела решение за край на дългогодишната си връзка заради проблемите на Афлек с алкохола и хазарта. Самият той обаче опроверга тези твърдения.  ", "date": "2018.08.29", "title": "Бен Афлек може да загуби ролята на Батман "}
{"url": "https://www.actualno.com/europe/v-germanija-se-provejda-operacija-sreshtu-trafikanti-na-migranti-news_692336.html", "text": "  Голяма операция срещу организирана престъпна група за трафик на мигранти се провежда във федерална провинция Северен Рейн-Вестфалия. В нея участват около 350 служители на реда, съобщава вестник „Рейнише Пост“, цитиран от БГНЕС.     В рамките на операцията се повеждат обиски в 21 апартамента в градовете Дуйсбуг, Ботроп, Фирзен, Клеве и др.   Главният заподозрян е 21-годишен индийски гражданин. По данни на следствието той е създал престъпната групировка за нелегален трафик на мигранти, преди всичко негови сънародници, в Германия. Групата също така се е занимавала с фалшифициране на документи. Заподозряният е задържан.", "date": "2018.08.29", "title": "В Германия се провежда операция срещу трафиканти на мигранти"}
{"url": "https://www.actualno.com/asia/chlenovete-na-semejstvata-na-bylgarskite-diplomati-v-indija-shte-mogat-da-rabotjat-v-stranata-news_692329.html", "text": "   Това реши днес Министерският съвет, като одобри проект на Споразумение между правителствата на двете държави.     Предложението за такова споразумение е отправено от Индия още през 2015 г. Мотивите са, че наличието на подобен договор ще постанови правилата и реда, по които ще могат да се трудят извън мисиите членовете на семействата на дипломатите.   Промяната се налага, защото Виенската конвенция за дипломатическите отношения и Виенската конвенция за консулските отношения не третират въпроса. Досега членовете на семействата на служителите на двете мисии нямаха право да извършват трудова дейност извън посолствата.\r\nПри наемане извън посолствата членовете на семействата ще заплащат всички данъци и осигуровки в приемащата държава.  ", "date": "2018.08.29", "title": "Членовете на семействата на българските дипломати в Индия ще могат да работят в страната"}
{"url": "https://www.actualno.com/crime/dyrvosekach-opital-da-podkupi-policaj-poluchi-uslovna-prisyda-news_692321.html", "text": "        На 21 август около 1,45 часа през нощта двамата братя се връщали от Златоград към родното си село. В смолянския квартал Устово колата им била спряна от полицейски наряд за проверка.   И шофьорът, и пътникът били видимо пияни. 41-годишният водач бил тестван с дрегер, който показал 1,5 промила алкохол в издишания въздух.\r\nПо-малкият брат - на 39 години, извадил две банкноти по 50 лева и ги пъхнал в предния ляв джоб на панталона на проверяващия, за да си замълчи за резултата от теста.  Полицаят веднага подал сигнал за подкупа.   На делото вчера, проведено по бързото производство, 39-годишният родопчанин се признал за виновен.\r\nОкръжният съд в Смолян го наказа с 6 месеца условна присъда и глоба от 500 лева, които да заплати в полза на държавата. Изпитателният му срок е три години. Двете банкноти по 50 лева също са отнети в полза на държавата.    Присъдата подлежи на обжалване и протест пред Апелативен съд – Пловдив в седемдневен срок.", "date": "2018.08.29", "title": "Дървосекач, опитал да подкупи полицай, получи условна присъда"}
{"url": "https://www.actualno.com/asia/iran-njama-da-ima-nikakvi-pregovori-sys-sasht-news_692377.html", "text": "  Ръководителят и духовен лидер на Иран аяролах Али Хаменей заяви в сряда, че на този етап преговори със САЩ не са възможни на никакво ниво, предава ТАСС, цитирана от БГНЕС.     „На този етап, отчитайки агресивния и невежествен тон на Вашингтон, преговорите със САЩ са невъзможни на всякакво ниво“, се казва в заявление на Хаменей, разпространено на официалния му уебсайт. При това той добави, че „ползата от предишните споразумения със САЩ е минимална“.   „САЩ искат да ни накарат първи да поискаме преговори. Както вече казах, това няма да се случи“, подчерта ръководителят на Иран.\r\nПо-рано Хаменей отбеляза, че САЩ са нарушили договорките по ядрената сделка, „След като получиха това, което им трябваше“. „Излизането на Америка от Съвместния всеобхватен план за действие доказва, че не трябва да се вярва на Вашингтон“, написа той.  ТАСС припомня, че през май президентът на САЩ Доналд Тръмп обяви оттеглянето на Вашингтон от споразумението по иранската ядрена програма и обеща не само да върне старите, но и да наложи нови санкции. Първата част от американските ограничителни мерки бе въведена в действие отново в нощта срещу 7 август и те обхващат автомобилостроенето на Иран и покупко-продажбата на злато и редица други метали. Останалите санкции ще влязат в сила на 5 ноември.   ", "date": "2018.08.29", "title": "Иран: Няма да има никакви преговори със САЩ"}
{"url": "https://www.actualno.com/society/demokratichna-bylgarija-zakonodatelstvoto-za-kritichnite-registri-ne-se-prilaga-news_692319.html", "text": "         В изявление политическата формация посочва, че повечето мерки са предвидени в нормативната уредба, но досега не са изпълнени.\r\nСпоред политическото обединение държавните органи не са подготвени както на политическо, така и на експертно ниво, да поддържат системите си устойчиви и в съответствие със съвременните добри практики. Затова има риск и за други регистри - националната база данни \"Население\", български документи за самоличност, регистър на пътните превозни средства, регистрите на НАП и други.\r\nСпоред \"Демократична България\" киберустойчивостта трябва да се разглежда като част от националната сигурност, всички параметри на управлението на информационните ресурси, на купените хардуер и софтуер да бъдат максимално прозрачни, а отговорността за управлението да бъде ясно определена.  Планът за действие на \"Демократична България\" включва на първо място поддържане на оперативен регистър на регистрите. Сега липсва единно място, на което те да са описани, макар съществуването му да е предвидено в наредба. Към него трябва да действа и регистър на информационните ресурси, предвиден от Закона за електронното управление, в който да бъдат описани всички софтуерни, хардуерни и мрежови ресурси в държавната администрация, в т.ч. техните характеристики, години на производство, планове за подмяна.   Политическата формация препоръчва да се направи оценка на риска и категоризиране на регистрите – за всеки да бъде проверено нивото на риск и да се набележат действия, свързани с поддръжката и сигурността. Тя дава пример с Търговският регистър, Национална база данни население, имотният регистър, които трябва да бъдат с най-висока степен на критичност, съответно с високо въздействие при срив и с минимално време, в което да бъдат възстановени.\r\nОбединението напомня, че все още не е приета и политика за управление на информационните ресурси, изготвянето на каквато нормативната уредба вменява на председателя на държавна агенция \"Електронно управление\". Политиките трябва да включват детайлни планове за продължителност на работата и възстановяване при срив, както и за провеждане на тестове и профилактики.    Предлага се да се създаде държавно предприятие \"Единен системен оператор\", какъвто предвижда Законът за електронното управление. Предприятието е крайно необходимо и трябва да извършва ИТ услуги за администрацията, между които писане на технически задания, текущ и последващ контрол, управление на поддръжката. Видимо администрацията няма кадри за извършване на тези дейности, тъй като експертите са скъпо платени и много над предвиденото заплащане в класификатор на длъжностите в администрацията, пише \"Демократична България\". Според формацията Държавното предприятие, например, можеше да управлява поддръжката на Търговския регистър от името на Агенция по вписванията, и така да не допусне немарливостта, довела до срива.\r\nВ становището се напомня, че все още не е изграден Държавен хибриден частен облак, заложен в Пътната карта за електронното управление до 2020 г. Той е нужен, защото инфраструктурата, върху която са разположени държавните регистри, е често остаряла и зле поддържана, а разходите са по-високи от необходимото.   \"Демократична България\" предлага и използването на съществуващи резервни центрове и изграждане на нови. Според нея има съществуващи резервно-възстановителни центрове на територията на страната, а съществуват възможности и предпоставки за изграждане на такива на територията на държави-съюзници.\r\nДруга препоръка е подобряване и унифициране на процедурите за резервни копия – според отчетите на администрацията в под 15% от случаите се създават изобщо резервни копия на регистрите. В много малка част от тях се правят опити за възстановяване на резервните копия.\r\nВ документа се подчертава, че всички информационни системи на администрациите трябва да се оценят за съответствие със стандартите за информационна сигурност и качество, каквото е изискването на наредбите към Закона за електронното управление.   Според политическата формация трябва да се създаде длъжността Главен информационен мениджър, а решенията за управлението на информационните ресурси на страната да се взимат от Съвет на главните информационни мениджъри. Изцяло политически решения често са неефективни и несъобразени с техническите реалности, изтъква \"Демократична България\".", "date": "2018.08.29", "title": "\"Демократична България\": Законодателството за критичните регистри не се прилага"}
{"url": "https://www.actualno.com/curious/tova-koeto-vijdate-pyrvo-na-kartinata-razkriva-lichnostta-vi-news_692310.html", "text": "  Всеки от нас мисли, че познава себе си достатъчно добре. Истината е, че ситуациите, хората, времето и това, че ставаме по-мъдри, успяват да разкрият нови и неподозирани черти за нас. Днес споделяме един забавен тест. Погледнете илюстрацията.            – Вие сте склонни да доминирате във всичко и вашата личност се отличава с добри организационни умения.    – В живота си търсите само позитивите и винаги се опитвате да не обръщате внимание на негативните неща. – За вас може да се каже, че сте личност, която изпитва силни чувства, но винаги се стреми да контролира емоциите си.     – Настроението ви е много променливо, дори за нещо дребно може да се ядосате и да развалите положителната си нагласа.     – Вие сте чувствителни и не сте безразлични към проблемите на другите хора. – За вас може да се каже, че сте личност, която не действа необмислено и е свикнала винаги да планира стъпките в живота си. – Понякога искате да останете сами със себе си. Най-вероятно имате нерешени конфликти, които е добре да изясните.   – Промените не се случват често в живота ви, но въпреки това имате желание да смените работата си или местоживеенето.    – Животът ви е малко монотонен, но същевременно не сте готови на промени. – Вие сте личност, която не се страхува от предизвикателствата и винаги сте готови да се съревновавате.  – Вие сте забавна личност, с чувство за хумор, която вярва в бъдещето си. Понякога сте непредсказуеми и малко несериозни.    –  За вас е важно да се чувствате необходими и винаги сте готови да направите отстъпки. – Винаги се захващате със задачи, които са сложни, изискват време, труд и наблюдение. – За вас може да се каже, че сте отворена и приятелски настроена личност. Не харесвате конфликтите и държите на добрите взаимоотношения у дома и извън него. – В живота може би ви липсва малко повече топлина, грижа и внимание. Силно искате да имате добри приятелства и привързаност.", "date": "2018.08.29", "title": "Това, което виждате първо на картината, разкрива личността ви"}
{"url": "https://www.actualno.com/society/holivudskijat-aktior-robyrt-patrik-izbra-kartina-ot-izlojbata-deca-risuvat-za-deca-v-hotel-marinela-sofia-news_692392.html", "text": "        Холивудският актьор, който е носител на награда „Сатурн“, разгледа с интерес изложбата „Деца рисуват за деца“ , която е позиционирана в хотел Marinela Sofia и избра една от детските картини.\r\nПоводът за гостуването на световната знаменитост е участието му във филмова продукция в кино център Бояна.  Всеки, който желае да посети и да закупи картина от изложбата може да го направи до края на месец септември. Инициативата се организира за втора поредна година от сдружение „Маринела“ и Светия Синод и има за цел да подпомогне онкоболните деца, лекуващи се в Клиника по детска клинична хематология и онкология при УМБАЛ „Царица Йоанна – ИСУЛ\", гр. София.", "date": "2018.08.29", "title": "Холивудският актьор Робърт Патрик избра картина от изложбата „Деца рисуват за деца“ в хотел Marinela Sofia"}
{"url": "https://www.actualno.com/society/otpuskat-60-hil-lv-za-prodyljavane-na-prouchvanijata-na-herakleja-sintika-news_692327.html", "text": "        Средствата в размер на 60 000 лева са свързани със спешната необходимост от продължаване на теренните археологически проучвания на един от най-значимите археологически обекти „Хераклея Синтика“ в местността Рупите, град Петрич.   Археологическата информация за „Хераклея Синтика“ обогатява съществено знанията за историята на Балканите през античността, както и за прехода към Средновековието. В дългосрочен план се цели именно да се проучи и покаже максимално най-голяма част от централния площад и околните му сгради както и театъра, който градът е притежавал.", "date": "2018.08.29", "title": "Отпускат 60 хил. лв. за продължаване на проучванията на \"Хераклея Синтика\""}
{"url": "https://www.actualno.com/europe/demontiraha-statuja-na-erdogan-v-germanija-video-news_692384.html", "text": "  Властите в германския град Висбаден демонтираха 4-метровата позлатена статуя на турския президент Реджеп Тайип Ердоган, която беше издигната в рамките на фестивала на съвременното изкуство \"Висбаден биенале\", предаде БГНЕС.     Местната пожарна е премахнала фигурата на турския държавен глава от Площада на германското единство тази нощ.   \"От наша гледна точка операцията е преминала мирно\", съобщиха правоохранителните органи. За демонтажа е използван кран. Като причина за премахването на статуята на Ердоган местните власти посочват, че \"не могат да осигурят безопасността\" около него.   Статуята, която беше поставена от неизвестни лица в понеделник вечерта, стана причина за ожесточени спорове и дискусии за границите на свободното изкуство. По-рано на нея се повиха надписи, включително с нецензурно съдържание. Въпреки това много привърженици на Ердоган с голямо удоволствие се фотографираха на нейния фон, държейки в ръце турското знаме.   Вчера нещата стигнаха до словесни сблъсъци между привърженици и противници на турския президент. От полицията съобщиха за агресивни настроения.\r\nФестивалът \"Висбаден биенале\" се провежда тази година под девиза \"Лоши новини\". Той е прочут със своите провокативни обекти.    ", "date": "2018.08.29", "title": "Демонтираха статуя на Ердоган в Германия (ВИДЕО)"}
{"url": "https://www.actualno.com/europe/chehija-otkazva-da-priema-bejanci-zaradi-napliva-ot-ukrainci-news_692264.html", "text": "  Министър-председателят на Чехия Андрей Бабиш заяви, че страната му няма възможност да приема повече бежанци, които „влизат в Евросъюза от Средиземно море“, съобщава Радио Прага.     \"Чехия няма да приеме нито един бежанец, тъй като приема хора от Украйна\", отбеляза Бабиш непосредствено преди да излети за Италия, където ще се срещне премиерите на Италия и Малта за обсъждане на проблема с нелегалната имиграция от страните в Африка.   ", "date": "2018.08.29", "title": "Чехия отказва да приема бежанци заради наплива от украинци"}
{"url": "https://www.actualno.com/society/antikorupcionnijat-fond-sezira-prokuraturata-za-nezakonen-dobiv-na-podzemni-bogatstva-news_692325.html", "text": "        Тя се намира в землищата на селата Дебръщица и Алеко Константиново, община Пазарджик. Екипът на фонда направил проверка на място и изпратил сигнал до Министерството на енергетиката на 23 май.   На място е установено през април и май, че в близост до находището Конаговски чал има временна постройка, телена ограда и надпис \"Частна собственост\". Ясно се виждал и нарушен терен на масива, който според енергийното ведомство е обект на незаконен добив на подземни богатства.\r\nИзточници на фонда твърдят, че фирмата \"ЕКО-ХИДРО-90\" ООД разполага с разрешително за взривни работи в района от сектор \"Охрана на обществения ред и териториална полиция\" - КОС, защото е декларирало, че планира да изгради промишлена постройка там. Екипът обаче не се натъкнал на строителни работи в този парцел. За сметка на това жители на района свидетелстват за взривни работи и товарене на инертни материали от околните населени места. Фондът разполага и с фотографии на случващото се.  В отговор Министерството на енергетиката съобщава, че дейността на фирмата в Конаговски чал е била предмет на проверка, извършена от служителите на ведомството на 21 март. Министерството е установило, че мястото, на което се намира хидравличен верижен багер, с който се извършва товарене на скална маса, попада в границите на находището.   По време на проверката на управителя е съставен констативен протокол и му е указано незабавно да прекрати незаконната дейност. В писмото от Министерството на енергетиката се твърди, че ведомството вече е предприело действия по налагане на административно наказание съгласно Закона за подземните богатства.\r\nФондът обаче напомня, че с промените в Наказателния кодекс от края на 2017 г. е създаден нов член (240а), според който добивът на подземни богатства без концесия е не само законово нарушение, за което следва да се наложи административно наказание, а и престъпление.    Видно от отговора на енергийното ведомство е, че при извършената проверка на 21 март в находището Конаговски чал се установява незаконен добив на подземни богатства, а на управителя на \"Еко-Хидро-90\" ООД е указано да го преустанови незабавно. Към момента на установяване на нарушението промените в Наказателния кодекс вече са влезли в сила. Това е и причината фондът да сезира прокуратурата.", "date": "2018.08.29", "title": "Антикорупционният фонд сезира прокуратурата за незаконен добив на подземни богатства"}
{"url": "https://www.actualno.com/europe/germanija-obmislja-da-okaje-ikonomicheska-pomosht-na-turcija-news_692260.html", "text": "  Властите във Федерална република Германия разглеждат възможността за оказване на извънредна финансова помощ на Анкара, тъй като съществуват опасения, че икономическата криза в Турция може да дестабилизира целия регион, пише електронната версия на „Уолстрийт джърнъл“.     Според източници на изданието високопоставени официални лица от Германия и Европейския съюз в момента провеждат консултации по въпроса. Разговорите са все още на начален етап и е възможно да не доведат до решение за отпускане на извънредно финансиране за Анкара, предаде БГНЕС.   Разглеждат се два варианта: широк пакет помощи, одобрен от всички страни членки на ЕС или по-ограничени заеми, насочени към оздравяване на конкретни сфери от икономиката.\r\nБерлин се опасява, че икономическите проблеми на Турция и резкият спад на лирата могат да повлияят негативно на икономиките на европейските страни, а също и да създадат допълнителна нестабилност в Близкия изток, а оттам и нова миграционна вълна към Европа.  Основният фактор, който оказва негативно влияние на икономиката на Турция, е напрежението в отношенията със Съединените американски щати, които настояват за освобождаване на протестантския проповедник Ендрю Брънсън. Анкара отказва да стори това, тъй като обвинява Брънсън в подкрепа за терористични организации. В отговор САЩ въведоха санкции спрямо двама министри от правителството на Ердоган и наказателни мита за турските алуминий и стомана.   ", "date": "2018.08.29", "title": "Германия обмисля да окаже икономическа помощ на Турция"}
