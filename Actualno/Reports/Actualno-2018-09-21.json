{"url": "https://www.actualno.com/volleyball/bylgarija-razbi-iran-na-svetovnoto-po-volejbol-news_696001.html", "text": "  Националният отбор на България стартира с победа втората групова фаза от Световното първенство по волейбол. Момчетата на Пламен Константинов надиграха Иран с 3:0 (25:19, 28:26, 26:24) в зала \"Арена Армеец\".     Двата тима се срещат за втори път по време на Мондиала в Бъглария и Италия. В група \"D\", която се игра във Варна, \"персите\" победиха с 1:3, но днес \"лъвовете\" взеха сладък реванш.\r\nТова е първа победа за България в група \"G\", където са още тимовете на САЩ и Канада. По-рано днес Америка спечели с 3:1 срещу \"кленовите листа\" и почти сигурно  ще играе на финалната шестица в Италия. \r\nБългария изигра страхотен първи гейм и буквално прегази съперника. През втората част тимът ни имаше проблем в хода на целия гейм, като изоставаше в резултата. В крайна сметка обаеч направихме страхотен обрат за успех в частта с 28:26. Третата част бе също оспорвана, като вървеше точка за точка. В края \"лъвовете\" дръпнаха с 24:20, но допуснаха изравняване. Все пак две успешни атаки на Валентин Братоев, който изигра пореден силен мач, донесоха победата на България.  Всичко най-интересно от победата на България над Иран може да прочетете в .", "date": "2018.09.21", "title": "България разби Иран на Световното по волейбол"}
{"url": "https://www.actualno.com/analysis/novoto-letishte-na-istanbul-mrachna-stroitelna-ploshtadka-na-lichni-tragedii-news_695898.html", "text": "   Новото летище в Истанбул, което трябва да бъде открито след броени седмици, е един от най-престижните проекти на президента Реджеп Ердоган. Сега обаче се множат уликите, че през годините на строежа там са се разигравали истински трагедии, пише Бурджу Каракаш в коментар за .      Истанбул има две големи летища, но те от години се пукат по шевовете. Крайно недостатъчни са, за да поемат всички пътуващи до 15-милионната метрополия. Затова сега се строи трето международно летище, което да разтовари трафика. Бъдещото летище е един от най-престижните проекти на президента Ердоган. За да бъде приключен строежът до края на октомври, в рамките на обявения срок, там от четири години ударно се трудят 36 000 работници. Техните права обаче често не струват и пукната пара. Когато преди дни работниците се вдигнаха на протест срещу лошите условия на труд, полицията използва сълзотворен газ и водни струи. Общо 500 души са били арестувани, много от тях са били пребити от бой. Протестите на работниците са били провокирани от конкретна случка, която явно е преляла чашата на търпението: миналата седмица те били принудени в продължение на часове да чакат под проливния дъжд, докато пристигне специалният автобус, с който ги извозват от строежа до бараките, където са настанени.  „След края на смяната тръгнахме към рейсовете. Навън валеше като из ведро, намокрихме се до кости. Когато след дълго чакане дойде само един автобус, всички се опитаха да се качат в него. Същата ситуация се повтори и на следващия ден и тогава започна бунтът\", обяснява 26-годишният М., който работи на строежа заедно с баща си. Работниците обявили стачка, към която се присъединили стотици. Въпреки отправените предупреждения, те отказали да се върнат по работните си места. На което полицията реагирала с насилие. Но пътуването между бараките и строежа, което продължава около два часа, далеч не е единствената причина за недоволството на работниците. Те се оплакват и от недостатъчната охрана на труда, от лошите битови условия в бараките и недостига на храна. Условията на труд са нечовешки, твърди М. и добавя: „Вкарват двуетажни легла в малки, тесни стаички. Понякога спим по осем души в едно помещение. И понеже лагерът ни е в гората, има много насекоми. Когато се върнем в бараките, ни казват: Търсете си друго място за спане, защото сега тук ще пръскаме с отрова срещу насекоми. Но къде да ида? Нямам къде да пренощувам\", разказва младежът.    25-годишният Ф. от Диарбекир работи от три месеца на строежа. Напуснал е родния си град, защото там няма работа. И той се оплаква от лошите условия в лагера: „Храната няма никакъв вкус, водата в банята е или ледено студена, или изобщо я няма, а заплатите не се изплащат навреме\", казва младият мъж и добавя, че след протеста полицията е засилила присъствието си. „Все едно сме в извънредно положение. Навсякъде са разположени танкове\". Работниците са повдигнали общо 15 искания, сред които подобряване на битовите условия, редовно изплащане на заплатите и по-добра охрана на труда. Последното е сред най-острите проблеми на строежа. Най-голямата турска опозиционна партия, Републиканската народна партия (CHP), още преди месеци внесе в парламента искане да бъдат разследвани причините за смъртта на 400 работници, загинали на строежа на новото летище. Турското министерство на труда твърди обаче, че там са загинали само 27 души.    Казим Байрактар, адвокат на работническия синдикат „Иншаат-Иш\", разказва, че членове на синдиката предприели опити да проверят охраната на труда на строежа, но не били допуснати. „По-лесно е да влезеш в някоя казарма, отколкото да те пуснат на този строеж\", казва Байрактар и обяснява, че е почти невъзможно да се осъществи какъвто и да било контакт със семействата на загиналите работници. „Близките на жертвите биват заплашвани - за да не стигнат въпросните случаи до съда\", твърди юристът.   От 36-те хиляди работници на строежа, 15 000 живеят в един лагер, обяснява на свой ред Али Йозтутан, председател на синдиката на строителните работници IYI-SEN. По неговите думи, още от самото начало на строителните работи е имало редица нарушения, които така и не са били преустановени, тъй като отговорните за строителството са искали да пестят разходи.   В същото време правителството игнорира оплакванията на работниците и преследва една-единствена цел - новото летище да бъде открито навреме, на 29 октомври, когато се отбелязва Денят на турската република. Досега летището е струвало близо 11 милиарда евро и ще има капацитет да обслужва до 90 милиона пътници на година.   ", "date": "2018.09.21", "title": "Новото летище на Истанбул - мрачна строителна площадка на лични трагедии"}
{"url": "https://www.actualno.com/analysis/washington-post-makedonija-e-malka-strana-s-goljam-ruski-problem-news_695933.html", "text": "  Вестник Washington post отбелязва, че през последните седмици през Скопие, скромната столица на малка Македония, която е по-малка от Мериленд и има население от едва два милиона, минаха редица западни официални лица.     Изданието обръща внимание на визитата на американския министър на отбраната Джим Матикс, който нарече Македония „надежден партньор по сигурността и даваща ценен принос за световния мир и сигурност“.   Защо се вдига толкова шум, пита Washington post. Отговорът е, че на 30 септември гражданите ще гласуват дали да променят името на страната на Северна Македония , за да се сложи край на десетилетия дългогодишен спор със съседна Гърция и да се проправи пътят за членство в Европейския съюз и НАТО.\r\nТози избор обаче докосна друга геополитическа надпревара между Запада и Русия, която прави всичко възможно, за да подкопае гръцко-македонското споразумение и с това да блокира разширяването на НАТО. Това, което е впечатляващо, е разликата в тактиката: Докато западните демокрации ласкаят македонците с действия и изявления като тези на Матис и германския канцлер Ангела Меркел, Русия провежда скрита пропагандна кампания, наводнява социалните медии с фалшиви новини и субсидира местни екстремисти, които организират протести. „Без съмнение, (руснаците) са прехвърлили пари и те, също така, провеждат кампании за по-широко влияние“, каза Матис.  Операцията на Москва прилича на тези, които проведе в САЩ, Великобритания и други демокрации преди неотдавнашните избори. Главна характеристика са лъжливите профили в социалните медии, които разпространяват отровни и погрешни информации. New York Times цитира западни дипломати, според които във Фейсбук се появяват всеки ден десетки нови страници, които искат бойкот на референдума: а някои дори съветват хората да запалят своите бюлетини за гласуване. Те разпространяват лъжи за полицейски действия срещу противници на промяната на името. Един активист от гражданската общност каза , че снимка на известна певица, която беше била нападната при битов инцидент, се завъртяла в социалните мрежи с твърденията, че била пребита, докато протестирала.   Решителността на режима на Владимир Путин да унищожи договора за името, дори и за сметка на приятелските отношения с Гърция, е поучителна. Македония не граничи с русия, но е обкръжена от три страни от държави-членки на НАТО. Тя не представлява никаква заплаха за Русия, но нейното влизане в трансатлантическия съюз и европейската общност ще помогне за стабилизиране на исторически нестабилния ъгъл на Европа. Кампанията на Москва е още едно напомняне, че Путин разглежда отношенията със Запада в съотношение победител-губещ: Всяка придобивка за демокрациите, колкото и да е малка, се счита за смъртна заплаха, допълва БГНЕС.\r\nЗасега изглежда, че призивите на Запада ще овладеят руските претексти... Проучванията показват, че предложението ще мине на референдума, което ще даде на македонския парламент основата за одобряване на необходимите промени в конституцията. Но независимо от резултата, едно послание от Македония е ясно: Путин продължава да склонен към подкопаване на Запада и неговите институции, когато и където може.    ", "date": "2018.09.21", "title": "Washington post: Македония е малка страна с голям руски проблем"}
{"url": "https://www.actualno.com/balkani/obvinenija-za-policijata-v-rumynija-sled-protesta-na-10-avgust-news_695995.html", "text": "  Ръководителят на румънската полиция справяща се с протестите и някои висши представители са били обвинени в използване на твърде много сила при разпръскването на антиправителствен протест в Букурещ, при който бяха ранени стотици хора, предаде БГНЕС.     Използването на сила срещу протестиращи, включително и деца по време на демонстрации през миналия месец е било „несправедливо”, заявиха от прокуратурата.   Повече от 80 000 човека, много от тях живеещи извън Румъния протестираха на 10 август в столицата с искане лявото правителство, което те обвиняват в корупционни схеми, да подаде оставка.\r\nПолицията използва водни оръжия, сълзотворен газ, лютив спрей и палки, за да разпръсне тълпата. Повече от 450 хора, включително 30 полицаи бяха ранени, а 30 бяха арестувани.  Полицията беше силно критикувана за начина, по-който се е справила със ситуацията и повече от 800 жалби бяха подадени през следващите седмици.   Един месец по-късно полицай подава жалба, в която се казва, че е имало „опит за промяна на конституционния ред”, повтаряйки обвиненията за „провален преврат” на управляващата партия.\r\nЗаедно с ръководителя на полицията, други двама висши представители на силите на реда и на министерството на вътрешните работи, също са обвинени в злоупотреба с власт.    ", "date": "2018.09.21", "title": "Обвинения за полицията в Румъния след протеста на 10 август"}
{"url": "https://www.actualno.com/europe/vuchich-i-putin-shte-se-sreshtnat-prez-oktomvri-news_695993.html", "text": "  Сръбският президент Александър Вучич заяви, че има планирана среща с руския президент Владимир Путин. Тя трябва да се проведе в началото на октомври в Москва, съобщи МИА, цитирани от БГНЕС.     Двете страни дълго време планират тази среща. Тя идва в момент, в който и от Сърбия и от Косово се очаква много. Предишната среща между Путин и Вучич беше през май, отново в Москва, където двамата лидери договориха подробностите относно доставката на модерно руско въоръжение за Сърбия.   Вучич благодари на руския посланик в страната Арександър Чепурин за поетия ангажимент по организирането на срещите на високо равнище.", "date": "2018.09.21", "title": "Вучич и Путин ще се срещнат през октомври"}
{"url": "https://www.actualno.com/society/prezidentyt-otlichi-mladeji-sys-zlatni-znachki-i-sertifikati-news_695991.html", "text": "  Младежи получиха лично от президента Румен Радев златни значки и сертификати от международната награда на херцога на Единбург, предаде БГНЕС. Отличието се връчва за личностно развитие и постижения.     Наградата има три нива - бронз, сребро и злато. Във всяко едно, от които участниците поставят свои лични цели, които следват за определен период от време. Участниците избират активности в направленията: Умения, Физическа активност и Доброволчество и преживяват Приключенско пътуване.   За да постигнат най-високото ниво на наградата – злато, Герасим Станчев, Румяна Ашкова, Тино Пенчев, Румен Радев, Десислава Манолова, Виктория Еленкова, Елена Даракчиева участват в Проект в полза на обществото, далеч от родното си място.\r\n„Тази програма стимулира младите хора да си поставят високи цели, който между другото сами формулират. Прави ги по-отговорни за собственото си бъдеще“, заяви на церемонията държавният глава. Според Радев конкурсът изгражда у участниците умения за лидерство.  През изминалата година и половина седемте младежи, работили по постигане на своите цели, са посветили над 400 часа, за да развиват умения като: свирене на Лунната соната; усъвършенстване владеенето на езици; научаване нови кулинарни техниките и начините за правилно сервиране, флоралното изкуство. Над 450 са часовете прекарани в целенасочено доброволчество, като дейностите в които се включиха младежите са: запознаване на малки деца по лесен и приятен начин с науката, популяризиране на своите училища в социалните медии, градски библиотеки, участие в организация на местни и областни събития, свързани както с възрастните читатели, така и с малките любители на книгата, подобряване условията в интериора и екстериора на училище, оформяне на кътове за отдих, игри и реклама. Във физическата активност младите са отделили малко над 400 часа за повишаване на физическата издръжливост и бързината, чрез трениране на цялата мускулатура, усъвършенстване на видове удари в скуоша, активни тренировки по народни танци.", "date": "2018.09.21", "title": "Президентът отличи младежи със златни значки и сертификати "}
{"url": "https://www.actualno.com/society/intenziven-e-trafikyt-po-avtomagistrala-struma-news_695996.html", "text": "  Интензивен е трафикът по автомагистрала „Струма”. Това съобщи за „Фокус” дежурният в Областно пътно управление – Кюстендил. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 31 октомври.     ", "date": "2018.09.21", "title": "Интензивен е трафикът по автомагистрала „Струма”"}
{"url": "https://www.actualno.com/politics/radev-chovechestvoto-e-kovach-na-sobstvenoto-si-bydeshte-news_695999.html", "text": "  \"Вярвам, че човечеството е ковач на собственото си бъдеще. Бъдеще, в което мирът няма алтернатива, а съхраняването на крехкия дар на разбирателството се превръща в обща отговорност и споделена задача\", това бе част от поздравителния адрес на държавния глава Румен Радев по време на отбелязването на Международния ден на мира пред Паметника на Незнайния войн днес в София.     Темата тази година е пряко свързана с Всеобщата декларация за правата на човека и нейната седемдесета годишнина. В реч, прочетена от българските младежки делегати към ООН Дилиян Манолов и Ралица Диканска, генералният секретар на ООН Антонио Гутиереш напомни на света, че „мирът намира почва за развитие тогава, когато хората са освободени от глад, бедност и потисничество, и имат възможността да се развиват“.\r\nЦветя и поздравителни адреси бяха получени от президента на Република България Румен Радев, министър-председателя Бойко Борисов и министъра на външните работи Екатерина Захариева.\r\nВ приветствието от премиера Борисов бе изразена дълбоката признателност към всички, за които укрепването на идеала за мир е лична кауза.  \"На много места в света се водят въоръжени действия, които увеличават принудителната миграция и увеличават риска от насилие. Събуждат се страхове, които пораждат разделение и нетърпимост\", върху това акцентира в своето послание външният министър Захариева. Според първия ни дипломат в този контекст са нужни ясни и категорични послания за мир, които да намерят силен отзвук сред хората и народите.   „Мирът е най-красивата дума, но красивите думи не са само за днес. Те трябва да намират отзвук в нашите действия един към друг всекидневно“, подчерта в своето слово заместник-председателят на Дружеството за ООН в България проф. Петранка Филева. Това бе подкрепено и от председателят на сдружение „Сини каски“ Пламен Дончев, който сподели емоционално най-тежките си мигове по време на военни действия, като така представи истинското лице на конфликтите. \"Мир това е правото да отгледаш децат си, да построиш дом, правото на бъдеще\", добави той.\r\nНа церемонията присъстваха и заместник-кметът на Столичната община Дончо Барбалов, народни представители, общински съветници, представители на дипломатическия корпус у нас, членове на обществени, патриотични и младежки организации, политически партии, училища, студенти и граждани. Събитието завърши с художествена програма, в която участие взеха деца и младежи от ВТФ „Врабчета“, ученици от 106 ОУ и Частно средно училище „Увекинд“.    Инициативата е част от честването на Международния ден на мира по цялото Земно кълбо, като у нас тя се провежда от над 10 години и се организира от инициативен комитет, включващ Дружеството за ООН в България, Съюза на ветераните от войните на България, съвместно с обществени, патриотични и младежки организации, с подкрепата на ученически и студентски клубове.", "date": "2018.09.21", "title": "Радев: Човечеството е ковач на собственото си бъдеще"}
{"url": "https://www.actualno.com/business/kenija-pokani-bylgarskija-biznes-chaka-investicii-vyv-visokite-tehnologii-news_695997.html", "text": "  Първите дипломати на България и Кения се договориха да организират съвместен бизнес форум, да работят за инвестиции на български ИТ компании и да възобновят обучението на кенийски студенти в страната ни. Това съобщиха от пресцентъра на Министерство на външните работи.     Външните министри Екатерина Захариева и Моника Джума разговаряха в Монреал в рамките на първата световна среща на жените първи дипломати.   “Имаме отлични отношения, но търговията и туризмът не са на необходимото ниво. Вече 11 години сме член на Европейския съюз, нашият бизнес е силен и той търси нови партньори, включително и в Африка”, заяви министър Захариева. Тя изтъкна и областите, в които български компании могат да инвестират в Кения - високите технологии, производството на храни, енергетиката, фармацията.\r\n“Правителството ни отделя специално внимание на стартиращите компании и иновациите. Бихме искаме да проучим възможностите за обучение на ИТ специалисти в България. Имаме пазар от 45 милиона души, но сме и отправна точка за навлизане в целия регион”, изтъкна министър Джума.  “Гледаме на България като на близък приятел”, изтъкна кенийският първи дипломат.   Екатерина Захариева призова да бъдат възстановени и програмите за обучение на студенти у нас. Близо 100 кенийски граждани, възпитаници на български университети, са на ръководни позиции в държавната администрация на страната.\r\nДвамата министри обсъдиха още необходимостта от актуализиране на двустранната договорна база, предстоящите преговори за ново 20-годишно споразумение между ЕС и Африка, Тихия океан и Карибите с водещата роля на Българското председателство на Съвета на ЕС, както и необходимите действия с оглед климатичните промени.    Дипломатическите отношения между Република България и Република Кения са установени през 1964 г. Държавата се разпростира на територия от 580 367 кв. км. Инфраструктурата на Кения е много добра, в сравнение с повечето страни на континента, тъй като няма пустини, които да затрудняват транспорта. Страната е най-големият производител на цветя в света, лидер в производството на кафе и чай, предпочитана туристическа дестинация.", "date": "2018.09.21", "title": "Кения покани българския бизнес, чака инвестиции във високите технологии"}
{"url": "https://www.actualno.com/society/avtobus-se-zapali-v-mladost-news_696003.html", "text": "  Автобус на градския транспорт се запали в столичния квартал \"Младост\". Сигналът е подаден около 19 часа.     Инцидентът е станал в района на метростанция „Ал. Малинов“. Возещите се пътници в автобуса са слезли, няма пострадали. Екипи на пожарната служба са погасили огъня.  По първоначални данни се касае за техническа неизправност.   ", "date": "2018.09.21", "title": "Автобус се запали в \"Младост\" "}
{"url": "https://www.actualno.com/society/sedmicata-v-absurdi-17-21-septemvri-news_695253.html", "text": "              Три четвърти от директните плащания за обработваеми земи са получени от 3700 физически и юридически лица, но те представляват реално 100 свързани лица. Това показва доклад на Центъра за изследване на демокрацията, цитиран в края на миналата седмица от Тихомир Безлов, главен експерт в програма \"Сигурност\". : Български евроатлантизъм - развива се в посока всички плащания за едно лице.      Малко под 3000 лева средно има в партидите за втора пенсия на родените след 1959 година българи. Към 30 юни осигурените в универсален фонд имат средно натрупани 2949,69 лева, показват данни на Комисията за финансов надзор (КФН) за първото полугодие на тази година. Повече пари имат мъжете - средно една мъжка партида е над 3000 лева - 3089,77 лева. Жените са чувствително по-назад - средно 2801,30 лева. : Един месец може да се разцепиш - или един ден, зависи от въображението.  160 лева санкция застрашава всеки българин, който не пожелае да даде нужните данни на преброители и контрольори. Това е записано в законопроекта за Закон за преброяването на населението и жилищния фонд, който вече е пуснат за обществено обсъждане. : Ако дишаш повече кислород от необходимото - също. Скоро, скоро, не се подсмихвайте!    Тази година Езикова гимназия \"Пловдив\", известна като Английската, отпразнува 60-годишния си юбилей, а випуск 2018 стана трети в страната по резултати от зрелостните изпити по български език и литература. Елитното учебно заведение днес отпразнува първия учебен ден обаче в условия на започнат и зарязан дори не по средата ремонт, а дали ситуацията ще се поправи до настъпването на студения сезон, все още не е ясно. : Да бъдем оптимисти - можеше да е първата по успех!   Вицепремиерът Валери Симеонов е изпратил официално писмо до Националната служба за охрана (НСО), в което пита на какво основание се охранява от държавната служба бившият лидер на ДПС Ахмед Доган. : Управляващият държавата го охраняват - навсякъде по света е така. Симеонов много шум вдига - да се самопровери!  Благодарим на тези, които все още не са ни спрели тока. Комуникациите ни с партньорски структури в чужбина, особено Европа, също не са заплатени. Това заяви синоптикът от нИМХ Анастасия Стойчева. : Чудо е, че я има още България.  71% от българското общество е за въвеждане на задължителна военна служба, а 82% са за възстановяване на трудови войски, в които неграмотните младежи, които скитат по улиците, пият бира и крадат по дворовете по селата, да отидат да се учат на труд, ум и разум. Това каза вицепремиерът и военен министър Красимир Каракачанов. : Данните са от социологическата агенция на агент Иван. Данни за това колко българи искат всички български политици да повторят стажа си в трудови войски и да останат там перманентно още не са налични!   Увеличение от 20-30 стотинки на хляба за мен е нереалистично, защото поскъпването на пшеницата не се пренася изцяло кумулативно в цената на хляба. Това заяви земеделският министър Румен Порожанов. Порожанов обяви и, че говорил с всички големи търговски вериги да няма печалба що се отнася до цената на хляба, но да има надценка само колкото да се покриват определени други разходи – например брак. Дали обаче ще има съгласие още не е ясно. : Същият този министър две-три минути по-късно си призна, че държавата не прилага закона в стопанство с потенциално болни от чума кози и овце, защото трябва да е \"репресивно\", а само това чакали \"някои хора\"!  Една бронежилетка на четирима-петима души – толкова има в Охранителна полиция по думите на Илия Кузманов, зам.-председател на Синдикалната федерация на служителите в МВР (СФСМВР). : Скоро по един пистолет, след това по един пистолет с един пълнител, накрая - по един пистолет с един куршум - за най-съвестните полицаи ...  Съд за кмета на Хитрино - Нуридин Исмаил. А причината е, че кметът не дава и отказва информация за документите, в които се описват подробности за ремонтите след взрива на влаковата композиция в шуменското село в края на 2016 година, който буквално опустоши населеното място. Искането е на омбудсмана Мая Манолова, която иска и от социалното министерство да започне проверка какво е ремонтирано и на каква цена – къща по къща. : Значи е време да не му се казва къде му е заплатата!  \"Ще защитим наши традиционни приятели и партньори от политически нападки на идеологически опоненти и ще защитим правата на българите в Унгария, които като унгарски граждани могат да бъдат потърпевши от евентуални санкции срещу Унгария. Наказателно решение срещу държава членка, базирано на аргументи, като съдържащите се в доклада на евродепутата Саргентини, би създало опасен прецедент на намеса, който би могъл в бъдеще да бъде заплаха и за суверенитета на Република България\", заяви военният министър Красимир Каракачанов заради задействането на чл. 7 от Договора за ЕС спрямо Унгария. : Хайде де - ако може по-скоро ЕС да ни подпука за корупция, съдебна система, свобода на словото ...   Инвестициите на български предприемачи зад граница вече изпреварват привлечените чужди капитали в нашата икономика. Това показва статистиката на БНБ за първите седем месеца на годината. От януари до края на юли обемът на инвестираните в чужбина български капитали е 278.9 млн. евро. В същото време преките чужди инвестиции, вложени у нас, са на стойност 219.9 млн. евро. : На този бизнес климат, на най-ниските данъци, на най-малкото контрабанда, на най-големия икономически расте - неблагодарници!  Цели 85% от използваните в България асансьори са от типа, в който загина 10-годишно дете, притиснато от велосипеда си, преди два дни в Кюстендил. Поне 100 000 от тези асансьори крият огромен риск за хората, които ги ползват, твърди главният секретар на Българската асансьорна асоциация (БАА) Николай Маринков. : Голяма работа - 240 депутати и 10-тина министри всеки ден нараняват милиони, пък те си траят!  Нямало данни за извършено производство, макар да били намерени машини за производство при акцията в Карнобат, заради която с обвинение се сдоби и синът на кмета Иван Димитров. Това заяви адвокатът на Димитров Евгений Мосинов. Според прокуратурата обаче за минута от машините са излизали по 2000 къса цигари. Според изчисленията така за 5 дни е пълнен един тир с хиляда мастербокса на стойност 3,7 млн. лева. : Така ами - като имаш машинки, да не значи да ги ползваш. Колко хора станаха по Българията да си събират разни неща от кофите за боклук - така, да си ги имат ...  Просто е парадоксално. Премиерът маха министъра на вътрешните работи заради „мърлявата работа” на полицията, а по закон тази мърлява работа се координира, ръководи и планира от главния секретар на МВР, който се предлага за министър\", отбеляза президентът Румен Радев. : Този път полетът и стрелбата са право в целта.  Държавното обвинение иска в закона думата \"продажба\" да се замени с \"разпространение под всякаква форма\", както и да се въведе регистрационно-лицензионен режим на търговията и рециклирането на машини за производство на цигари. : Стига бе - успял вече не толкова млад мъж няма ли вече икономически интерес в цигарената посока?   Група малки деца, на видима възраст между 6 и 9 годинки, направи изключително опасна маневра на жп прелез във Велинград. Това показва видеоклип, публикуван във Facebook. : На това му се казва да си изпускан на глава - явно пред влак, който е минал отдавна ...  Дали досегашният регионален министър Николай Нанков ще остане в Министерството на регионалното развитие и благоустройството - отговорът на новия регионален министър Петя Аврамова е, че \"смятам, че такива хора трябва да бъдат включени в работата, където са натрупали знание и опит\". : Естествено - няма да хабим наш'те, че ако назначим от другите, може да се объркат нещо да се разработят.  Все още няма конкретни резултати т.е. разкриване на извършител и изправянето му пред съда, по две от знаковите убийства, които се случиха в България в края на миналата и началото на тази година - това на данъчния инспектор и на собственика на \"Айрян Балкан\" , за когото излезе много информация какво влияние е имал във Велико Търново, как е помагал на службите по случая \"Наглите\" и колко приближен е бил до ГЕРБ, особено по избори. Това стана ясно от признание на новия вътрешен министър Младен Маринов. : Работете, работете. Ей го де краят на мандата - и да не успеете дотогава, няма да повлияе на изборите.    : Еволюцията на тиквите ... ", "date": "2018.09.21", "title": "Седмицата в абсурди (17 - 21 септември)"}
{"url": "https://www.actualno.com/europe/zaev-njama-druga-makedonija-osven-nashata-news_696004.html", "text": "  \"Няма друга Македония, освен нашата\", заяви министър-председателят на Македония Зоран Заев в интервю за електронната гръцка медия \"Прототема\", цитирана от БГНЕС.     Неговото провокативно изявление може да бъде интерпретирано като част от неговите усилия да накара гражданите на страната си да гласуват по време на референдума за ратифицирането на Договора от Преспа.   \"Северната част на Гърция е Гърция, а западната част от България е Бъргария. Няма друга Македония, освен нашата. Няма друга на света. И знаейки нашите перспективи за в бъдеще ние трябва да го направим за следващите поколения, за нашите деца. И за това е аз смятам, че имаме сериозна причина да се обединим\", заяви Заев.\r\nВ същото интервю Заев повтори, че ратификацията на договора ще доведе до това \"македонския народ\" да имат международно призната страна и признат \"македонски\" език, като добави, че след това никой не може да опровергае \"нашата македонска идентичност.\"  Заев сподели, че добавката \"Северна\" към името на страната не е лесно за приемането гражданите, но призна, че позитивите от сделката за името са повече от негативите.   ", "date": "2018.09.21", "title": "Заев: Няма друга Македония, освен нашата"}
{"url": "https://www.actualno.com/europe/es-othvyrli-idejata-sa-otvarjane-na-granicata-mejdu-albanija-i-kosovo-news_696005.html", "text": "  Говорителката на Европейската комисия по външните работи Мая Коциянчич днес предупреди Прищина и Тирана, че имат задължение изцяло да спазват разпоредбите на Споразумението за стабилизиране и асоцииране, които се отнасят до коректното управление на границите, съобщи МИА, цитирани от БГНЕС.     \"И Косово и Албания, се ангажираха коректно да управляват границите и граничните пунктове и напълно да спазват изискванията, произтичащи от Споразумението за стабилизиране и асоцииране с ЕС. Очакваме те да действат в съответствие\", каза Кочиянич.\r\nВ изявление изпратено до сръбската телевизия \"Танюг\", по повод призива на директора на сръбската Служба за Косово Марко Джурич, Брюксел да коментира обявлението на косовския премиер Рамуш Харадинай за отваряне на границата между Косово и Албания от Нова година. Коциянчич заяви, че ЕС обикновено \"не коментира коментари \", но подчерта, че\" в момент, когато президентите Вучич и Тачи продължават работата си в рамките на диалога, е необходимо да се избегнат всички провокативни (или тези, които звучат така) изявления или действия\".", "date": "2018.09.21", "title": "ЕС отхвърли идеята са отваряне на границата между Албания и Косово"}
{"url": "https://www.actualno.com/america/pompeo-se-nadjava-za-vtora-sreshta-mejdu-trymp-i-kim-news_696008.html", "text": "  Държавният секретар на САЩ Майк Помпео заяви в петък, че се надява втора среща между американския президент Доналд Тръмп и лидера на Северна Корея Ким Чен Ун, която да се проведе \"не след дълго\" за да могат да се подновят усилията по преговорите за обезоръжаване на Корейския полуостров.     \"Надявам се, че ще имам отново шанса да пътувам до Пхенян да са продължим с преговорите не след дълго\", каза Помпео пред Ем Ес Ен Би Си, цитирани от БГНЕС.   \"И след това не след дълго... надявам се двамата лидери отново ще продължат да постигат прогрес по този изключително важен за света проблем\", заяви още държавния секретар на САЩ.", "date": "2018.09.21", "title": "Помпео се надява за втора среща между Тръмп и Ким"}
{"url": "https://www.actualno.com/society/protest-v-pyrvomajci-zaradi-vodovzemane-news_695998.html", "text": "  Жителите на село Първомайци, община Горна Оряховица, излизат на протест заради водовземане в селото. Това съобщи за „Фокус“ – Велико Търново кметът на населеното място Ясен Янков. Той обясни, че в землището на селото се намира шахтов кладенец на Държавна агенция „Държавен резерв и военновременни запази“, черпенето на вода от който е преустановено още през 1983-1984година, заради пресушаване на частните кладенци и чешми на жителите на селото. В момента се извършва почистване и на шахтовия кладенец и разкопаване на инфраструктурата в селото.     „Хората ги притеснява, че ще се изчерпа отново водата в кладенците в личните домове и чешмите ще пресъхнат. Другото притеснение е, че в този период ще се разкопаят отново улиците, за които няма гаранция, че ще бъдат възстановени. Тъкмо приключи един проект за подмяна на канализация, по който бяха възстановени улиците и сега отново ще разкопават уличната мрежа“, посочи кметът на селото Ясен Янков. Той припомни, че протести по повод функционирането на този шахтов кладенец е имало още през 11983-1984 година. Тогава са били направени нови съоръжения в Поликраище, а тези са били затворени. През 2009 година шахтовият кладенец в Първомайци отново е бил въведен в експлоатация, което отново довело до пресушаване на частните водоизточници. Тогава жителите на Първомайци са инициирали подписки, като едната била подкрепена от 97 жители, а другата от 140. Строителството на базата е било преустановено. „Сега отново без никакво уведомяване започнаха да копаят извън населеното място. Тепърва предстои да влязат и в населеното място. Обяснението на проектанта е, че този водоизточник ще се ползва само при пожар, но хората нямат доверие, че няма да им свърши пак водата в кладенците“, посочи Ясен Янков.\r\nПротестът се организира от инициативен комитет, създаден от жители на селото. Той ще се състои на 27 септември, от 09.00 часа, на ул. „Александър Батенберг“, в западната част на селото, където се намира и самият кладенец. Гражданското недоволство ще бъде изразено мирно, без да се блокира движението по четвъртокласната пътна мрежа. По време на протеста отново ще започне събиране на подписка.", "date": "2018.09.21", "title": "Протест в Първомайци заради водовземане"}
{"url": "https://www.actualno.com/balkani/syrbija-pochisti-bylgarskija-pametnik-kostnica-v-nish-news_696006.html", "text": "  Сърбия почисти от вандалския надпис българския паметник-костница в град Ниш.     Надписът се появи вчера и днес се наложи полиция да охранява паметника, докато работници на комуналната служба във втория по големина сръбски град се опитваха да го премахнат.   По-рано надпис, който започва с думите \"българските окупатори\", се появи на паметника-костница в нишкия квартал Ледена стена. Там са погребани повече от 2000 български войници, убити по време на освобождението на Ниш през Втората световна война, съобщават сръбски медии.\r\nТози вандалски акт бе осъден от министъра на труда, заетостта, ветераните и социалните въпроси Зоран Джорджевич.  Извършителите на гаврата са се подписали като \"Службата за млади сърби\". Те призовават президента Александър Вучич да им помогне за преместване на костите на мъртвите българи от Ниш в София. „Българските нашественици не могат да бъдат освободители. Премести това в София, Вучич, реагирай”, са написали вандалите на паметника-костница.   Генералният консул на България в Ниш Едвин Сугарев каза пред Радио Телевизия Цариброд, че оценява случая като примитивен национализъм.", "date": "2018.09.21", "title": "Сърбия почисти българския паметник-костница в Ниш"}
{"url": "https://www.actualno.com/society/novinite-naj-vajnoto-za-denja-21-septemvri-news_695974.html", "text": "           Екипът на ви представя най-важното от днешния ден в традиционния информационен бюлетин.    Парното и топлата вода в София трябва да поскъпнат с 8% от октомври. Това става ясно от публикуваните разчети на Комисията по енергийно и водно регулиране (КЕВР), след като тези дни работната група одобри исканото от \"Булгаргаз\" рекордно увеличение на цената на природния газ с близо 14% от началото на следващия месец.     Днес, 21 септември, последният работен ден преди трите почивни дни около Деня на Независимостта, от 16:00 ч. до 20:00 ч., се спира движението на камионите над 12 тона по автомагистралите и най-натоваренитe пътища, съобщиха от Агенция „Пътна инфраструктура” (АПИ). Министър-председателят Бойко Борисов ще обсъди първо с президента Румен Радев кандидатите за нов главен секретар на МВР, защото \"системата има нужда от спокойствие\". Това обяви самият той пред журналисти в Габрово, където инспектира мост и ремонт на православен храм. Дали досегашният регионален министър Николай Нанков ще остане в Министерството на регионалното развитие и благоустройството - отговорът на новия регионален министър Петя Аврамова е, че \"смятам, че такива хора трябва да бъдат включени в работата, където са натрупали знание и опит\". Той ще бъде един от стълбовете в министерството, ако приеме да е зам.-министър, заяви Аврамова, уточнявайки, че още няма решение по въпроса.   Майки на деца с увреждания от инициативата \"Системата ни убива\" се обърнаха към народните представители с нов апел за реформи, предаде репортер на Actualno.com. \"Инерком България\" ЕАД е подала в Комисията за защита на конкуренцията ново уведомпление във връзка със сделката за придобиването на българския бизнес на ЧЕЗ, съобщиха от компанията. Все още няма конкретни резултати т.е. разкриване на извършител и изправянето му пред съда, по две от знаковите убийства, които се случиха в България в края на миналата и началото на тази година - това на данъчния инспектор Иво Стаменов и на собственика на \"Айрян Балкан\" Петър Христов, за когото излезе много информация какво влияние е имал във Велико Търново, как е помагал на службите по случая \"Наглите\" и колко приближен е бил до ГЕРБ, особено по избори. Това стана ясно от признание на новия вътрешен министър Младен Маринов. \"Ролята на министъра не е да е най-добрият -  експертът, а да мотивира, убеждава, контролира процесите.\" Това каза новият министър на транспорта Росен Желязков.", "date": "2018.09.21", "title": "Новините: Най-важното за деня, 21 септември"}
{"url": "https://www.actualno.com/crime/sydiite-razglejdashti-deloto-za-grabej-na-rojenskija-manastir-sa-naravili-otvod-news_695987.html", "text": "   Това съобщи Росица Калугерова, временно изпълняващ  длъжността председател на Районен съд – Сандански и посочи основната причина за отвода на съдиите:     “Това е, че един от задържаните е адвокат от района на Сандански с основна дейност в Сандански и са налице служебни взаимоотношения и поради това, за да се избегне всякакво съмнение в безпристрастността на съда, са си дали отвод“, уточни Калугерова.   Заради отвода на съдиите е подготвено искане до Върховния касационен съд за определяне на друг съд, които да разгледа делото, уточни Калугерова.\r\nЧетиримата, които прокуратурата привлече като обвиняеми в опита за грабеж в Роженския манастир бяха задържани за 72 часа.  ", "date": "2018.09.21", "title": "Съдиите, разглеждащи делото за грабеж на Роженския манастир са наравили отвод"}
{"url": "https://www.actualno.com/society/protesti-sreshtu-zapechatvaneto-na-skladove-na-vinproma-v-karnobat-news_696009.html", "text": "  Митничари запечатаха заводите на Миню Стайков. В данъчни складове в района на Карнобат били открити много нарушения. Последва и недоволството на работници от заводите, съобщава Нова тв.     Тази сутрин са запечатани три данъчни склада – спиртоварната, фабриката за вина и бутилиращото производство във Венец.   От Агенция „Митници\" съобщиха, че е била извършена проверка на данъчни складове в района на Карнобат за производство на алкохолни напитки. Констатирани са множество нередности по Закона за акцизите и данъчните складове. С цел запазване на доказателства е разпоредено запечатване на складовете за първоначален срок от 48 часа. Мярката може да бъде продължена с определение от компетентния съд, съобщиха от агенцията.\r\nСпоред ръководството на „Винпром Карнобат” не им била представена писмена заповед за акцията. Твърдят, че тя напрактика оставяла близо 3 хиляди души без работа.  Работниците във Винпрома недоволстват от липсата на информация за бъдещето си. Те разположиха земеделска техника край основните пътища в района.   При акция на Специализираната прокуратура в началото на септември бяха задържани алкохолният бос Миню Стайков и още 10 души.\r\nРазследващите влязоха в три от фирмите на бизнесмена - \"Винпром Карнобат\", \"Сис Индъстрийс\" и \"Топаз мел\" в София и Карнобат. Разследването е във връзка с пране на пари и укриване на данъци.    ", "date": "2018.09.21", "title": "Протести срещу запечатването на складове на винпрома в Карнобат"}
{"url": "https://www.actualno.com/curious/luboven-horoskop-za-tozi-uikend-news_695943.html", "text": "        Вие сте готови да експериментирате повече този уикенд в социалния си живот, за да получите това, което искате от любовта. Бъдете смели и дръзки, но не и агресивни. Ще си задавате много въпроси по отношение на връзката, любовта. Помислете дали се чувствате удобно, дали получавате това, което искате или се чувствате изоставени.   Взаимоотношенията между вас и половинката ви ще бъдат повече от динамични. През почивните дни ще се почувствате така, сякаш духовната връзка помежду ви е станала много по-силна отколкото преди.     Любовта и желанието да постигате успехи в кариерата ще вървят ръка за ръка. Възможно е да се открият нови възможности за работа пред вас или половинката ви. Тъй като няма да липсват положителни и отрицателни емоции, дайте превес на положителните и помислете за повече романтика. Готови ли сте за повече любов и интимни преживявания? Ще се насладите на повече възможности и удоволствия в любовен план. Ще усещате страст, по-силна от всякога към партньора. Отдайте ѝ се! Ще бъдете ангажирани с половинката си през почивните дни, но не и по начина, по който го очаквате. Предстоят ви промени, свързани с дома, които са в положителна насока. Въпреки ангажиментите, не забравяйте да добавите повече романтика в ежедневието си.   Ще искате да опитате нещо ново във връзката си. Бъдете смели и излезте от рутината. Това ще съживи много взаимоотношенията с партньора. Скорпионите ще преоткрият партньора до себе си. Бъдете подкрепа на любимия човек, насърчавайте го в това, което иска да постигне. Сигурността, която ще създадете във връзката ви, ще се запази за дълго време. Петзвездна седмица очаква родените под знака на зодия Стрелец. Ще проведете разговор с любимия човек, след който може да се осмелите да предприемете нещо ново заедно. Може би пътуване, занимание или нещо ново в спалнята. След събота желанието ви за секс и страсти ще се повиши благодарение на Марс. Някои от родените под знака на зодията сякаш се чувстваха като в романтична драма последно време. Възможно е да изпитвате изтощение, желание да си починете от всичко и всички. Не лишавайте себе си от възможността да презаредите. Възползвайте се максимално от Венера, тъй като тя се движи през вашия знак и ще допринесе за подобряване на взаимоотношенията с партньора. Уикендът ще бъде динамичен и изпълнен с повече потенциал за романтика. Обвързаните Риби ще се отдадат изцяло на своята половинка. Нещо, което от много време не могат да реализират. Вашият малък свят ви очаква и ще ви дари с много приятни моменти.", "date": "2018.09.21", "title": "Любовен хороскоп за този уикенд"}
{"url": "https://www.actualno.com/silistra/tutrakan-gradyt-na-bojnata-slava-news_695990.html", "text": "  На 21 септември 2018 г. - 25 години след обявяването на Деня на Тутракан от Общинския съвет през 1993 г. като празник на града, Народното събрание в 10:03 часа го обяви за град-герой на бойната слава, единодушно. Тази вест съобщи на тържественото заседание на местния парламент в Тутракан народният представител Александър Сабанов. Общинските съветници и всички присъстващи гости приеха хубавата новина радостно, с аплодисменти.     Гости на тържествената сесия на Общински съвет - Тутракан бяха евродепутатът Ангел Джамбазов, народният представител Стоян Мирчев, Почетният гражданин на Тутракан Ален Вале, кметове на общини от Силистренска област, на Трявна, областните управители Силистра Ивелин Статев, на Търговище, председателят на ОбС в Разград. Специални гости бяха делегациите от община Кирнодж, Румъния, и от гр.Чорлу - Турция.\r\nПриветствените слова по повод празника на града произнесоха председателят на Общинския съвет в Тутракан Данаил Николов и кметът на община Тутракан д-р Димитър Стефанов, от страна на гостите - Александър Сабанов, Ангел Джамбазов, Стоян Мирчев, кметът на община Силистра д-р Юлиян Найденов. Долгогодишният наш приятел от Франция Ален Вале ни върна в годините, когато за първи път е стъпил в малкия град на Дунава през 1980 г., когато е идвал с хуманитарни помощи през 90-те години за интерната във Варненци, за Тутраканската болница... Днес той е видял Тутракан променен откъм хубавата му страна, а болницата - модерна и съвременна, и призовал политиците преди всичко да мислят за здравето на хората - защото те са днешното и бъдещото на нацията.   С грамоти и плакети кметът на Тутракан д-р Стефанов награди общинския съветник от Кирнодж Аурелиан Котобан и зам.-кмета на гр.Чорлу Камеладин Авджи - за голям принос в развитието на сътрудничеството между Тутракан и Кирнодж и Чорлу. За постиженията в своите области бяха отличени Петьо Стойчев - ръководител на театрален състав \"Борис Илиев\" при читалището в Тутракан,Никола Тодоров - млад и успешен пилот във водомоторен спорт, Анка Козарева - библиотекар, родолюбец и общественик, с чието стихотворение за Тутракан учениците от клас \"Звездици\" на Румяна Статева откриха тържеството, а ги предшестваха младите музиканти на Володя Иванов.\r\nКметът на Кирнодж инж.Иринел Роман подари на администрацията на Тутракан маслиново дръвче - символ на мира и мирно сътрудничество между Румъния и България.    Тържественото заседание, водено от председателя на Общинския съвет Данаил Николов, започна с химна на България и химна на ЕС. Завърши с много поздравления и коктейл.", "date": "2018.09.21", "title": "Тутракан - градът на бойната слава"}
{"url": "https://www.actualno.com/europe/lavrov-nikoj-izvyn-balkanite-ne-trjabva-da-syzdava-konfliktni-situacii-news_695989.html", "text": "  Външният министър на Русия Сергей Лавров заяви на съвместна пресконференция с босненския си колега Игор Църнадак в Сараево, че никой отвън не трябва да създава конфликтни ситуации на Балканите и да претендира за пълен контрол над региона, съобщи МИА, цитирани от БГНЕС.     „Нито един от тези външни играчи не трябва да се преструва, че ще контролира Балканите, докато на други ще бъде отказано влизане. Страната ни работи в тясно сътрудничество както с Европейския съюз, така и със Съединените щати, включително в съгласуването на Дейтънското споразумение. Не виждам причината, поради която това сътрудничество трябва да бъде поставено под съмнение”, каза Лавров.\r\nКрунак заяви, че Босна и Херцеговина нямат намерение да променят позицията си и да се присъединят към санкциите на ЕС срещу Русия.\r\n„Имаме много добро сътрудничество на международната сцена. Днес отново потвърдихме, че това ще продължи и няма да променим позицията за въпросите, които са важни за Русия, а това са санкциите, въпросът за Косово и други актуални теми”, посочи Църнадак.  Той добави, че специалните отношения между Русия и Република Сръбска не са пречка за развитието на отношенията между БиХ и Москва.\r\nЛавров е на работно посещение в БиХ, а е предвидено през деня да посети Баня Лука, където ще има среща с президента на Република Сръбска Милорад Додик, както и със сръбския външен министър Ивица Дачич.", "date": "2018.09.21", "title": "Лавров: Никой извън Балканите не трябва да създава конфликтни ситуации"}
{"url": "https://www.actualno.com/asia/arestuvanijat-v-ankara-avstrijski-jurnalist-ostava-zadyrjan-pod-straja-news_695942.html", "text": "  Съдът в Анкара постанови задържане под стража за австрийския журналист Макс Зирнгаст, който бе арестуван преди 10 дни при антитерористична акция, предаде БГНЕС.     Прокуратурата разследва четирима заподозрени за връзки с въоръжената терористичната групировка „ТКП Къвълджъм“, сред които и Зирнгаст, и поиска те да бъдат пратени в затвора. На изслушването в съда Зирнгаст заяви, че е социалист и защитава универсалните ценности, и отрече да има връзки с въпросната организация.   \"От 3 години живея в Турция и не се занимавам с никакви тайни дейности. Сега си купих къща и искам да подредя живота си. Аз не познавам организацията, заради която съм обвинен и не извършвам незаконни дейности от името на която и да е друга групировка. Превеждам от немски, английски и турски, и пиша. Повечето от книгите в дома ми са на писателя Хикмет Къвълджъмлъ – докато бях студент в университета, работих по презентация на творчеството му, това е причината да ги имам\", посочи той.\r\nАрестът му предизвика възмущението на австрийското правителство, а ден след това Виена настоя да получи информация за причините за това, както и журналистът да бъде освободен незабавно. Макс Зирнгаст работи за списание Re:volt, разпространявано в Австрия и Германия, и проповядващо леви идеи.  Организацията „Репортери без граници“ призова в изявление за освобождаването на журналиста и подчерта, че различните политически възгледи не са оправдание за арести и сплашвания, които се случват все по-често в Турция. В текста се припомня, че Турция заема 157-о място в световната класация по индекса за свободата на словото.   Ръководството на списанието изпрати писмо до Ройтерс, в което осъжда ареста на своя автор и настоява за възможно най-бързото му освобождаване. В писмото е посочено, че Зирнгаст е активист от левицата, журналист и писател, който отдавна живее в Турция, и води кампания за свобода и демокрация. В уебсайта на сп. Re:volt може да се види статията му за изборите от 24 юни т.г. под заглавие „Диктатура и съпротива: Турция след вота“ и това е единствената публикация, подписана с името му. Статията е публикувана и в сп. „Якобин“ в САЩ, преведена е и на немски. В американското издание Зирнгаст е подписал общо 14 свои текста от 2015 г. насам, там справката посочва, че той е изучавал политически науки и философия в университетите в Анкара и Виена.\r\nАвстрийският журналист е издал през 2015 г. книгата „Обсадата на Кобани“ на немски език. Турският журналист и политолог Исмаил Кюпели заяви, че от няколко години познава Зирнгаст като успешен писател, който няма никакви връзки с тероризма. В.“Джумхуриет“ припомня, че австрийският лидер Себастиан Курц настояваше за прекратяване на преговорите за членството на Турция в ЕС. Ден след ареста на Зирнгаст в Анкара Курц призова за незабавното му освобождаване, особено след отказа на Турция да предостави неоспорими доказателства за вината на журналиста. Десет дни след това обаче, вместо свобода, той получи решетки.    ", "date": "2018.09.21", "title": " Арестуваният в Анкара австрийски журналист остава задържан под стража"}
{"url": "https://www.actualno.com/crime/oblasten-upravitel-na-dobrich-s-uslovna-prisyda-za-prichineni-shteti-ot-600-000-leva-news_695954.html", "text": "  Бивш областен управител на Добрич е осъден на 2 години и 6 месеца условно и 2500 лева глоба за престъпления по служба с  имоти в съучастие с две лица, заемащи отговорни длъжности, причинили щети за над 600 000 лева     Става въпрос за бившия областен управител на Добрич Динчер Хаджиев. Присъдата му обаче е с отложено изтърпяване - с 5-годишен изпитателен срок. С присъдата Добричкият окръжен съд наложи на Хаджиев и глоба в размер на 2500 лева. .   Престъпленията по член 282 и 283а от НК са причинили значителни вредни последици в размер на 665 743, 44 лева и са извършени като продължавани деяние в съучастие с Пламен Ганев, който действал като помагач и улеснявал Хаджиев в  продажбата на имоти. Подсъдимият Ганев е бивш директор на дирекция \"Административен контрол, регионално развитие и държавна собственост\" в областната администрация на Добрич по времето на Динчер Хаджиев.\r\nДобричкият окръжен съд призна и Ганев за виновен за престъпления по служба, като случаят също е особено тежък и продължаваното престъпление е свързано с продажбата на собственост на юридическо лице. Настъпилите вредни последици са значителни -  в размер на 665 743,44 лева. Той е осъден и за това, че в качеството на длъжностно лице, отново като помагач на областния управител, е съгласувал процедура по изготвяне на договор за продажба на държавен имот с цел облага на 3 физически лица, както и за облага на юридическо лице. Съдът наложи на Пламен Ганев наказание 2 години и 6 месеца лишаване от свобода, чието изтърпяване е отложено с 5-годишен изпитателен срок, като и му наложи глоба в размер на 2500 лева.  Третият подсъдим по делото с изключителен обществен интерес, предаден на съд с обвинителен акт на Окръжната прокуратура в Добрич – бившият началник-отдел на кадастъра, Костадин Костадинов, бе признат за виновен за продължавано престъпление по член 282, ал. 2, във връзка с ал. 1 от НК, като съдът му наложи наказание 9 месеца лишаване от свобода с изпитателен срок от 3 години. С действията си Костадинов също е нанесъл значителни вредни последици за държавата – имуществени в размер на 135 102 лева.   Присъдата на трите длъжностни лица, заемали отговорно служебно положение, подлежи на обжалване и протест пред Апелативния съд в 15-дневен срок от днес.", "date": "2018.09.21", "title": "Областен управител на Добрич с условна присъда за причинени щети от 600 000 лева"}
{"url": "https://www.actualno.com/ruse/jena-osydi-obshtinata-v-ruse-schupila-si-taza-pri-podhlyzvane-news_695957.html", "text": "  72-годишна жена осъди Община Русе за 17 хиляди лева, тъй като се подхлъзнала на тротоар и си счупила таза.     Инцидентът станал през февруари миналата година на спирка \"Братя Миладинови\", предаде БГНЕС.   Баба Иванка отишла да вземе автобус до центъра на Русе. Забелязала, че улицата е почистена от снега, а на тротоара било заледено. Колкото и да внимава обаче, възрастната жена се подхлъзнала и паднала на таза си. Наоколо имало хора, които й помогнали да стане, за да изчака да я закарат в болницата.\r\nЗаради инцидента, на баба Иванка се наложило да й сменят тазобедрената става. Само медицинските манипулации й стрували над 5 хиляди лева. Почти цяла година жената се възстановявала от травмите.  Тъй като разбрала, че давността при такива случаи е три години, баба Иванка решила да съди община Русе, заради причинените й страдания. Спечелила в Районния съд, където трима свидетели потвърдили, че тротоарът е бил заледен. Последвало обжалване, което пратило делото на по-висока инстанция. Оттам го върнали отново в Районния съд.   Според баба Иванка, за да се принуди община Русе да извършва по-стриктен контрол на фирмата по почистването, всички, които са пострадали заради недобре свършена работа, трябва да си търсят правата в съда.\r\nСлед последното решение в нейна полза, възрастната жена се надява от община Русе да не обжалват и седеммесечната съдебна сага да приключи.    ", "date": "2018.09.21", "title": "Жена осъди общината в Русе, счупила си таза при подхлъзване"}
{"url": "https://www.actualno.com/society/fandykova-sled-praznicite-puskame-dvijenieto-na-bul-montevideo-news_695951.html", "text": "  Очаквам след празниците да бъде пуснато движението по бул. „Монтевидео“. Това каза кметът на София Йорданка Фандъкова по време на проверка на ремонтните дейности на бул. „Монтевидео“, предаде „Фокус“.     „Приключва вторият етап от разширението на булеварда. Утре вероятно ще започнат да полагат износващия слой асфалт. Това е част от цялостния проект за разширение на бул. „Монтевидео“, който започнахме миналата година. Около 1.5 км е обновената отсечка – четирилентова в частта, която изпълнявахме миналата година и трилентова, около 300 метра, в частта до бул. „Никола Петков“, уточни тя.   По думите ѝ изграждането на трилентов, а не четирилентов участък се е наложило заради дървета, които са в добро състояние. „Разгледахме внимателно проекта, който предполагаше, ако се изпълняват 4 ленти в този участък да трябва да унищожим тези дървета. В края на краищата, тук предстои да бъде завършен Околовръстния път.\r\nНадявам се в следващите години и да се изгради връзка с бул. „Монтевидео“. Експертите изчислиха, че няма да има нужда от такова широко трасе в този участък“, заяви тя. „Остана третият етап на разширението на бул. „Монтевидео“ в участъка, в който се изпълнява метростанцията при ул. „763“.  Беше предвидено да бъде разширен следващата година, но колегите са поработили с директора на „Метрополитен“ и очаквам да можем още през ноември да започнем изпълнението, и още в рамките на тази година, ако времето позволи, да завършим и този участък“, каза още тя. По думите ѝ в последните години в района на „Овча купел“ са инвестирани сериозни средства и са били решени доста сериозна част от проблемите с транспортния достъп.   Кметът на София уточни, че следващата година са заложени бул. „Президент Линкълн“ и ул. „Боряна“ като има готовност за изпълнение и на ул. „Народно хоро“, която по думите на кмета Фандъкова е по-малка, но изключително натоварена. „Заедно с пускането на метрото през 2020 година квартал „Овча купел“ ще се превърне в един изключително привлекателен район на София“, допълни тя.", "date": "2018.09.21", "title": "Фандъкова: След празниците пускаме движението на бул. \"Монтевидео\""}
{"url": "https://www.actualno.com/society/desetina-deputati-dojdoha-na-sreshtata-s-majkite-na-deca-s-uvrejdanija-video-news_695955.html", "text": "        Майките бяха поканили  всички 240 депутати на среща пред палатковия лагер до парламента, но в уречения час се появиха само , десетина представители от БСП и \"Воля\", както и председателят на социалната комисия в Народното събрание от ДПС. За да подкрепи майките, дойде и омбудсманът .    Въпреки че майките изразиха недоумение от броя на депутатите, дошли да ги подкрепят, те казаха, че очакват представителите на различните политически партии да поемат ясен ангажимент за изпълнението на исканията им.  Целта е в навечерието на 22 септември, Деня на независимостта, майките да напомнят на народните избраници, че \"независимостта на децата им е зависима от решенията, които те трябва да вземат в пленарна зала\". Междувременно обещаният срок за реална помощ към тях - 1 октомври, вече изтича.    Майките на деца с увреждания се обърнаха към дошлите депутати с призив Те изтъкнаха и факта, че са се превърнали в законотворци, като са изчели стотици нормативни актове, за да напишат проектозаконите за хората с увреждания, .    Лидерът на левицата заяви пред протестиращите майки, че БСП подкрепя исканията им от самото начало. А омбудсманът отново застана зад каузата на майките.    След края на срещата обяви пред журналисти, че очаква текстовете на Закона за хора с увреждания и Законопроекта за личната помощ да бъдат приети най-късно до края на годината. \"Когато минат всички процедури и бъдат внесени - те ще бъдат гледани заедно. Поканили сме всички заинтересовани страни\", обяви бившият социален министър. \"Трябва да стартира реформата. Тя е закъсняла и всички носим отговорност за това, което се е случило и за това, което не се е\", категоричен беше още Адемов.", "date": "2018.09.21", "title": "Десетина депутати дойдоха на срещата с майките на деца с увреждания (ВИДЕО)"}
{"url": "https://www.actualno.com/faces/miroslav-kokenov-shte-igraja-gydulkata-i-na-lodka-sled-edinburg-sviknah-s-vsichko-news_695970.html", "text": "  Актьорът Мирослав Кокенов представи моноспектакълът на най-големият театрален фестивал в света в Единбург за втора година поред. Пиесата на Райко Байчев, която преди време бе част от афиша на театър \"София\", се играе от Кокенов на два езика - български и английски, в превод на Анджела Родел и с режисьор Милена Анева. В последните две години Кокенов представя спектакъла в различни градове на Острова - Лондон, Оксфорд, Питърбъро, в две различни версии, в зависимост от публиката - на български пред емигрантските общности и на английски пред чужденците. Ето какво разказа Кокенов пред за участието си в Единбург и театралната биография на номинираната за \"Икар\" пиеса.      Повече от добри, и двете години. Публиката, както българската, така и английската, разбираха както хумора, така и сериозността на пиесата още от самото начало. Следиха внимателно развитието на персонажа и се забавляваха искрено. Излязоха редица положителни рецензии, например тези и .   Героят ми влезе под кожата още при първото четене. Сякаш знаех какво ще каже, предвиждах думите му, как ще реагира в ситуациите, в които е поставен. Откривах доста сходни черти с него и не ми отне дълго да взема решението, че искам да го направя на сцена. Пиесата е многопластова и сложна, смешно-сериозна, което задълбочи мотивацията ми да работя върху нея: хареса ми комбинацията между комедия и драма, която едновременно предизвиква много смях, но и размишление. Първоначално пиесата ми беше предложена от Милена Анева, която е и режисьорът на спектакъла, работихме отлично заедно. А преводът на Анджела Родел е страхотен. Разбира се. Това е професионално задължение на всеки актьор, който гради такъв тип специфични образи като гъдуларя. Това, че се научих, може да се дължи и на факта, че един от прадядовците ми е бил гъдулар. Сам си е дълбал и е правил гъдулките, използвал е за струни лисичи черва, понеже е бил ловджия. Това го научих едва след като започнах работата си по спектакъла.     За българската публика в Лондон, Оксфорд, Питърбъро и Единбург бе много ценен контакта с фолклорните мотиви. Докосването до нещо познато, наше, българско и лично, един повик към родното, който колкото по-далеч живее човек от страната ни, вероятно толкова по-силно изпитва. Особено настроение им носят сцените с разрешаване на проблеми с типични балкански страгетии, които...ние си знам как е. Едно от блестящите качества на \"Гъдулката\" обаче е, че излиза от локалното балканско русло и постепенно се посвещава на психологията на човека въобще. Аз вярвам, че мотивите, които движат хората във всяка една точка на планетата, са едни и същи. Когато работихме с Милена Анева върху пиесата, това ни беше основа за развитието на персонажа. И това, че чужденците също я разбират, е знак, че действително става дума за общочовешки послания. Представлението е много компактно, което го прави подходящо за почти всякакъв вид пространство. Това беше страшно удобно за Единбург, понеже там театралните пространства са приспособени помещения. През 2017-та пространството беше на втория етаж на кръчма (нещо много типично за Fringe представленията на Острова), а тази - втория етаж на кафе. В книжарница-библиотека \"Имало едно време\" в Лондон пък построихме сцена от два палета и пак се получи много добре. А пък другия месец ще играя \"Гъдулката\" на една театрална лодка по каналите на Лондон...Помещението може да бъде всякакво, важното е актьорът го изпълни с живот и съдържание. А относно адаптацията, Единбург е място, където в рамките на по-малко от 15 минути участниците от представлението трябва да почистят, напуснат помещението, за да може ти да си подготвиш реквизита и да започнеш. Въобще след Единбург адаптационните качества се вдигат на много високо ниво.   Аз избрах една много качествена и жива пиеса, това е по-важно от жанра. Предимствата на моноспектакъла, е че той може да бъде много мобилен. Например реквизитът на \"Гъдулката\" се събира в половин куфар, а в другата му половина са дрехите ми и аз съм готов да пътувам навсякъде. Разбира се, моноспектакълът е труден жанр. Не можеш да разчиташ на партньор. Партньорът ти е публиката, с която трябва да си \"подавате топката\". Рисковано е, но интересно и вълнуващо. Тази есен \"Гъдулката\" ще свири на много интересни сцени. На 19-ти октомври от 19.30 ще я играя на театралната лодка на \"Widgeon Тheatre Boat\", някъде по каналите на Лондон. На 23-ти Октомври от 21.00 в София, в залата на \"Театър лаборатория Алма Алтер\" в Софийския университет, като част от фестивала \"Алтер Его - София\". На 13-ти и 16-ти Ноември от 19.15 имам две представления на \"Воала!\", който е лондонско-европейски театрален фестивал. Повече информация за всичко, което ми предстои, можете да намерите на  ", "date": "2018.09.21", "title": "Мирослав Кокенов: Ще играя \"Гъдулката\" и на лодка, след Единбург свикнах с всичко"}
{"url": "https://www.actualno.com/politics/benatova-pita-zashto-dogan-se-sreshtna-s-amerikanskija-poslanik-news_695972.html", "text": "  Миролюба Бенатова се усъмни - дали става дума за \"набиване на канчетата\" или лидерът в сянка на ДПС продължава да \"играе\" към руското влияние.     \"Какво ни казва снимката с Доган, Карадайъ и Рубин, и какво са си говорили с американския посланик?!\r\nОбсъдили били актуални политически въпроси на територията на ДПС. Някой е набивал канчета. Кой? Или Доган демонстрира непреходност и непукизъм. Може и за Магнитски да е станало дума\", журналистката.   Общинският съветник и инфлуънсър в социалните мрежи Венци Мицов също прояви сходни съмнения.  \"Посланникът на USA днес се е срещнал с Доган.\r\nА беше време, в което протеста срещу БСП и ДПС ходеше да ръкопляска пред разни посолства...   За това си мисля, че ръкопляскането се извършва само в театри и концертни зали.    А сега смятам да се срещна с едно питие...\r\nБез да му ръкопляскам...\", той.", "date": "2018.09.21", "title": "Бенатова пита: Защо Доган се срещна с американския посланик?"}
{"url": "https://www.actualno.com/politics/rumen-radev-2-mlrd-mladeji-shte-trjabva-da-se-sblyskat-s-nepoznatoto-news_695973.html", "text": "  Нашата планета има близо 2 млрд. младежи и всички те са изправени пред непознати на поколенията преди тях предизвикателства. Това каза президентът Румен Радев по време на церемонията в Музея за история на София, на която отличи младежи, постигнали за първи път у нас златно ниво в международната младежка програма „Награда на херцога на Единбург – България“, предаде „Фокус“.     Държавният глава посъветва младежите, където и да отидат, каквото и да правят, да го правят с мисъл за България. По думите му програма „Награда на херцога на Единбург – България“ показва какъв е пътят към свободата, защото дава шанс сам да избираш и да създаваш моралните стандарти и позволява на младите хора да се формират като лидери. „Най-важното е скъпи млади българи, усилията, които вие ще вложите, пределите, към които ще се стремите, начинът, по който ще достигате тези предели. Никога не забравяйте, че каквито и граници да си поставяте, убеден съм вашите възможности са винаги поне малко отгоре“, допълни държавният глава.   „Убеден съм, е тази програма е важна и за възрастните. Важна е да преосмислим философията в нашата образователна система, начините, по които предаваме нашите ценности“, каза още Румен Радев.", "date": "2018.09.21", "title": "Румен Радев: 2 млрд. младежи ще трябва да се сблъскат с непознатото"}
{"url": "https://www.actualno.com/balkani/vandali-oskverniha-bylgarski-pametnik-v-nish-news_695965.html", "text": "  Надпис, който започва с думите \"българските окупатори\", се появи на паметника-костница в нишкия квартал Ледена стена. Там са погребани повече от 2000 български войници, убити по време на освобождението на Ниш през Втората световна война, съобщават сръбски медии.     Този вандалски акт бе осъден от министъра на труда, заетостта, ветераните и социалните въпроси Зоран Джорджевич, предаде БГНЕС.\r\nШовинистичният надпис на паметника от Втората световна война се появи вчера и тази сутрин полицията охранява паметника, а работници от комуналната служба в Ниш се опитват да се премахнат оскверняващите думи.\r\nКато извършители са се подписали от \"Службата за млади сърби\", които призовават президента Александър Вучич да им помогне за преместване на костите на мъртвите българи от Ниш в София.  „Българските нашественици не могат да бъдат освободители. Премести това в София, Вучич, реагирай“ , са написали вандалите на паметника-костница.\r\nВъв войнишкия паметник-костница са положени останките на 2015 български войници, които са били убити в последните боеве за освобождението на Югославия през Втората световна война. „Като ресорен министър осъждам този вандализъм, който е дело на човек, който ще бъде наказан. Ние като народ не стоим зад него, а развиваме добри отношения с българите, които ние ще се стремим да запазим в бъдеще \", каза Джорджевич.\r\nГенералният консул на България в Ниш Едвин Сугарев каза пред Радио Телевизия Цариброд, че ще последват дипломатически протестни ноти и той оценява случая като примитивен национализъм.    По указание на вицепремиера и министър на външните работи Екатерина Захариева, българският посланик в Белград Радко Влайков е изразил остър протест в Министерството на външните работи на Република Сърбия. Българският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение.\r\nОт страна на Министерството на външните работи на Сърбия е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.", "date": "2018.09.21", "title": "Вандали оскверниха български паметник в Ниш"}
{"url": "https://www.actualno.com/society/protestirashta-majka-tazi-zima-otnovo-shte-umrat-hiljadi-hora-s-uvrejdanija-ot-glad-news_695884.html", "text": "  Днес майките на деца с увреждания ще напомнят, че все още са пред Народното събрание. Те организират пресконференция „Зависима независимост“.     \"Искаме да им обясним очи в очи, че просто тази зависимост не може да продължава така, че тази зима отново ще умрат хиляди хора с увреждания от глад, мизерия и измръзване, че животът ни зависи от тези промени, от тези закони\". Това обясни пред БНР Вера Иванова, една от протестиращите майки.   Срокът, който сме поставили, е 1 октомври за всички закони, подчерта Иванова и добави: \"Ако нищо не се случи, започваме още по-ефективни протестни действия, друго не ни остава\".\r\n\"Ефективно протестираме пред парламента от 4 месеца, а преди това от 4 години с национални протести. За съжаление, досега няма никакъв резултат и нито един от проблемите на хората с увреждания не е решен\", коментира Иванова. По думите ѝ в последните 4 месеца, откакто те са пред парламента, при тях не са се спрели повече от 5 народни представители. Всички останали, влизайки и излизайки от НС, просто се обръщат на другата страна, добави тя.  Иванова посочи, че по Закона за личната помощ, който е в Народното събрание, няма никакво движение от два месеца, Законът за хората за увреждания е на обществено обсъждане и се разработва Законът за социалните услуги.   ", "date": "2018.09.21", "title": "Протестираща майка: Тази зима отново ще умрат хиляди хора с увреждания от глад"}
{"url": "https://www.actualno.com/society/kalin-terzijski-veneta-rajkova-nomer-edno-v-knijarnicite-tova-e-krajat-news_695946.html", "text": "  Писателят Калин Терзийски срещу Венета Райкова и масовата продажба на нейни книги в масовите книжарници. С дълга публикация Терзийски недоволства срещу това, че търговците на книги умишлено изтипосват на най-предните щандове книгите на Райкова и следвайки печалбата девалвират българската литература въобще. Ето какво гласи историята на Терзийски.     \"В Габрово съм. Представям новата си книга. Мечката и други разкази. Вечерта минава скромно и приятно. Малко тъжно, хората предпочитат шумни представления. На сутринта пия кафе с местни хора. Приятели. Хубави хора. Разхождам се. Отивам до книжарница Хеликон. Просто по навик, както котка, която се връща към старата си къща. Заглеждам се в рафтовете с книги. Вниманието ми привлича една липса. Казвам си: Човек винаги търси своето, близкото. Няма моя книга. Ни една. Аз съм написал и издал 23 до сега. Но на рафтовете в тая голяма книжарница няма ни една. Казвам си - толкова неизвестен и слаб писател ли съм, че да няма ни една моя книга? И горчивина ме обзема. Питам книжаря, той казва: Ами купени са и не са заредени. Става ми тежко. Е как ще се купят отново, ако ги няма? Кой отива в магазин и иска нещо, което не вижда на рафтовете? То и така става, но твърде рядко...Поглеждам рафта с \"най-четеното за месеца\". На четвърто място е една от по-старите книги на Венета Райкова. Усмихвам се горчиво. Казвам си: Предлагането определя търсенето, не обратното. Ако кока кола стои в дъното на магазините набутана в черни контейнери и никой не я предлага и рекламира - едва ли и някой ще я пие. Вдигам глава още по-нагоре. На първо място в класацията е...хм, какво ли пък се чудя - пак Венета Райкова. Новата и книга. Стои пред Криско или нещо подобно. Литература, Бога ми!\r\nСтава ми зле. Тя е приятна жена, миличка е някак. Но не мисля, че книгите и трябва да заемат най-престижното място на първенци в класациите на най-голямата верига книжарници в България. Някак това е все едно в Лувъра да махнат картините, щото не вървят и да сложат магнитчетата и рекламните чаши - щото вървят. А и както казах - върви това, което най-усилено и енергично предлагаш! Вдигам телефона и се обаждам на Стоил, собственика на веригата Хеликон. Казвам му всичко това. Питам го как може да обясни това, че няма ни една моя книга в неговата книжарница. И хронично липсват мои книги в неговите книжарници, въобще. И в същото време книги като тия на Венета стоят на първо място и се предлагат, не, не предлагат, а налагат...именно - налагат като най-престижна литература.\r\nТой ми казва: погледни си твоите неща, ние сме си ок. Аз го питам: Какво да погледна? Да проверя дали книгите ми, някак без да забележа, са се оказали просто някакви противни боклуци? И никой не ще да си ги купува, но аз досега да не съм забелязал това?  Ами ти си виж там - от наша страна няма нищо! - казва той. Аз казвам: Е нали са продадени, моите, значи някой ги купува...Защо след това не са заредени нови? Е - казва той - сигурно са стоели дълго и книжарите накрая са се отървали от тях и сега просто са си отдъхнали и не ги поръчват...за да не застояват пак.\r\nАха - казвам аз - значи аз пиша боклуци, които не се търсят и трябва да се поправя...А милата ми Венета...пише прекрасни шедьоври и те стоят на първо и четвърто място в класацията ви...Ясно! И няма нищо тенденциозно в това? Как ти се струва?\r\nА той казва: Струва ми се че ти нещо не си разбрал. Ние продаваме това, което хората купуват.       Е да де - казвам аз - но ако вие дори не излагате моите книги, откъде ще знаете, че не ги купуват? Ако не само, че не ги слагате на видно място, а не ги и поръчвате...Как разбрахте, че не се търсят? Нали са продадени? Искаш да кажеш, че във пет, десет книжарници ей така едвам са се отървали от моите книги...и вече не ги поръчват, докато на Венета ги поръчват като топъл хляб? Интересно...\r\nНе си ли даваш сметка - викам му - че по тоя начин ти девалвираш литературата? Че съсипваш ценностната система, въобще?\r\nА той ми казва: няма да говоря за такива неща!\r\nА аз - е добре, щом не искаш да говориш с един български писател, да речем - с име и популярност - с кого искаш да говориш? Само с Венета Райкова ли? Не разбираш ли, че ако ще е такова отношението ти към мене, аз ще трябва да направя нещо! Защото това е обидно и за мене, обидно е за литературата и е вредно като цяло, много вредно за цялото нещастно затъпяващо общество!   А той повишава тон, нервно: Ти какво? Заплашваш ли ме?   А аз - е не, не естестно! Не искам да влизам в конфликт с тебе, въобще не. Но трябва да има някаква развръзка, нещо трябва да се промени! Ти изтикваш литературата и я подменяш с жълти вестници!\r\nА той: Щом така ще ми говориш, аз затварям!\r\nИ тресна телефона. Не, не го тресна, тихичко го затвори.   Аз останах като вкаменен. Не исках да се карам. Но ми беше толкова тежко, противно и жалко, че щях да падна. Опитах се да му позвъня. Пет пъти. Не си вдигна телефона. Какво мога да направя? - казах си. Какво да направи един български писател, отдал живота си на литературата, когато книжарите, търговците, които се отнасят обидно с труда му, започнат и да му затварят телефона под носа и не искат да говорят с него? Заели позата на силния и недосегаемия търговец, на който не му пука за някакви си там...пфу, писатели....\r\nИзпитах безсилен гняв. А след това - облекчение. Казах си - те няма да останат! Те просто няма да останат. Няма как наглостта и безцеремонността на търговците да смачка твореца...Не може...не бива...\r\nНо все пак - моля моя народ, приятелите и четящите - да се вдигнат срещу това! Някак си - мисля си и удрям с юмрук сърцето - не може така! Та това е безобразие! Няма как да не може да се направи нещо. И ето...пиша, пиша, пиша. Тук и ще продължавам да пиша навсякъде. Защото така просто НЕ МОЖЕ ДА ПРОДЪЛЖАВА!\r\nПоне старата ми и уморена, хиляди пъти пребивана съвест така ми казва\", сподели писателят.", "date": "2018.09.21", "title": "Калин Терзийски: Венета Райкова номер едно в книжарниците? Това е краят"}
{"url": "https://www.actualno.com/motoring/izbegnete-akvaplaninga-sledvajte-tezi-syveti-pri-shofirane-i-predi-da-trygnete-na-pyt-news_695893.html", "text": "         Аквапланингът е реална заплаха през късното лято и в есенно време. Когато протекторът на гумата не може да изтласка цялата вода, която се намира между гумата и пътя, се губи „взаимодействието“ между двете и съответно сцеплението изчезва.    „Ако автомобилът ви попадне в аквапланинг, махнете крака си от педала за газта и натиснете съединителя. Не използвайте спирачка и не въртете волана. Когато намалите скоростта, сцеплението може да се върне внезапно. Когато това се случи, искате гумите ви да сочат в правилната посока, а не към насрещното движение.“, казва , продуктов мениджър на Nokian Tyres.     За щастие, можете лесно да намалите риска от аквапланинг дори преди да седнете зад волана. Първият начин е да проверявате редовно дълбочината на протектора на гумите си и да сте сигурни, че те са в добро състояние. Износените гуми изтласкват водата много по-малко, тъй като протектора вече няма нужния капацитет да събира водата. „Според закона, минималната дълбочина на протектора е 1.6 мм, но трябва да имате предвид, че гумите губят свойствата си за предотвратяване на аквапланинг още при 4 милиметра“ , казва .\r\nВ скоро проведени тестове на сп. Tekniikan Maailma (май 2018 г.), износените гуми попадат в аквапланинг при скорост от 75 км/ч. Най-добрата нова гума, по време на теста, е попаднала в аквапланинг при скорост 85 км/ч. В допълнение към дълбочината на протектора е нужно да проверявате и налягането в гумите. Ниското налягане ще увеличи риска от аквапланинг. Проверката и евентуалното напомпване на гумите са важни мерки за безопасност, които няма да ви струват нищо в най-близката бензиностанция.    Можете да предотвратите аквапланинг и докато сте зад волана. Най-важното нещо е да поддържате правилна скорост по всяко време. На пътя, никога не разчитайте сляпо на технологията и не вземайте ограничението за скорост като минимална стойност за движение. Дори и новите гуми може да не са в състояние да предотвратят аквапланинг, ако шофирате твърде бързо в проливен дъжд. „Най-важната предпазна мярка, която шофьора може да приложи, е да съобрази скоростта спрямо ситуацията и метеорологичните условия. При силен дъжд е нужно да намалите скоростта си с 15-20 км/ч, за да позволите на шарката на протектора да премахне цялата вода между гумата и пътната настилка.“ , ни напомня Предвидете си повече но време за път, когато времето е дъждовно, за да премахнете какъвто и да е натиск да карате по-бързо. Също така е изключително важно да спазвате правилна дистанция за безопасност от другите коли, тъй като мократа настилка увеличава спирачния път. Бъдете внимателни и със самата пътна настилка. Както знаем, пътищата се износват и се появяват дупки и коловози, които могат да са много дълбоки. „Ако има коловози, не карайте в тях, тъй като те събират вода. Много по-безопасно е да шофирате до коловозите, отколкото в тях.“ казва       Препоръчителната минимална дълбочина на протектора е 4мм. Недостатъчно надутите гуми завиват по-бавно и също така допринасят за по-голям разход на гориво.    При силен дъжд е нужно да намалите скоростта си с 15-20 км/ч. Спазвайте безопасна дистанция и шофирайте със съобразена скорост. . Не карайте в коловози, тъй като те събират вода.", "date": "2018.09.21", "title": "Избегнете аквапланинга – следвайте тези съвети при шофиране и преди да тръгнете на път"}
{"url": "https://www.actualno.com/society/pyrvijat-snjag-shte-padne-do-sedmica-sochi-prognoza-news_695896.html", "text": "   Най-хладно ще е в северозападната част на страната в триъгълника София-Плевен-Видин, съобщи Нова тв.     По Черноморието ще бъде слънчево със слаб вятър. Температурите през деня ще достигат 24-25 градуса. Вълните в морето ще бъдат с височина на вълните около 1 метър.\r\nСлънчево, но прохладно със слаб източен вятър очаква хората в планините. В по-ниските части температурата през деня ще гони 20 градуса. По-високо обаче термометърът ще показва около 14-15 градуса.   Денят на Независимостта ще е най-топлият тази седмица, с температури около и малко над 30 градуса. От неделя нататък започва плавно захлаждане, което ще продължи до средата на следващата седмица, когато дневните температури ще са около 13 градуса.  От запад на изток през страната ще премине хладен въздух, който ще донесе порция валежи от вторник нататък. Захлаждането ще създаде условия и за снеговалежи в най-високите части на Рила и Стара планина.\r\nВ края на другата седмица над Черноморието ще има условия за развитие на циклон, с който в тази част на страната ще паднат значителни валежи.", "date": "2018.09.21", "title": "Първият сняг ще падне до седмица, сочи прогноза"}
{"url": "https://www.actualno.com/viewpoint/kak-bylgarija-sama-se-vkara-v-b-otbora-na-es-news_695900.html", "text": "  Още с идването си на власт през 2009 година ГЕРБ и лично партийният лидер Бойко Борисов гръмко прокламираха, че те са европейската партия в България. Опитът да убедят населението стигна дотам, че Европа дори бе вписана в името на формацията. Целта бе една - на фона на прогнилата от корупция Тройна коалиция и спиращите еврофондове, в България се появи ниша за политически субект, който да обещае на гражданите поне някакво приличие, и то от западен тип.     За по-наблюдателните илюзиите приключиха още в първата година на мандата, а малко след това стана ясно, че Европа ще бъде за ГЕРБ единствено легитимация. И че обещанията за цивилизованост ще останат в сферата на мантрите. Управляващите възкачиха на пиедестал репресивния апарат на МВР, овладяха всички канали за влияние, наследени от управлението на БСП и ДПС, а впоследствие подчиниха съдебната система и медиите. Нищо, че Борисов до ден днешен обяснява, че магистратите са неприкосновени, а журналистите само го критикуват. Именно той е авторът на заключението, че който владее Темида и средствата за масова информация - той управлява.\r\nНа фона на всичко това при всяко скръцване със зъби от Брюксел премиерът винаги намираше обяснение: че властимащите не били разбрани правилно, че щели да се поправят, че той много искал всичко да е по западен модел, но останалите в Бълария не били готови за това. Досега приказките му все някак успяваха да убедят родното общество, а европейският елит ги смяташе за достатъчно задоволителни. Защо - това е тема дълга и отделна, затова да го кажем съвсем кратко: имитацията задоволяваше всички.   Но на 19 септември 2018 година илюзиите приключиха и нито една имитация на европейскост вече не може да залъже западните партньори на България. За жалост на самите българи все още може да им бъде пробутан разказът за националния суверенитет, за озъбения джендър, дебнещ иззад брюкселските храсти, за соросоидната заплаха, която ще направи децата им хомосексуални, либерали или даже хомосексуални либерали…\r\nСамо ден след като т.нар. „Патриоти\" внесоха в Министерски съвет искането България официално да подкрепи унгарския премиер Виктор Орбан и неговото управление, което е заплашено от европейски санкции заради неспазването на върховенството на закона и човешките права, решението бе прието. Именно това е сега официалната позиция на българското правителство, оглавявано от Бойко Борисов. България вече работи по изготвянето на позиция за Съвета на ЕС, в която се посочва, че София е против стартирането на наказателна процедура срещу Унгария.\r\nСтраната е заплашена да бъде лишена от право на глас в ЕС, но на практика това няма как да се случи - за целта се изисква единодушното одобрение на другите държави-членки, а Полша и Чехия вече се обявиха против. Тоест, не България ще спъне мярката срещу Унгария. Но София, която иначе е твърдо против разделянето на Европа на две скорости, сега сама се сложи в Б-отбора.       На този 19 септември ние сами се отказахме от европейските ценности и сами избрахме пътя към втория ешелон на ЕС. Знакът, даден от правителството, изглежда още по-недвусмислен на фона на факта, че жарката подкрепа за Орбан дойде броени дни след топлата му среща с Владимир Путин. Не е случаен и анонсът, с който България заяви подкрепата си за Орбан. “Днес е Унгария, утре това се готви за Полша, а един ден може да се стовари и срещу България”, възкликна вицепремиерът Красимир Каракачанов, обявявайки правителственото решение. И не е далеч от истината. България подлежи на критики по всички параграфи, по които Брюксел порицава Унгария.\r\nИзвън факта, че гузни за състоянието на родната демокрация, българските управляващи не искат да критикуват други страни за същите тези дефицити, друг символен момент е удивителното единомислие между управляващи и опозиция по темата за постепенното ни оттегляне от Европа. Фактът, че зад “каузата” застават както „Патриотите\" и ГЕРБ, така и БСП разкрива онова отдавна подозирано съглашателство между представителите на българската върхушка. А то е лесно обяснимо от гледна точка на „предимствата\": колкото по-далеч от Запада и по-близо до евразийските разбирания за управление, толкова по-малко гражданска енергия, а оттам повече властови ресурс за тях самите. Въпросният неограничен властови ресурс се нарича корупция. Още една тема, по която Унгария е критикувана от ЕС.   От българска гледна точка обаче главното е друго - сред парламентарните партии очевидно няма нито една формация, която да е истински европейска. За БСП и „Патриотите\" беше ясно от самото начало, Марешки го заяви впоследствие с настояването да излезем от НАТО, а ГЕРБ показаха истинското си лице в сряда, изявявайки готовност да защитят Орбан. ДПС може и номинално да се обявява против тази идея, но действията на партията показват реалния ѝ рефлекс, който няма много общо със Запада.   И не на последно място: Европа вече знае. Знае, че няма съюзник в лицето на Борисов. Самият той пък е наясно - “ударят” ли Унгария, България е една от следващите. Признанието дойде от най-високо ниво. От правителството, създадено с мандат на Гражданите за европейско развитие на България.\r\nВсичко това със сигурност ще надраска сериозно реномето на Борисов в Брюксел, което той иначе ползва за легитимация вътре в България. А без този ресурс, който е повече продукт на пиар, отколкото на реална политика, ГЕРБ губи не само онази символична част от името си, но и най-сериозното си предимство пред останалите парламентарни субекти. Ето защо веднага след като бе обявено, че решението е подкрепено от Министерския съвет, Борисов от Залцбург допълни, че заседанието на кабинета е било оперативно, а гласуването без правна стойност. Думи, с които той за пореден път се опита да изглежда европеец в Европа и нашенец в България. Този път обаче илюзии няма: оперативно решение на Министерския съвет означава едно - министрите са гласували “за”, а сега предстои само окончателното оформяне на позицията. Изборът е направен: България се отказва от опитите да влезе в ядрото на ЕС. И зад този избор стои именно партията, която сложи Европа в името си.", "date": "2018.09.21", "title": "Как България сама се вкара в Б-отбора на ЕС"}
{"url": "https://www.actualno.com/blagoevgrad/10-prichini-da-ostana-v-moja-grad-bansko-news_695983.html", "text": "  „10 причини да остана в моя роден град” е мотото на най-новата кампания на в. „Стандарт”, която стартира от Банско.     “Това е кампания, която има за цел да фокусира общественото внимание върху добрите неща, които се случват около нас. Върху добрите хора, които постигат своите малки или големи победи и така правят нашия свят една идея по-добър. С тази кампания се постарахме да изберем 10-те  ключови теми за община Банско, подредени на фото пана – изпълнени инфраструктурни обекти, които направиха живота ни по-добър, както и важни признания, показващи извървяния от нас път”, заяви кметът Георги Икономов по време на церемонията.\r\nВ шест категории бяха номинирани хора, участващи в обществения живот на Банско, отличили се със своята работа. „Определихме номинираните, водени от намерението да дадем път на добрите примери в нашето общество. Да се научим да уважаваме и да се радваме на чуждите успехи” коментира Икономов.\r\nСпециално за кампанията в курортния град, и за да наградят отличените, присъстваха още главен комисар Никола Николов, директор на Дирекция „Пожарна безопасност” към МВР, заместник-министъра на спорта доц. Д-р  Стоян Андонов, областния управител на Благоевградска област – Бисер Михайлов, председателя на Общински съвет – гр. Банско – Петър Баряков. Водещ на церемонията бе главния редактор на ежедневника, Славка Бозукова.  В сектор „Икономика” приза получи „ЗТА” АД с изпълнителен директор Георги Хаджистоянов. Заводът има своята 51 годишна история, доказа своята устойчивост във времето и е сред най-големите работодатели в нашата община.\r\nВ сектор „Сигурност” бе отличена Планинска спасителна служба – гр. Банско с ръководител Румен Баряков. Това са хората, които рискуват своя живот, за да спасяват чуждите животи. Службата е ена от най-натоварените в страната, като едновременно с това спасителите на Банско се открояват като най-големите професионалисти в областта.\r\nВ сектор Спорт безапелационно бе нагладена Катрин Гемкова, състезател по таекуон-до към Таекуон-до клуб „Хоук Банско” с треньор Николай Кехайов. За кратко време треньорът, самият той световен шампион, създава от нея европейски шампион за девойки.    В сектор „Технологии” – Coworking Bansko. Новаторският офис е споделено работно пространство, предлагащо офис извън офиса. Основателите в лицето на Матиас Зейтлер, независим предприемач от Германия, австрийския му партньор Уве Алгоер и Ирина Пандева, изявен дизайнер от Банско, откриха придобилата популярност в цял свят нетрадиционна работна среда през 2016 г.\r\nВ сектор „Образование” отличие получиха Теодора Хаджирускова, Йордан Мицин и Вяра Донева – математическият отбор от четвъртокласници, спечели трето място в отборната надпревара на провелото се през месец юни международно състезание „Математика без граници”.\r\nВ сектор „Култура” наградена бе Фолклорна танцова формация „Пиринско настроение” с ръководител Десислава Баханова. Самодейността в град Банско е изключително застъпена. Читалище „Никола Вапцаров” може да се похвали с пълни зали и активен живот. Под шапката на културната институция своята самодейна дейност развиват повече от 20 групи по народни танци, народно пеене, инструментални школи, школи по характерни танци, младежко театрално студио и други. По повод 10 годишният им юбилей и в знак на уважение към всички, работещи в сферата на културата и изкуството, община Банско номинира  в тази категория танцова формация „Пиринско настроение” с ръководител Десислава Баханова.\r\nЗа финал, всички наградени позираха за групова снимка, която да запечата спомена от събитието.", "date": "2018.09.21", "title": "10 причини да остана в моя град Банско"}
{"url": "https://www.actualno.com/business/sasho-donchev-napusna-bylgarskata-stopanska-kamara-news_695979.html", "text": "   съобщиха на сайта на вестника.     Като причина той посочва \"ниската и дори нулева ефективност\" от дейността на камарата. След кончината на дългогодишния изпълнителен председател Божидар Данев на поста му беше избран собственикът на радио \"Дарик\" Радосвет Радев.   Изборът на нов изпълнителен председател и последните решения на управителния съвет на БСК също са допринесли за решението на Дончев, тъй като според него те ще доведат до продължаване на конформизма в поведението на БСК спрямо публичната администрация в ущърб на интересите на предприемачите в България и в полза на политически назначените бизнесмени.\r\n\"Моят път е друг и аз се надявам да си намеря добра компания по него\", заявява досегашният председател на УС на работодателската организация в писмо до БСК.  На сайта на камарата е посочено, че Дончев е освободен като председател на управителния съвет след оставка, но остава негов член. Той беше начело на управителния съвет от 2011 г. до 20 септември.   ", "date": "2018.09.21", "title": "Сашо Дончев напусна Българската стопанска камара"}
{"url": "https://www.actualno.com/business/inerkom-objavi-che-veche-njama-vei-i-pak-poiska-chez-news_695966.html", "text": "        През юли КЗК спря продажбата с мотива, че \"Инерком\" има соларни паркове и така покупката на ЕРП създава риск от монопол. Експерти коментираха, че мощностите са хилядни части от процента от цялото производство на ток у нас, но така или иначе съдебното дело по протеста на \"Инерком\" беше насрочено чак за догодина.   Затова и от компанията на са предприели друг ход. \"В групата на \"Инерком\" беше извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото й\", пишат от купувача на ЧЕЗ.\r\nКомпанията изразява надежда за „бързо решение” от страна на антимонополния орган.  Припомняме, че внимателен прочит на от 29 страници на комисията показва, че според КЗК фотоволтаичният пазар в България през миналата година е бил от 1043 мегавата. Комисията се позвовава на Доклад за дейността на КЕВР, а източникът на информация е Електроенергийният системен оператор (ЕСО). Пак според същите данни, \"Инерком България\" притежава 6 фотоволтаични централи (бел. ред. - само в Българската фотоволтаична асоциация членуват 400 централи! ) - \"Улер 2009\", \"Еко-Строй Инженеринг\", \"Евро Бетон\", \"Диана Хънт\", \"Риал Стейтс\" и \"Риал Стейтс 2\". По данни на ЕСО самата компания общата мощност на тези централи е 21,348 мегавата. ЧЕЗ пък има една фотоволтаична централа - \"Фри Енерджи Проджект Орешец\" ЕАД, която е с мощност \"под 5 мегавата\" - КЗК го казва в решението си! Според ЕСО става въпрос за 4,879 мегавата.   В решението на КЗК пише и друго – в Методиката за определяне положението на предприятията на съответния пазар Комисията е приела, че общ пазарен дял под 15% на предприятията-участници на съответния пазар (ако участниците са конкуренти) не е притеснителен и презюмира, че в тези случаи операцията няма потенциал да възпрепятства съществено конкуренцията! 26 мегавата спрямо 1043 мегавата мощност със сигурност обаче попада в рамките на под 15% дял!", "date": "2018.09.21", "title": "\"Инерком\" обяви, че вече няма ВЕИ и пак поиска ЧЕЗ"}
{"url": "https://www.actualno.com/business/oryjija-i-ekshyn-v-loven-sezon-2018-news_695895.html", "text": "   Броени дни предстоят до началото на изложение „Наслука - лов, риболов, спорт“      Оръжия. Екшън. Яки и високопроходими машини. Всичко от и за офроуда. Сигурни лодки за покоряване на реки и езера. Не, не говорим за холивудска продукция, а за едно събитие, което професионалистите ловци и любителите на природата очакват отдавна.\r\nТова е изложение , което ще се проведе в Интер Експо Център от 26 до 29 септември. Дни преди да започне, организаторите ни дадоха да надникнем какво се случва зад кулисите.   Професионализъм. Удобство. Ново измерение на способността за стрелба. Всички тези характеристики са въплътени в новата линия пушки SAUER 100, която ще бъде представена от фирма ZARIMEX. С очите си посетителите ще видят Sauer 100 ATACAMA, покрита с високоустойчив пласт CERAKOTE „Desert Sand”. Всъщност това ще бъде премиера на оръжието за България.\r\nВсичко необходимо за бойното си снаряжение ловците ще открият на щанда на ВИП Оръжейни комплекси. Освен функционални, от това, което видяхме зад кулисите, сред оръжията, които фирмата предлага, присъстват експонати, които са истинско произведение на изкуството. Една от тях е Blaser R8 Baronesse Semi Weight 8x68S. Тя е със студено кована, флутирана Semi Weight цев с диаметър 19 мм, дължина 650 мм в калибър 8x68S. Благодарение на професионалната си изработка и лек и прецизен спусък тя осигурява сигурен хват.\r\nВнезапно погледът ни приковават изчистени линии, подсказващи за авторитетното присъствие на Апенините. Това е ловният полуавтомат на италианската компания Vincenzo Bernardelli, представен от Rosbul Arm. Благодарение на двупозиционното ѝ газово бутало лесно можем да преминем от леки към тежки патрони. Богато предложение от продукти ни е приготвила и фирма Ros Arms Bg. Невероятно е вълнението и в мига, когато съзираме елегантната ловна карабина MANNLICHER LUXUS. Луксозният ѝ дървен приклад и алуминиевите декоративни плочи с ловни сцени, съчетани с 3-заряден едноредов пълнител и невероятни характеристики, я превръщат в желано оръжие за всеки ловец.       За постигане на високи успехи компания Алексис ни запознава с термалните прибори на FORTUNA, уредите за нощно виждане DEDAL-NV и DIPOL, дневните оптики на HAWKE и други. Изключителен е и асортиментът от монтажи и планки за оръжие, които фирмата предлага. Оптичните уреди са очите на ловеца. Затова е нужно те да бъдат удобни, издръжливи на тежките природни условия и най-важното – създадени от прецизно изработени и качествени елементи и материали.\r\nСвоите предложения по време на изложението представя Оптикрон България. Сред тях са биноклите Opticron Explorer WA ED. Те са рационален избор за всеки, който иска широко зрително поле.   Вниманието ни пленяват предложенията на Nikon Sport Optics. Като един от световноизвестните лидери в ловната оптика, фирмата за поредна година ще представи водещите си продукти – бинокли, оптики за ловни оръжия и аксесоари.   Думите са малко, за да опишем как се чувстваме, когато с очите си виждаме оптиката Vortex Crossfire II, представена от фирма АйЕсДи БГ. Характеризирайки се с висока устойчивост и създаване на чист образ, продуктът предлага незабравимо изживяване и успешен улов за всеки ловец. Независимо дали сме ловци, риболовци, изследователи или обожаваме приключенията и адреналина, изложението ще ни даде възможност да овладеем водната шир. С класически вид, лесна за управление и възможност за монтиране на допълнително оборудване е лодката MeggaCraft 360 S, която ще бъде представена от компанията производител Meggacraft. С добре проектираното V-дъно и лек корпус,  тя може да се задвижва с двигател с мощност между 8 - 15 к.с.   Класическа, комфортна и удобна. Да, това е MEGGACRAFT 430 – изборът, който дава възможност за персонализиране и индивидуален дизайн. Практичен избор за тези, които търсят удобството и комфорта на голяма лодка, преплетени с мобилността и лекотата на малък плавателен съд, лодката има компактна конзола и осигурява повече място и възможност за движение в лодката, без това да пречи на капитанът да я управлява.\r\nМакар и скрита от погледите, повдигаме плаща и се оказваме пред лодките PEGAZUS. Сред „топ предложенията“ е PEGAZUS 560 TOP FIHER, която разполага с подвижна колона за управление. Благодарение на това може да се управлява както от кабината, така и извън нея. За дневните екскурзии и риболов в езера и крайбрежните морски води със сигурност ще се спрем на PEGAZUS 460. Лодката е динамична, лесна за глисаж и управление дори и с мотор с мощност от 40 к.с.\r\nСъс сигурност погледите ни ще привлекат и предложенията на KayakShop, сред чиито предложения са каяците с MirageDrive система за задвижване. Официално ще бъдат представени и надуваемите руски лодки POLAR BIRD.\r\nРадваме се, че успяхме да надникнем зад кулисите и да Ви разкажем за всичко това. Остават броени дни до Началото е 26 септември, а мястото – Интер Експо Център.", "date": "2018.09.21", "title": "Оръжия и екшън в „Ловен сезон 2018“"}
{"url": "https://www.actualno.com/politics/borisov-prati-vsichki-spomenati-v-razsledvaneto-za-dji-pi-grup-v-otpusk-news_695984.html", "text": "        Припомняме, че разследването на сайтът \"Биволъ\" за от европейски фондове, предизвика арест на . В последствие директорът на ГДБОП и главният секретар , който сега е вътрешен министър, заявиха, че журналистите не са арестувани, а просто отведени в районното за снимане на показания.   В началото на седмицата сайтът публикува първата част от разследване за корупция, в което са замесени дружества, свързани със строителната компания \"Джи Пи Груп\". В разследването се появява името на - същата бизнесдама, чието име се появи и при сделката за ЧЕЗ, с връзки и към премиера Бойко Борисов. Всичко това обаче беше .\r\nДнес, 21 септември, Борисов е разпоредил на министрите всички държавни служители и експерти, които са споменати в журналистическо разследване. Най-вероятно става въпрос за на \"Биволъ\" от 19 септември, който се явява трети по темата. Там се посочват следните имена със следните уточнения: , бивш служител на АПИ, , бивш служител на Столична община и ДФЗ, като напуска фонда след скандал с обществена поръчка за 20 млн. лв. за община Сатовча, адвокат , бивш служител на АПИ и настоящ на МОСВ, адвокат , експерт-юрист в редица проекти, финансирани по ОПОС,  , за когото \"Биволъ\" казва, че няма достатъчно информация, за да го \"идентифицира като корумпиран\", , шеф на отдел Обществени поръчки в МЗХ, – бивш експерт в ДФЗ, който сега е главен одитор, – експерт в ДФЗ и – бивш служител на АОП.  Припомняме, че на 14 септември 2018 г. сигнал по повод същата публикация беше изпратена от вицепремиера до главния прокурор, МВР и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция \"Одит на средствата от ЕС\".   ", "date": "2018.09.21", "title": "Борисов прати всички споменати в разследването за \"Джи Пи Груп\" в отпуск"}
{"url": "https://www.actualno.com/europe/uvolnenija-v-ukrajna-sled-vremenno-spirane-na-vaksini-news_695891.html", "text": "  Украинското правителство отстрани от работа ръководството на държавната служба по лекарствени средства и контрол над лекарствата заради необосновано въвеждане на забрана на ваксини, съобщи .     Здравните власти заявяват, че ръководството на службата нееднократно е вземало „необосновани решения” за временна забрана за прилагане на ваксини срещу туберкулоза, хепатит Б, полиомиелит, дифтерия, тетанус и коклюш. По този начин всеки път се спирал процеса на ваксиниране по имунизационния календар, отбелязват още от министерството.   Забраните са били свързани със серии ваксини срещу дифтерия, тетанус и коклюш френско производството и българската БЦЖ.\r\nМесец по-рано държавната служба по лекарствени средства и контрол над лекарствата въведе забрана и за над 40 препарата руско производство.  Припомняме, че през март т.г. в Украйна временно бе спряна българската . Тогава бебе почина скоро след поставянето ѝ. На следващия ден здравните власти на Украйна обявиха, че , но не може да обявят какво е довело до трагичния край, позовавайки се на лекарската тайна.   ", "date": "2018.09.21", "title": "Уволнения в Украйна след временно спиране на ваксини"}
{"url": "https://www.actualno.com/business/parnoto-i-toplata-voda-v-sofija-poskypvat-s-8-ot-oktomvri-news_695906.html", "text": "   Това става ясно от публикуваните разчети на Комисията по енергийно и водно регулиране (КЕВР), след като тези дни работната група одобри исканото от \"Булгаргаз\" рекордно увеличение на цената на природния газ с близо 14% от началото на следващия месец.     Експертите на регулатора провериха сметките на газовия доставчик и са на мнение, че поскъпването е обосновано.   Заради увеличението на цената на суровината се предлага в Пловдив парното да поскъпне с 9%, в Бургас и Плевен - с близо 5%, а във Варна - с малко над 2%. \r\nОбщественото обсъждане на цената на газа е на 25 септември, а на парното и топлата вода - на следващия ден.  КЕВР ще определи цените за четвъртото тримесечие на закрито заседание на 1 октомври.   Това ще е второ повишение на цената на парното тази година. През юли тя се вдигна средно със 7.33 %. За \"Топлофикация – София\" повишението беше със 7.46 %, за Пловдив - 0.94 %, за Варна - с 4.89 %.", "date": "2018.09.21", "title": "Парното и топлата вода в София поскъпват с 8% от октомври"}
{"url": "https://www.actualno.com/curious/6-uspeli-i-bogati-hora-koito-njakoga-sa-jiveli-v-kolite-si-news_695885.html", "text": "        Оказва се, че много от любимите ни звезди някога са били толкова бедни, че им се е налагало да живеят в коли или каравани. Ето шест такива истории.    , актьор от \"Джурасик свят\" и \"Повелителите на галактиката\", е живял във ван, когато е бил на 19 г. Той си купува еднопосочен билет за Хаваи, където си намира работа, но обитава превозното средство. Спомня си за този период по-скоро като за приключение. Малко по-късно получава и първата си роля.\r\nРежисьорът живял в колата си и едвам изкарвал колкото за храна, докато пишел сценария за \"Терминатор\". Продал правата само за 1 долар, но после филмът печели 77 млн. долара приходи и Камерън най-сетне стабилизира финансовото си състояние.  Комикът (на водещата снимка) напуснал училище и живял в бус със семейството си. В един период дори разпънал палатка на моравата през къщата на сестра си. По думите му именно в тези трудни времена развил чувството си за хумор.   Кои са останалите трима - ", "date": "2018.09.21", "title": "6 успели и богати хора, които някога са живели в колите си"}
{"url": "https://www.actualno.com/europe/naznachiha-psihiatrichna-ekspertiza-na-marin-lio-pen-news_695899.html", "text": "  Френски съд разпореди извършването на психиатрична експертиза на лидера на френските националисти Марин льо Пен. Това решение беше взето във връзка с кадрите на екзекуции, извършвани от джихадисти от „Ислямска държава“, които тя помести в своя профил в Twitter.     Копие от решението на съда, взето на 12 септември, Марин льо Пен показа в своя профил в Twitter.. Според съда експертизата е необходима, за да се установи дали партийният лидер има някакво психично заболяване и , ако има, то би ли могло то да оказва въздействие на Марин льо Пен да осъзнава действията си по времето, когато е публикувала кадрите, предаде БГНЕС.   Експертизата също така трябва да определи дали психическото здраве на Льо Пен може да представлява опасност за обществото.\r\nЛьо Пен определи съдебното решение като безумно. „Този режим действително започва да плаши“, написа тя в Twitter.. „Мислех, че имам право на всичко, но не! За осъждането в Туитър на ужасите, които сътворява „Ислямска държава“, на мен ми беше назначен психиатричен преглед! Докъде ще стигнат те?!“, добави партийният лидер.  След това заяви пред репортери, че няма да ходи да ѝ правят експертиза. „Бих искала да видя как съдията ще се опита да ме застави н.да направя това.“   На кадрите, които предизвикаха разследването, е показано обезглавяването на американския журналист Джеймс Фоули, както и как танк прегазва мъж в оранжев гащеризон, и на трето място как в клетка запалват на живо йорданския летец Муат ал-Касабех. Съдиите подозират Льо Пен в разпространяване на кадри с насилие, които могат да са достъпни за непълнолетни. Според френското законодателство за подобна простъпка наказанието може да бъде до три години затвор или глоба в размер на 75 000 евро.", "date": "2018.09.21", "title": "Назначиха психиатрична експертиза на Марин льо Пен"}
{"url": "https://www.actualno.com/society/porojanov-napoitelni-sistemi-shte-tegli-kredit-za-da-si-plati-danycite-news_695914.html", "text": "        \"Напоителни системи\" има дълг към данъчните между 8 и 9 млн. лв., върху който тече висока лихва от над 10 на сто, каза министърът. Заради този дълг дружеството не може да кандидатства за финансиране и по европроекти. Затова е взето решение той да се погаси с банков заем, чиято лихва ще е значително по-ниска - около 3.5%.   Компанията дължи пари и на електроразпределителните дружества, но е сключила с тях споразумения за разсрочване и погасяване, се разбра от отговора на министъра.\r\nИмало и други странни, по думите на Порожанов, задължения към фирми за 10 млн. лв., за които е сезирана прокуратурата.     ", "date": "2018.09.21", "title": "Порожанов: \"Напоителни системи\" ще тегли кредит, за да си плати данъците"}
{"url": "https://www.actualno.com/analysis/dogovoryt-za-imeto-gyrcija-e-v-delikatna-situacija-zaradi-kazusa-makedonija-news_695862.html", "text": "   Договорът за името с Бившата югославска република Македония събира все по-голям международен интерес, така че всякакво боравене с въпроса от Атина, което е мотивирано от тънки партийни интереси или властови игри в последната минута, единствено би наранило страната. Залогът е голям, пише журналистът Том Елис в статия за гръцкия вестник , цитирана от .      Вече стана повече от ясно, че в последните няколко седмици мощните съюзници и партньори на Гърция инвестират сериозно в успеха на споразумението, тъй като геополитическото уравнение включва отношенията на Запада с Русия и ролята на Москва на Балканите. Натискът в този край е значителен - от президента на САЩ Доналд Тръмп до канцлера на Германия Ангела Меркел, и от председателя на Европейската комисия Жан-Клод Юнкер до генералния секретар на НАТО Йенс Столтенберг, да не споменаваме дори няколко влиятелни външни министри. Дори бившият американски президент Джордж Буш-младши, в една от редките си намеси, призова гражданите на БЮРМ да гласуват „За“ споразумението в референдума на 30 септември.   Въпросното споразумение е продукт на компромис и като всяко споразумение от неговия вид, и съдържа отстъпки – болезнени отстъпки. Нашите съседи със сигурност на са въодушевени от това, че ще се наричат „Северна Македония“ вместо „Македония“, дори и вкъщи. Това, което дразни повечето гърци, и с право, е признанието на „македонската“ националност и език, независимо от бележките под линия и дребния шрифт в договора от Преспа. Министър-председателят на БЮРМ ( Зоран Заев - бел. ред. ) също не помага в този аспект, с постоянните си препратки към „македонска идентичност“.\r\nНезависимо от това, трябва да разгледаме ситуацията спокойно и да вземем предвид факта, че за последните 25 години, почти всяка държава в света е признала нашия съсед като „Република Македония“.  От друга страна, министър-председателят Алексис Ципрас не беше прав в желанието си да реши проблема за името заради партийните си интереси и с надеждата да разцепи основната опозиционна партия, игнорирайки рисковете за страната. Той смяташе, че едно споразумение би увеличило дипломатическия капитал на Гърция, докато в същото време би затруднило максимално лидера на „Нова демокрация“ Кирякос Мицотакис. Рисковете са дори по-големи заради нереалните усилия на коалиционния партньор Панос Каменос да трупа капитал върху публичното несъгласие за споразумението.   Ако договорът не бъде одобрен в БЮРМ, тогава ситуацията за Гърция ще бъде много различна. Но дори и да бъде приет, пак ще имаме една много деликатна ситуация. Крехкото състояние на държавата също ограничава опциите ѝ, тъй като всеки ход ще има своите последствия.\r\nСценарият с най-малко щети би бил договорът да бъде ратифициран от настоящия парламент и в случай на победа на „Нова демокрация“ на следващите избори, приложен, независимо от изявената опозиция на консервативната партия, имайки предвид познатото уважение на партията за институционална приемственост, отбелязва още гръцкото издание.    ", "date": "2018.09.21", "title": "Договорът за името: Гърция е в деликатна ситуация заради казуса \"Македония\""}
{"url": "https://www.actualno.com/europe/unker-sravni-pregovorite-za-brexit-s-uhajvane-mejdu-taraleji-news_695915.html", "text": "  Отношенията между ЕС и Великобритания винаги са били щекотливи, а председателят на Европейската комисия Жан-Клод Юнкер каза, че преговорите по Brexit започват да приличат на ухажване между два таралежа, пише БГНЕС.     \"Не сме във война с Великобритания\", заяви Юнкер пред австрийския всекидневник \"Ди Пресе\" в интервю, публикувано ден след като планът на британския премиер Тереза Мей беше отхвърлен като неприложим и неприемлив от останалите 27 членове на блока на неформална среща на високо равнище Залцбург .   \"Трябва да внимаваме като два таралежа, които се обичат един друг. Когато се прегърнат два таралежа, те трябва да внимават да не се одраскат\", поясни председателят на ЕК.\r\nЮнкер настоя, че двете страни \"се приближават\". Въпреки това \"ирландският въпрос за границата е много труден\", каза той.  \"Също така е ясно, че не може да има напускане на ЕС и запазване на привилегиите на общността. Brexit означава Brexit\", подчерта той.   На въпрос дали британците трябва да имат още едно гласуване по сделката за излизане, след като бъде постигнато съгласие, Юнкер заяви, че Мей казала ясно в Залцбург \"че няма да има втори референдум. \"Независимо от това британският парламент трябва да гласува за сделката за излизане, както и Европейският парламент. И не всичко, което Лондон харесва, се харесва от парламента на ЕС“.\r\nЮнкер каза, че ситуацията между Великобритания и ЕС не трябва да бъде \"безкрайно драматизирана\". Великобритания \"ще остане важен партньор в търговията и сигурността за ЕС, но с британците губим малко прагматизъм. Поради това напускането ме натъжава дълбоко\", заяви председателят на ЕК.      Съгласно на председателя на Европейския съвет Доналд Туск след срещата в Залцбург, ЕС няма да отстъпи що се отнася до границата между Ирландия и Северна Ирландия т.е. да има митнически режим, след като Обединеното кралство няма да е в ЕС. Брюксел предлага Северна Ирландия да запази елементите на единния пазар и митническия съюз на ЕС, включително да приеме правилата на ЕС за хуманното отношение към животните и стандартите за качество и да приложи митата на ЕС. Тереза Мей заяви, че планът на ЕС ще издигне \"граница в Ирландско море\" и ще подкопае единството на Обединеното кралство. Мей предлага по-широк план за Великобритания като цяло да следва \"обща нормативна база\" с Брюксел, за да позволи безпроблемна търговия със стоки, която ще запази ирландската граница отворена.     Най-големият външен пазар на Северна Ирландия е Великобритания, който представлява 58% от външните продажби на страната. Тези продажби са на стойност почти четири пъти колкото е износът за Република Ирландия през 2016 година, според официални данни. ", "date": "2018.09.21", "title": "Юнкер сравни преговорите за Brexit с ухажване между таралежи"}
{"url": "https://www.actualno.com/politics/sindikatite-v-mvr-njama-da-davat-vremevi-tolerans-na-marinov-news_695916.html", "text": "        Сред тях са недостатъчното финансиране и остарялата материална база.   Министър Маринов обясни след срещата, че по част от темите ръководството на МВР и синдикатите са били на една и съща теза. От своя страна пък Валентин Попов, който е председател на синдикалната федерация на служителите в МВР, допълни, че синдикатите нямат намерение да дават гратисен период от време на новия министър, тъй като той идва от професионалното ръководство и е запознат с проблемите в системата.\r\nПървата среща е била опознавателна и за двете страни, това обясниха и синдикати, и от ръководството на МВР.  Предстоят други срещи, на които вече проблемите ще се обсъждат в конкретика.   ", "date": "2018.09.21", "title": "Синдикатите в МВР няма да дават времеви толеранс на Маринов"}
{"url": "https://www.actualno.com/society/nova-socialna-bukmark-mreja-zaraboti-v-bylgarija-news_695917.html", "text": "  В България се появи нова социална платформа, която позволява споделяне на онлайн публикации, гласуване за тях и други полезни услуги. Тя се нарича и е създадена от Уеб Сайт Дизайн ООД. Целта на проекта е да отговори на нарастващата през последните години нужда от българска платформа за споделяне, в която всеки желаещ може да публикува интересна информация и тоталната липса на качествени подобни сайтове.     Една от основните функции в Pipe.bg е споделянето на линкове към статии, новини или други материали в интернет. Това става след лесна регистрация и още по-лесен процес на избор на категория и публикуване. „Публикувайки линкове от ваши сайтове, вие бихте могли да достигнете до интересна нова аудитория, както и да повишите показателите на страницата си и да подобрите индексирането й в търсачките, в полза на вашите SEO кампании и стратегии“ - споделя Славчо Панов, основател на платформата.\r\nОще по-интересна е друга функция на Pipe.bg – възможността в сайта да съхраняваме всякакви линкове, които искаме да прочетем по-късно или просто да са ни на разположение когато ни потрябват. Тази функция е напълно безплатна и е достъпна, както през свободния, така и през платения акаунт. По този начин сайтът на практика се превръща и в първия у нас безплатен каталог за споделяне на линкове за лично ползване. Както публикациите, видими от всички читатели, така и личният каталог с хипервръзки могат да се сортират удобно с хаш тагове, което позволява след това да се достъпват много по-лесно и подредено.\r\nСред останалите функции на новата социална платформа са възможност за гласуване за публикации, както и каталог с услуги и продукти в различни сегменти. Pipe.bg има както безплатна, така и платена версия.   ", "date": "2018.09.21", "title": "Нова социална букмарк мрежа заработи в България"}
{"url": "https://www.actualno.com/society/svetovni-zdravni-specialisti-shte-konsultirat-bezplatno-na-pyrvoto-u-nas-bolnichno-izlojenie-news_695919.html", "text": "  Водещи специалисти на световно ниво ще бъдат специални гости на  болничното изложение Expo Hospitals, което ще се проведе в София в началото на октомври. Майсторите в медицината ще предложат безплатни консултации и прегледи за български пациенти, страдащи от онкологични заболявания, гръбначни проблеми, диабет и други неволи. Откриването на Expo Hospitals 2018 е в НДК на 6 октомври от 10 часа.     Сред най-интересните техники, които ще бъдат разкрити в рамките на изложението е и оперативното лечение на диабет тип 2. По този случай в София ще пристигне д-р Турул Демирел от Турция, който има частна практика и прави уникалната операция за лечение на много разпространената, особено сред възрастните хора, диагноза на захарната болест.\r\nСъщо от Турция ще се представи доц. д-р Зафер Токташ - един от най-видните неврохирурзи. Д-р Токташ е признат за водещо име в лечението на мозъчни тумори и гръбначни заболявания.\r\nГостите ще бъдат у нас по покана на Звезделина Лютфи, управител на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят.  Бъдещето на третирането на рака на простатата ще бъде без съмнение един от специалитетите на Expo Hospitals 2018, като се очаква този така важен за мъжете проблем и неговото разрешаване да са тема на срещи и консултации на 6 и 7 октомври. През последните години стана известно, че лечението на онкопроблемите с простатата никога не е било толкова напреднало и то благодарение на прецизността на т.нар. NanoKnife (нанонож), който с германската болница за рак на простатата Vitus Prostata Center Offenbach за първи път ще бъде представен в България в рамките на изложението.\r\nЗа разлика от традиционните лечения на рака на простатата, NanoKnife убива раковите клетки на простатата, вместо да премахва или облъчва целия орган. Става дума за процедура, която продължава не повече от един или два часа, а не седмици, колкото отнемат вече остарелите видове третиране! Няма странични ефекти, липсва инконтиненция, а също се изключва това, което най-много притеснява мъжете в активна възраст - импотентност.\r\nЕдна чешка клиники - Cellthera clinic - също ще участва в изложението Expo Hospitals 2018.    От Украйна за изложението ще престигнат представители на Център за човешка репродукция BioTexCom. Центърът се състои от екип от високо квалифицирани специалисти, които използват най-новите техники и методи за лечение на безплодие. Те се занимават с най-безнадеждните случаи на безплодие.\r\nВ BioTexCom сътрудничат с учени и акушери от цял свят, участници в международни програми. В Украйна сурогатното майчинство и даряването на яйцеклетка са напълно легални, провеждат се в съответствие с местното законодателство и имат висок процент на успех. Всички двойки успешно напускат болницата и се връщат  вкъщи с бебета и правни документи.\r\nВ общ сектор ще бъдат представени още доста турски здравни заведения и специалисти, сред които Batigoz - специализирана офталмологична киника, Memorial Hospital, които са една от най-големите вериги болници в югозападната ни съседка, Irmet Hospital, Medipol Mega University Hospital - една от най-големите частни университетски болници в Европа, университетска болница КОЧ и American Hospital.", "date": "2018.09.21", "title": "Световни здравни специалисти ще консултират безплатно на първото у нас болнично изложение"}
{"url": "https://www.actualno.com/america/sasht-obviniha-iran-za-vsichki-konflikti-v-blizkija-iztok-news_695856.html", "text": "  Постоянният представител на Съединените американски щати в ООН Ники Хейли хвърли върху Иран отговорността за всички конфликти в Близкия изток и обеща, че САЩ ще отговорят на Техеран за нападението срещу американското посолство в Багдад, предаде ТАСС, цитирана от БГНЕС.     \"Има една държава, която е източник на нестабилността в Близкия изток, една държава, която заслужава постоянно да бъде обсъждана в Съвета за сигурност. И това не е Израел, а Иран\", подчерта Хейли. Според нея Ислямската република контролира и използва различни групировки в Ирак за осъществяване на нападения срещу американци.   \"Засилването на иранската активност има последствия за американците. Преди две седмици подкрепяни от Иран групировки извършиха ракетно нападение срещу посолството на САЩ в Багдад и консулството в Басра\", съобщи постоянният представител на САЩ в международната организация.\r\n\"Администрацията на Тръмп няма намерение да се примирява с това. Иран можеше да предотврати тези нападения. Затова от Белия дом изпращат ясен сигнал към Иран. Ние смятаме Иран за отговорен за нападенията срещу американски обекти и персонал в Ирак и няма да се колебаем решително да защитим живота на американските граждани\", отбеляза Хейли.  ", "date": "2018.09.21", "title": "САЩ обвиниха Иран за всички конфликти в Близкия изток"}
{"url": "https://www.actualno.com/business/vypreki-poskypvaneto-na-gaza-energijnite-pomoshti-shte-ostanat-syshtite-news_695845.html", "text": "   . Според КНСБ, ако сумата за енергийно подпомагане не се вдигне, онези, които попадат в графата енергийно бедни и стоят на студено през зимата, ще се увеличат значително, отбелязва bTV.     Държавата дава 374 лв. за енергийни помощи през предстоящите пет зимни месеца. Според синдикатите са нужни поне 500 лв. През миналата година на такива помощи са разчитали 204 635 семейства. До октомври се приемат молбите за тази зима.   Най-сериозно ощетени ще са хората, които разчитат на помощта на държавата, за да се топлят на парно. Природният газ, от който най-вече зависи цената на топлото, веднъж вече поскъпна от юли с 10%, а предстои и още едно поскъпване. Искането е за още 14 на сто.\r\nСоциалният министър Бисер Петков отбеляза, че помощите не зависят от цената на газа, а от цената на юлския ток, а напомни, че газът през 2012 г. бил много по-скъп.  \"Хубаво е българските граждани да знаят каква е технологията за определяне на цената. България доставя природен газ от Руската федерация. , обясни по-рано енергийният министър. По думите ѝ формулата е свързана с цената на петролните продукти и курса на щатския долар.   \"С такава формула работят една голяма част от държавите. Тя е общоприета, има методика към договора. . Няма човек и политик, който да не се притеснява от евентуални рискове за увеличаване на цените на енергийните ресурси. Всичко това влияе върху бизнеса, върху битовите потребители. Няма как да не се притесняваме, но трябва да отчетем, че става въпрос за цени, които са определени в рамките на договор\", допълни още Теменужка Петкова.", "date": "2018.09.21", "title": "Въпреки поскъпването на газа, енергийните помощи ще останат същите"}
{"url": "https://www.actualno.com/pazardjik/deca-s-uchitelka-minavat-pred-vlak-vmesto-da-sprat-video-news_695864.html", "text": "  Група малки деца, на видима възраст между 6 и 9 годинки, направи изключително опасна маневра на жп прелез във Велинград. Това показва видеоклип, публикуван във Facebook.     Децата пресичат жп релсите, придружавани от учителка, при спусната бариера, ясно подсказваща, че идва влак. Половината дечица успяват да преминат, преди да дойде влакът, а другите спират навреме.\r\nСлучката се развива по линията на теснолинейката, която минава при Велинград. Коментарът на снимащия по адрес на учителката е \"тотално селско безхаберие\".   ", "date": "2018.09.21", "title": "Деца с учителка минават пред влак, вместо да спрат (ВИДЕО)"}
{"url": "https://www.actualno.com/education/stanete-ekspert-v-prezentiraneto-na-anglijski-ezik-video-news_695702.html", "text": "  В съвременния свят презентационните умения пред различни аудитории все повече изискват специфични познания както на вербално, така и на невербелно ниво. Неотменна част от всичко това е и английският език, утвърдено превърнал се в най-широко разпространеният за комуникация по целия свят.     Нашите приятели от осъзнават напълно всички тези динамични специфики, ето защо са подготвили страхотно предложение, ориентирано към единствената цел - да подобри вашите презентационни умения на английски език. на центъра е с практическа насоченост и е предназначен за онези, на които се налага да правят презентации на английски език. Ползите от обучението са както изграждането на умения за структурирането на ясна и ефективна презентация, така и добиването на увереност при презентирането.\r\nНаред със запознаването с основните принципи и тънкости на презентационните умения, на курсистите се дава възможност да разработят и представят собствени презентации на теми от своята професионална сфера.  Вече 24 години Британско-български информационен и езиков център организира и предлага:\r\n- високо ниво на преподаване;\r\n- отлични учебни материали;    - модерно оборудвани зали в центъра на София;\r\n- учебни програми, подходящи за нуждите и интересите на всеки. Вижте повече по темата в следващото видео, в което Милена и Румен от  се убедиха сами от ползите на практическото обучение.  ", "date": "2018.09.21", "title": "Станете експерт в презентирането на английски език (ВИДЕО)"}
{"url": "https://www.actualno.com/asia/rykovoditeljat-na-kitajskata-energetika-e-obvinen-v-korupcija-news_695860.html", "text": "  Централната комисия на Китайската комунистическа партия (ККП) по проверка на дисциплината започна разследване за корупция срещу ръководителя на Държавното енергийно управление (ДЕУ) Нур Бекри, предава ТАСС.     \"Нур Бекри е заподозрян в сериозни дисциплинарни и законови нарушения… по случая започна разследване\", пише в пределно лаконичното изявление, публикувано на официалния сайт на институцията, предаде БГНЕС.   Нур Бекри е уйгур, родом от Синдзян-уйгурския автономен регион (СУАР). Влиза в редиците на ККП през 1982 година, а през периода 1998 — 2000 година е кмет на главния уйгурски град Урумчи. От 2008 до 2014 година е начело на СУАР, а през декември 2014 година оглавява ДЕУ.\r\nСлед идването на власт през 2012 година на Си Дзинпин, в Китай се активизира борбата срещу корупцията и злоупотребите със служебно положение. Според статистиката само за 2017 година повече от 159 хил. китайски граждани са получили различни присъди или административни наказания за корупция и нарушаване на партийната дисциплина. Антикорупционната кампания засегна не само редови държавни служители, но и официални лица от висок ранг.  ", "date": "2018.09.21", "title": "Ръководителят на китайската енергетика е обвинен в корупция"}
{"url": "https://www.actualno.com/crime/63-godishna-jena-zagina-pri-nelep-incident-s-kola-news_695863.html", "text": "  От 2-ро РПУ в Благоевград съобщават за 63-годишна жена, починала, след като е била притисната от лек автомобил, предаде БГНЕС.     Инцидентът е станал около 19:00 часа в четвъртък, в двор на къща в махала между селата Долно и Горно Лешко, община Благоевград.\r\nЖената се е била подпряла на саморъчно направена маса от макара за кабел, когато е била притисната от лек автомобил тип комби, неочаквано потеглил на заден ход.   Подалите сигнала на телефон 112 са обяснили, че жената все още диша. При пристигането на екипа на Бърза помощ, около 20 минути по-късно обаче пострадалата е била вече мъртва.  Според присъстващите на инцидента трима мъже, единият от които съпруг на починалата, лекият автомобил е бил приведен в движение от 4-годишния внук на двойката.\r\nВерсията се проверява от полицията. Всички свидетели са разпитани във 2-ро РПУ Благоевград. Тялото на загиналата е транспортирано в \"МБАЛ — Благоевград\" за извършване на съдебномедицинска експертиза за установяване причината за смъртта.", "date": "2018.09.21", "title": "63-годишна жена загина при нелеп инцидент с кола"}
{"url": "https://www.actualno.com/politics/starijat-regionalen-ministyr-moje-da-stane-zam-ministyr-novijat-ministyr-go-kani-news_695866.html", "text": "  Дали досегашният регионален министър Николай Нанков ще остане в Министерството на регионалното развитие и благоустройството - отговорът на новия регионален министър Петя Аврамова е, че \"смятам, че такива хора трябва да бъдат включени в работата, където са натрупали знание и опит\". , заяви Аврамова, уточнявайки, че още няма решение по въпроса.     Попитана от БНТ , след като може да остане в МРРБ, тя отговори, че  . Смятам, че не трябва да влизаме в детайли дали този човек трябва да работи, подчерта Аврамова, която напомни и, че следствието още тече.   Политика за нови, магистрални пътища, рехабилитация на републиканската пътна мрежа и ускорено завършване на водната реформа – това са приоритетите на новия регионален министър Петя Аврамова. Тя не пропусна да каже, че ТОЛ системата също е приоритет – заради очакваните повече приходи – около 1 млрд. лева, с които да се работи за нови пътища и рехабилитация на вече съществуващите. Други източници на финансиране са пари от държавния бюджет и публично-частно партньорство.\r\nКонкретно Аврамова посочи, че АМ \"Хемус\" трябва да бъде завършена – заради балансираното развитие на регионите. Разчетът е 2024 година АМ \"Хемус\" да бъде завършена. За мен много важен е и скоростният път Видин – Ботевград, който да свърже Дунав мост 2 с АМ \"Хемус\". Важен е пътят от Русе до Велико Търново, важна е и АМ \"Струма\", изброи министърът.  По отношение на контрола върху инфраструктурните проекти, новият регионален министър си постави задача – да няма нито един обект, върху който да не е упражнен реален контрол.   Изключително много разчитам на екипа на регионалното министерство (МРРБ), това е едно от най-старите министерства, подчерта Аврамова. .", "date": "2018.09.21", "title": "Старият регионален министър може да стане зам.-министър, новият министър го кани"}
{"url": "https://www.actualno.com/politics/novijat-mvr-ministyr-za-nerazkriti-ot-meseci-znakovi-ubijstva-rabotim-news_695869.html", "text": "  Все още няма конкретни резултати т.е. разкриване на извършител и изправянето му пред съда, по две от знаковите убийства, които се случиха в България в края на миналата и началото на тази година - това на данъчния инспектор и на собственика на \"Айрян Балкан\" , за когото излезе много информация какво влияние е имал във Велико Търново, как е помагал на службите по и колко приближен е бил до ГЕРБ, особено по избори. Това стана ясно от признание на новия вътрешен министър Младен Маринов.     Попитан за показните убийства, Маринов коментира, че по отношение на убийството на са били предприети определени действия от страна на ГДБОП. Що се касае до убийството на - \"колегите работят\", каза Маринов и даде пример с разкрити показни  убийства като това с \"таксиметровия шофьор\" - без да уточни име и  подробности. \"Наистина колегите не спират да работят. От началото на  годината имаме 65 извършени убийства като 64 са разкрити\", поясни още  новият вътрешен министър.    . Това заяви в ефира на Нова телевизия Маринов на въпрос дали е готов с предложението за главен секретар на силовото ведомство.\r\nПри предложението ( за главен секретар - бел. ред. ) ще бъдат спазени всички изисквания на закона. Младен Маринов уточни още, че .  До подписването на указа, не съм чул подобни упреци. Аз бих подходил с резултатите, които сме постигнали, а те не са малки. Имаме по-малко престъпления по отношение на битовата престъпност, по отношение на пътната безопасност, имаме спад на убитите, отговори Маринов на критиките към ведомството от страна на .   По отношение на комуникацията аз съм търсил винаги диалога. Енергията, която даваме за противодействие на институциите, трябва да я отдаваме, за да свършим работа и да дадем сигурност на хората, каза Маринов.\r\nПо случая със Димитър Стоянов и румънският му колега Атила Биро Маринов посочи, че е получен сигнал и се е действало незабавно. Всичките наши действия са вследствие на подадена от тях информация. Ексглавният секретар каза, че са снети сведения от журналистите така, както се снемат сведения от всеки български гражданин, който се намира на местопрестъпление.    Относно обезпечаването на служителите в системата на МВР с , Маринов коментира, че са предприети действия и са закупени определен брой бронежилетки, като по думите му има перспектива всички служители да бъдат оборудвани.", "date": "2018.09.21", "title": "Новият МВР министър за неразкрити от месеци знакови убийства: Работим"}
{"url": "https://www.actualno.com/europe/sreshtata-na-vyrha-v-zalcburg-zavyrshi-s-konflikt-mejdu-protestirashti-i-policija-news_695865.html", "text": "  Неформалната среща на върха на държавните и правителствените лидери на страните от Европейския съюз, която се проведе в периода 19-20 септември в австрийския град Залцбург, завърши с двучасова конфронтация между протестиращи и полиция, отбелязва водещия национален ежедневник Die Presse, цитиран от агенция \"Фокус\".     След края на срещата в Залцбург бе организиран протест, в резултат на който една от най-оживените улици в града бе блокирана от демонстранти, седнали на платното. Съгласно разпространената информация, когато полицейските служители са пристигнали на място, за да освободят улицата, към групата участници в акцията са се присъединили около 200 души. Правоохранителните органи са инициирали диалог, но в крайна сметка се е стигнало до противопоставяне с демонстрантите. Срещу тях е употребен лютив спрей. Арестувани са двама души. Не се привеждат данни за пострадали.\r\nОт редакцията поясняват, че в крайна сметка демонстрантите са се разотишли спокойно и не се е стигнало до ескалация на напрежението.   Междувременно полицията в Залцбург представи предварителен доклад за работата си по време на двудневния форум на европейските лидер. Съгласно представената от властите информация, по време на срещата на ЕС не са регистрирани сериозни инциденти. Съобщава се единствено за задействането на екип от сапьори, които е трябвало да проверят изоставена на покрив раница.  В небето над Залцбург са забелязани три безпилотни летателни средства, въпреки изричната забрана за навлизане във въздушното пространство над града. Два от дроновете са били обезвредени от полицията, третият е бил изтеглен назад. Не е ясно кой ги е пуснал.", "date": "2018.09.21", "title": "Срещата на върха в Залцбург завърши с конфликт между протестиращи и полиция"}
{"url": "https://www.actualno.com/america/v-brazilija-veche-shte-globjavat-za-plastmasovi-slamki-news_695861.html", "text": "  Властите в Рио де Жанейро съобщиха, че ще започнат да глобяват собствениците на барове, ресторанти и плажни заведения, които предлагат на своите клиенти пластмасови сламки за коктейли, съобщиха от управата на бразилския мегаполис.     От кметството подчертаха, че решението има за цел активното опазване на околната среда, предаде БГНЕС.   Рио де Жанейро е първият град в Бразилия, където се въвежда пълна забрана за употребата на пластмасови сламки.\r\n\"Ние се намираме в авангарда на изключително важната битка за защита на околната среда\", подчерта Марселу Кривела, кмет на Рио де Жанейро.  ", "date": "2018.09.21", "title": "В Бразилия вече ще глобяват за пластмасови сламки"}
{"url": "https://www.actualno.com/asia/zam-ministyr-v-japonija-podade-ostavka-zaradi-korupcija-news_695858.html", "text": "  Заместник-министърът на образоването, културата, спорта, науката и технологиите Кацуо Тодани подаде оставка заради разразилия се в министерството корупционен скандал, предава ТАСС.     \"Това е крайно неприятно. Необходимо е министерството да приеме необходимите мерки за предотвратяване на подобни случаи в бъдеще. Трябва и да положим усилия за възстановяване на общественото доверие\", отбеляза на пресконференция в Токио главният секретар на японския кабинет Йошихиде Суга.   Тодани зае поста на заместник-министър в началото на 2017 година след като предшественикът му Кихей Маекава също се оттегли заради скандал с назначаване на пенсионирани чиновници на длъжности в образователни институции, намиращи се под контрола на министерството.\r\nТодани подаде оставка и така пое политическата отговорност за два случая на получаване на подкупи от чиновници в министерството.  След оставката на министъра, полицията извърши обиск в кабинета му.   ", "date": "2018.09.21", "title": "Зам.-министър в Япония подаде оставка заради корупция"}
{"url": "https://www.actualno.com/shumen/ombudsmanyt-i-predsedateljat-na-bchk-lichno-iskat-ot-cacarov-proverka-za-hitrino-news_695867.html", "text": "  Лично на главния прокурор Сотир Цацаров ще бъдат предадени всички документи от работата на Националния обществен съвет по  благотворителната кампанията на БЧК за село Хитрино с настояване за пълна  проверка на усвоените до момента суми. Това ще бъде сторено от омбудсмана Мая Манолова и от председателя на БЧК Христо Григоров - в 13:00 часа днес (21 септември).     Манолова настоява да бъде проверено как са похарчени отделените публични средства за пострадалите жители на Хитрино - държавни пари и събрани чрез дарения средства. Парите от държавата бяха дадени през Министерството на труда и социалната политика през фонд \"Социална закрила\".   Причина за реакцията на Манолова и Григоров станаха множеството жалби от жители на селото, които на място в мобилната приемна на омбудсмана на 18 септември 2018 година потърсиха съдействие - заради съмнения за злоупотреби.  ", "date": "2018.09.21", "title": "Омбудсманът и председателят на БЧК лично искат от Цацаров проверка за Хитрино"}
{"url": "https://www.actualno.com/society/prognoza-za-vremeto-21-septemvri-petyk-news_695837.html", "text": "  Днес времето ще е предимно слънчево, максималните температури ще са между 25° и 30°. Това съобщи дежурният синоптик Боряна Маркова от Националния институт по метеорология и хидрология (НИМХ), цитирана от агенция \"Фокус\".     Атмосферното налягане ще остане без съществена промяна и ще е малко по-високо от средното за месеца. Минималните температури ще са между 8° и 13°. Ще духа слаб, в Източна България до умерен вятър от изток-североизток. Максималните температури ще са между 25° и 30°. По Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала.   В планините ще бъде предимно слънчево с временни увеличения на облачността. Ще духа слаб до умерен вятър от изток-югоизток. Максимална температура на височина 1200 метра около 20°, на 2000 метра – около 14°.\r\nВ събота ще преобладава слънчево време. Температурите слабо ще се повишат и максималните ще бъдат между 26° и 31°. През нощта срещу неделя и в неделя вятърът ще се ориентира от северозапад и временно ще се усили, в Източна България по-късно през деня ще стане североизточен. Облачността ще се увеличи и на места, главно в Североизточна България, ще превали, в отделни райони ще има и гръмотевична дейност. Температурите ще се понижат, повече в Северна и Източна България. В понеделник ще има повече слънчеви часове, от югозапад температурите временно ще се повишат.  ", "date": "2018.09.21", "title": "Прогноза за времето - 21 септември (петък)"}
{"url": "https://www.actualno.com/chronicles/roden-e-georgi-benkovski-news_695669.html", "text": "  Георги Бенковски е роден в Копривщица на 21 септември 1843 г. Има две сестри – Куна и Василя. Има тежко детство, баща му Грую Хлътев, дребен и почтен търговец, умира през 1848 и това принуждава Гаврил да учи само до 3-ти клас в Основното Копривщенско училище, а след това майка му го дава да учи занаят – терзийство. По-късно, неудовлетворен от тази перспектива, става абаджийски чирак, после се отделя от майстора си и сам се залавя с търговия. Обикаля големите пазари в Цариград и на юг из Анадола. Има голям успех, печели и харчи много, но преживява внезапни обрати, които променят мисленето му и отношението му към живота и пътя, който трябва да следва един човек. Според неговите собствени думи пред Захарий Стоянов човек трябва да умее да лъже за да бъде успешен търговец. В продължение на десет години живее на различни места в Ориента – Смирна, Цариград, Анадола, Александрия, работейки всевъзможни неща. Една година е бил гавазин на персийския консул и носел такава хубава униформа, че хората го взимали за самия консул. Говорел седем езика – български, турски, гръцки, италиански, полски, румънски и персийски. Приемайки името Георги Бенковски, той активно се включва в предприетите от българската революционна емиграция действия.     В град Букурещ се запознава със Стоян Заимов и се запалва по революционното дело. През лятото на 1875 г. той е включен в групата революционери-подпалвачи на Цариград. Целта на акта е да се предизвика смут в Османската империя. Групата пристига в имперската столица, но не осъществява замисленото поради намесата на граф Н. Игнатиев. Бенковски се връща в Букурещ, където взема дейно участие в сформирането и работата на Гюргевския комитет, заседавал в периода 11 – 12 ноември – 25 декември 1875 г. и взел решение за въстание в България през пролетта на 1876 г.   Според плана на Гюргевския комитет Георги Бенковски е избран за помощник-апостол на IV Пловдивски революционен окръг с център Панагюрище и главен апостол Панайот Волов. Бенковски се откроява със своите качества и Волов доброволно отстъпва мястото си на пръв апостол.\r\nПо време на обявяването на Априлското въстание, на 20 април 1876 г. (стар стил) в Копривщица, Бенковски е в Панагюрище заедно с повечето други апостоли. Когато разбира, че в Копривщица вече се бият, той обявява въстанието и в Панагюрище, след което бързо сформира чета и тръгва да вдига и околните села. Хвърковатата чета, с която неуморно обикаля целия регион и успява да мобилизира и мотивира много въстаници, играе централна роля във военните действия на въстанието. Към четата се включват даже шестима хървати от Далмация и един немец, които работят на жп станцията в Белово. Единият от тях, Стефан Далматинеца, е последният им байрактар.  След жестокото потушаване на бунта в Панагюрския регион, Бенковски и четата се отправят към Тетевенския балкан, където на 25 май (н.ст.) след предателство от страна на дядо Въльо пада в река Костина, пронизан от куршума на баш-потеряджията Рюзгяр Хаджи Ахмед ага. Главата му е пратена в Ботевград, а след това в София. Тези събития са документирани от Захари Стоянов в „Записки по българските въстания“. Самият автор преживява по чудо организираната им засада.   ", "date": "2018.09.21", "title": "Роден е Георги Бенковски"}
{"url": "https://www.actualno.com/healthy/skoro-moje-da-ima-bezplatni-protivogripni-vaksini-za-horata-nad-65-godini-news_695868.html", "text": "  Октомври-ноември е най-подходящото време да се имунизираме, за да сме защитени от грипа през януари. Това каза националният здравен инспектор д-р Ангел Кунчев.     Кунчев препоръча ваксина за по-възрастните хора и уточни, че няма проблем да се поставя ваксина заради възрастта или хронични заболявания. Имаме желание ваксините да са безплатни за хора над 65 години, програмата е изготвена, вече зависи от Министерския съвет, но може да се случи най-рано за следващия сезон – есента на 2019 година, стана ясно от думите на Кунчев пред Нова телевизия.   Ангел Кунчев обяви, че миналата година доминирали грипните щамове B, което означавало, че тривалентна ваксина нямало да свърши работа. Затова е важно да се знае и кое е преобладаващо що се отнася до щамовете на грипа – за да изберем подходяща ваксина.\r\nДържавният здравен инспектор предупреди и, че не смята за нужно да почнем отсега да се тъпчем с витамини – например витамин C. Той изрично посочи, че прием на повече витамини трябва да е съгласуван с лекар.  В близко бъдеще Кунчев видя като сериозен проблем резистентността към бактерии – заради прекомерния прием на антибиотици. Нямаме нова група молекули, които да противопоставим на вирусите, каза той. Не пийте антибиотик без рецепта. Ако пиете, пийте точно както ви го е предписал вашият лекар и за колкото дни го е предписал. Не пийте чужд антибиотик – и такива случаи има, и не изхвърляйте антибиотик в природата, завърши Кунчев.   Пред bTV проф. Тодор Кантарджиев, директор на Националния център по заразни и паразитни болести, заяви, че ваксината срещу грип \"не предпазва 100%, но намалява усложненията. Ще има няколко хиляди пневмонии по-малко. Това е много важно, защото на Запад тези които плащат лечението на хората са много заинтересовани да са ваксинирани и да се плаща по-малко за лечение на усложненията. Разликата в нагласата за безплатните ваксини при възрастните е такава, че ако има безплатна ваксина интересът ще е много голям.\", допълни още Кантарджиев.", "date": "2018.09.21", "title": "Скоро може да има безплатни противогрипни ваксини за хората над 65 години"}
{"url": "https://www.actualno.com/celebrate/na-21-septemvri-se-otbeljazva-mejdunarodnijat-den-na-mira-news_695697.html", "text": "  Правото на мир и седемдесетата годишнина от приемането на Всеобщата декларация за правата на човека на ООН ще бъдат отбелязани с инициативи по цялото земно кълбо. В България церемонията ще се състои от 11.30 ч. пред Паметника на незнайния войн в София.     Акцент на честванията на Международния ден на мира ще бъде прекратяването на огъня и спирането на военните действия по света за 24 часа. По традиция Генералният секретар на ООН ще удари Камбаната на мира в Ню Йорк и ще призове воюващите по целия свят да приберат оръжията и да се опитат да намерят мирно решение на конфликтите.   Международният ден на мира - 21 септември, е обявен от ООН през 1981 г. с резолюция 36/67 и повторно приет през 2001 г. с резолюция 55/282. В България той се отбелязва от над 10 години. Инициативен комитет, с участието на Дружеството за ООН в България, Съюза на ветераните от войните на България, съвместно с обществени, патриотични и младежки организации, с подкрепата на ученически и студентски клубове, организира и провежда честването на Международния ден на мира в София и всички населени места в страната. В София инициативата е подкрепена и от Столична община.\r\n\"Мирното общество е това, в което има справедливост и равни права за всеки. Мирът създава устойчива среда, а устойчивата среда помага за поддържане на мира\", споделят организаторите и призовават всички, които искат да живеят в един мирен и по-справедлив свят да се включат в честванията. В програмата ще се включат представители на институциите, на гражданското общество, както и училища от столицата. По време на тържествената част ще бъдат поднесени венци и цветя, за да бъдат почетени всички, дали живота си по време на военни конфликти. Честването ще завърши с художествена програма, подготвена от ученици.  \"Време е всички нации и всички хора да се съобразяват с думите на Всеобщата декларация за правата на човека, която признава присъщото на всички членове на човешката раса достойнство и равни и неотменни права\", цитира още Генералния секретар на ООН Антониу Гутериш в поканата си инициативният комитет.   ", "date": "2018.09.21", "title": "На 21 септември се отбелязва Международният ден на мира"}
{"url": "https://www.actualno.com/asia/rusija-prizova-sasht-da-preosmisljat-politikata-si-v-blizkija-iztok-news_695854.html", "text": "  Постоянният представител на Руската федерация в ООН Василий Небензя заяви, че подходът на Съединените американски щати към проблемите в Близкия Изток подкопава колективните усилия на международната общност за намиране на решение.     Според Небензя обаче все още не е късно САЩ да преразгледат политиката си, предаде ТАСС, цитирана от БГНЕС.\r\n\"Увеличават се знаците, че съществува целенасочен стремеж за подкопаване вече изработената, включително с участието на САЩ, платформа за урегулиране\", констатира руският постоянен представител в международната организация.   \"Как иначе можем да разглеждаме последните решения на САЩ за Йерусалим, закриването на представителството на ООП в столицата на САЩ. Съвсем непонятно ни е решението за прекратяване на финансирането на агенция за подпомагане на палестинските бежанци, а също и отказът от продължаване помощта за две болнични заведения в Източен Йерусалим\", допълни Небензя.  Според него с подобни едностранни решения Вашингтон \"нанася сериозна вреда на колективната работа\" за намиране решение на палестино-израелския конфликт и урегулиране на Близкия Изток. Небензя призова САЩ да \"преразгледат подхода си\" и да се върнат на пътя за урегулиране.\r\nПредставителят на Русия в ООН изрази увереност в необходимостта от възобновяване на международното сътрудничество в рамките на близкоизточния \"квартет\". \"Трябва да съживим работата за стартиране на пряк палестино-израелски диалог\", смята Небензя и потвърди желанието на Русия да организира лична среща в Москва между лидерите на Палестина и Израел.", "date": "2018.09.21", "title": "Русия призова САЩ да преосмислят политиката си в Близкия изток"}
{"url": "https://www.actualno.com/plovdiv/v-plovdiv-pochvat-da-globjavat-po-usyrdno-zaradi-hvyrleni-fasove-news_695870.html", "text": "  Над 50 фиша за хвърляне на цигари не в кошчето за боклук, като глобите са от 10 до 50 лева. Това заяви пред Нова телевизия Иван Стоянов, директор на пловдивското общинско предприятие \"Чистота\". За вчерашния ден има издадени 6 фиша.     Над 200 фиша има и за оставени отпадъци от животни, добави Стоянов. И категорично каза: \"Хората трябва да се научат, че Пловдив е един от най-чистите градове\".   53-ма служители на \"Чистота\" в Пловдив са обучени да налагат глоби. При един от последните случаи обаче се наложило полицията да се намеси. \"Има граждани, които са много невъзпитани – започват да бягат\", оплакаха се от \"Чистота\". Ако човекът е интелигентен, изпълнява санкцията, ако не е – става трудно. Ако гражданин откаже да плати фиш, се стига до търсене на парите от данъчните и съдебен изпълнител. По-добре да си платиш в срок от 7 дни, обясни Стоянов.\r\nНо на въпрос как се справят, ако нарушителят не си каже името или не си даде личната карта, отговорът беше – трудно, но се справяме. Вика се и Общинска полиция.  ", "date": "2018.09.21", "title": "В Пловдив почват да глобяват по-усърдно заради хвърлени фасове"}
{"url": "https://www.actualno.com/politics/rosen-jeljazkov-roljata-na-ministyra-ne-e-da-e-naj-dobrijat-a-da-motivira-news_695871.html", "text": "  \"Ролята на министъра не е да е най-добрият -  експертът, а да мотивира, убеждава, контролира процесите.\" Това каза новият министър на транспорта Росен Желязков.     По думите му има въпроси, които трябва да намерят по-добро решение и не само в рамките на министерството, а в системата на държавното управление. Има въпроси, свързани с по-добра организация. Това е екипна работа, отбеляза още той в интервю за bTV.   \"Това не е най-благоприятният начин да встъпи в мандата на своя предшественик. Ивайло беше изключително успешен министър. Секторът е тежък\", допълни още Росен Желязков.\r\nМинистърът сподели, че за него темата \"Костинброд\" е минало:  \"Държавата тогава си свърши работата. Няма страшно някой да се изправи пред правосъдието, хубаво е, когато има правосъдие. Аз съм доволен, че минах и през такъв житейски урок и опит и че има правосъдие\", категоричен бе Желязков.   Не мога да кажа че съм доволен или недоволен от някой от в сектор. Тепърва  ще има кадрови решения, те ще бъдат на дневен ред и ще бъдат достатъчно добре аргументирани.\", каза още транспортния министър.\r\nОтносно БДЖ Желязков смята, че дружеството вече може да инвестира в подновяване и реконструкция на личния подвижен състав. Той припомни, че към 2009 г. задълженията на дружеството са били близо 900 млн. лв., а в момента те са изчистени.    Той сподели, че продължава да свири на китара и то всеки ден и уточни: \"Надявам се да съм най-добрият музикант сред министрите.\"   Попитан как би коментирал оставката на предшественика си Росен Желязков отговори:\r\n\"Ако някой ден се стигне до коментиране на оставка това ще бъде моята оставка.\"", "date": "2018.09.21", "title": "Росен Желязков: Ролята на министъра не е да е най-добрият, а да мотивира"}
{"url": "https://www.actualno.com/america/prezidentyt-na-meksiko-pesti-dyrjavni-pari-i-leti-s-grajdanski-poleti-news_695878.html", "text": "  Избраният за президент на Мексико Андрес Мануел Лопес Обрадор не се е отказал от намерението си да продаде президентския самолет, въпреки че прекара три часа при полет като обикновен човек при граждански полет.     Полетът на Обрадор от южния щат Оаксака до Мексико Сити се забави поради силен дъжд.   „Няма да се кача на президентския самолет“, каза той от мястото си в обикновения самолет.\r\nЛевият лидер, който спечели президентските избори през юли, ще положи клетва през декември.  Мексиканският луксозен президентски реактивен самолет „Боинг 787 Дриймлайнер“ струващ 218,7 милиона долара, бе доставен преди две години, след като бе поръчан от бившия президент Фелипе Калдерон през 2012 година.   По това време се твърдеше от някои източници, че машината била най-модерната и най-ефективна в сравнение с използваните от другите световни лидери, предаде БГНЕС.\r\nОбрадор, който е обещал да управлява аскетично правителство, беше един от стотиците пътници, които не можаха да излетят навреме от морския курорт Хуатулко на тихоокеанското крайбрежие до столицата поради пороя. Кадри от борда на самолета показват, как президентът обяснява, че би било „неудобно да се качи на луксозен самоблет в страна, в която има толкова много бедни“. По отношение на забавянето той казва, че „няма да променя решението си заради това. Стига с тези палячовщини, те приключиха, приключиха, и всеки политик, който действа арогантно, няма да издържи дълго\".    Но обикновени хора критикуват действията на Обрадор. Би Би Си цитира Артуро Миранда, който казва, че докато следващият президент демонстрира съпричастност с народа, „ще трябва да си зададем въпроса как ще пътува, когато трябва да присъства на международно събитие?\"   Заедно с продажбата на президентския самолет на страната Обрадор обеща да превърне президентския дворец в културен център и да живее в по-скромен дом, да си намали заплатата и да се справи с корупцията.", "date": "2018.09.21", "title": "Президентът на Мексико пести държавни пари и лети с граждански полети"}
{"url": "https://www.actualno.com/crime/bojat-mejdu-uchenici-v-blagoevgrad-stanal-v-obednata-pochivka-na-ohranitelja-news_695879.html", "text": "        Боят става след коментар по адрес на момиче. Приятелят ѝ идва в двора на училището, придружен от група съученици, за да търси обяснение. Удря Мартин, но негов приятел опитва да го защити и попада в болница.\r\n„Боли ме целият гръб, имам болки в гърдите, в корема и главата. Исках да защитя моя приятел”, разказа Иван. По думите му нападателите са били 6-7. „Те просто си бяха намислили и дойдоха, даже не знам за какво, направо ме почнаха и избягаха след това”, допълни момчето.\r\nСъученикът му Мартин дойде да го посети в болницата и да му благодари, че го е спасил.  „Аз се опитах да ги разтърва, но мен ме удариха в ребрата двама. Паднах на земята да се пазя, а през това време другите трима-четирима го биеха. Всички други седяха и гледаха, цялото училище”, каза Мартин.   „Много добри приятели сме. Ако стане същото с него, аз пак ще му помогна, и на неговото място да съм, няма да съжалявам, че съм му помогнал. Сега съжалявам, че той е на място, на което не трябва да е. Аз трябва да съм на неговото място, защото аз съм виновен за тази ситуация”, допълни той.\r\nРодителите обвиняват училището в липса на охрана.    „Като родител искам да кажа, че това дете съм го изпратил да се изучи като нормално дете. Оттам насетне училището трябва да има отговорност за охрана, как се учи, как се храни и така нататък. Не трябва да има хаос в училище”, категоричен е бащата на Иван – Георги Иванов.   „Това е един ужасен случай, който се случва, за съжаление, ежедневно във всички училища. Благодаря на Господ, че все пак е жив. Тези деца с какво са защитени, искам да попитам държавата, нали са ученици, там трябва да има охрана, трябва да има защита, по наше време беше така”, смята и майката на Иван – Яна Димитрова.\r\nОт училището отказаха да застанат пред камера и се оправдаха, че боят станал по време на обедната почивка на единствения охранител.\r\nПолицията работи по случая като започна разпити на всички участници и родителите им.", "date": "2018.09.21", "title": "Боят между ученици в Благоевград станал в обедната почивка на охранителя"}
{"url": "https://www.actualno.com/sofia/v-kv-orlandovci-se-nalaga-spirane-na-vodata-news_695701.html", "text": "  Софийска вода временно ще прекъсне водоснабдяването в някои части на столицата на 21 септември. Това съобщиха от пресцентъра на дружеството. На 21 септември 2018 г. (петък), във връзка с подмяна на сградно водопроводно отклонение на ул. „Мир“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:     ул. „Мир“, ул. „Железопътна“, №18, №20, №22, №24, №24А   Можете да следите развитието на всички планирани теренни дейности в реално време чрез Виртуалния информационен център на дружеството - тук.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мир “ ъгъла с ул. „Железопътна “.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.    “Софийска вода” АД предварително се извинява на своите клиенти за причинените временни неудобства!   ", "date": "2018.09.21", "title": "В  кв. \"Орландовци\" се налага спиране на водата"}
{"url": "https://www.actualno.com/actualno/absurden-stadij-v-evolucijata-glaven-sekretar-na-mvr-news_695921.html", "text": "  Колегите работят. Предприеха се определени действия от страна на ГДБОП. Така новият вътрешен министър и доскорошен главен секретар на МВР Младен Маринов отговори на въпрос какво става с разследването на две знакови убийства, които станаха факт в края на миналата и началото на тази година – това на директора на отдел \"Фискален контрол\" в НАП и това на собственика на \"Айрян Балкан\" .         Тези съвсем лаконични изявления показват колко точно работи най-важната структура на държавата – тази, която трябва да следи за реда и закона. Защото без ред и закон просто няма държава.\r\nРаботят, милите, но не им се получава – вместо това били разкрили „убийството на таксиметровия шофьор“. Първи Мариновизъм – със сигурност ще има още много. И дори това, че не спомена името на въпросната жертва показва обществената значимост на случая – на подсъзнателно ниво новият пазител номер едно на реда и закона е много наясно кое е по-важно.  Да бяха само Стаменов и Христов, добре – но не са. На прима виста - вторият избягал от Софийския затвор Радослав Колев къде е? Владимир Пелов го намериха само защото го застреля друг престъпник. Въобще – идилийка. Знаковите престъпления редовно си минават в графата „стара история“ - даже КТБ е така, а по-маловажните пълнят статистиката, че да е успешно МВР. Успешно, но само като в лош комедиен полицейски сериал – има ги такива достатъчно в нашия ефир!   ", "date": "2018.09.21", "title": "Абсурден стадий в еволюцията – главен секретар на МВР"}
{"url": "https://www.actualno.com/society/goljamoto-pytuvane-predstoi-spirat-tirovete-no-remontite-ostavat-news_695839.html", "text": "  Днес, 21 септември, последният работен ден преди трите почивни дни около Деня на Независимостта, от 16:00 ч. до 20:00 ч., се спира движението на камионите над 12 тона по автомагистралите и най-натоваренитe пътища, съобщиха от Агенция „Пътна инфраструктура” (АПИ).     В петък от 16:00 ч. до 20:00 ч. тирове няма да се движат по:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;  - път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;    - път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nТежкотоварните превозни средства ще бъдат спрени и в последния почивен ден - 24 септември (понеделник), от 14:00 ч. до 20:00 ч.   Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари. В момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9- и км (в района на с. Яна) се подменят дилатационните фуги.\r\nПоради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София.   За улеснение на движението в последния почивен ден – на 24 септември, ще има две ленти за София и една за Варна.\r\nКамионите над 12 тона се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.\r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.\r\nНа АМ „Тракия“ поради ремонтни дейности на съоръженията при 17-и и 18-и километър в посока Бургас движението се осъществява двупосочно в платното за София. На 21 септември (петък) ще има две ленти за Бургас и една за София. На 24 септември ще има една лента за Бургас и две за София.   Ремонтни дейности се извършват и на моста над р. Елшишка при 89-и км на АМ „Тракия“. Движението се осъществява двупосочно в платното за Пловдив. Преди дни това предизвика огромни задръствания по магистралата, които продължиха с часове.\r\nЗа пътуващите от София към Пловдив отбиването за алтернативния маршрут е при пътен възел „Церово“ на АМ „Тракия“ по път III-8402 Виноградец - Карабунар – Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София;\r\nВтори вариант: от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;\r\nАПИ предлага и трети: от пътен възел „Калугерово“ на АМ „Тракия“ се отбива по път III-803 Динката - Драгор, път II-37 (Пазарджик), път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2018.09.21", "title": "Голямото пътуване предстои: Спират тировете, но ремонтите остават"}
{"url": "https://www.actualno.com/books/za-pryv-pyt-na-bylgarski-ezik-poslednite-neizdavani-razkazi-na-f-skot-ficdjerald-news_695847.html", "text": "        Сборникът съдържа осемнайсет неиздавани, непознати или смятани за безвъзвратно изгубени разказа на легендарния писател. Писани в края на 30-те години на миналия век, те са били отхвърлени от редакторите заради провокативната си тема и стил или са потънали във водовъртежа на последните години от живота на Фицджералд. Дори когато се е нуждаел от пари и вниманието на критиците, писателят е предпочел да останат непубликувани, вместо да допусне редакторска намеса.   30-те години на XX век се явяват един много мрачен период в живота на Фицджералд. Влошено здравословно състояние, проблеми с алкохола, постоянните грижи около съпругата му са само част от несгодите, срещу които е изправен. Тези емоции се прокрадват и в разказите, които засягат теми като развода и депресията... В същото време откриваме и един сатиричен поглед към живота в Холивуд, работата на лекарите, перипетиите на брака. И тази хумористична нотка прави още по-силно впечатление на читателите.\r\nРазказите показват Фицджералд в различна светлина и затвърждават позицията му на една от знаковите фигури в историята на американската литература. В книгата са включени и снимки от личния архив на автора.  Луксозното издание ще бъде публикувано като част от колекцията „Клуб Класика“ на ИК „Хермес“ с твърди корици и красиво оформление – чудесна придобивка за всеки почитател на литературата и перфектно допълнение към всяка семейна библиотека!   Франсис Скот Фицджералд е американски писател, творил през 20-те години на миналия век, които самият той определя като „Ерата на джаза“. За него това са години на бурен светски живот, елементи от който включва в творбите си.\r\nСред най-известните му произведения е „Великият Гетсби“, обрисуващ света на привилегированото общество в САЩ през онези бурни времена. Освен романи, Фицджералд пише и много статии, новели и кратки разкази. През 2018 г. са публикувани осемнайсет негови разказа – неиздавани, непознати или смятани за безвъзвратно изгубени, – обединени в сборника „Бих умрял за теб и други изгубени истории“. Почти век след публикуването на „Великият Гетсби“, този нов сборник ни припомня колко въздействащо е творчеството на емблематичния американски писател.    ", "date": "2018.09.21", "title": "За пръв път на български език – последните неиздавани разкази на Ф. Скот Фицджералд!"}
{"url": "https://www.actualno.com/europe/razkriha-misterija-s-ubijstvata-na-nad-400-kotki-news_695857.html", "text": "  Лондонската полиция приключи разследването на смъртта на повече от 400 котки за последните три години, предаде ВВС.     През цялото това време основната версия беше, че става дума за сериен убиец на котки, но действителността се оказа далеч по-прозаична.   След извършени 25 аутопсии, стана ясно, че смъртните случаи не са дело на \"човешки фактор\". Според Скотланд Ярд котките са жертви на автомобилни инциденти и на физически конфликти със собствените си събратя. В последствие труповете са ставали храна на лисици, предаде БГНЕС.\r\nПолицията съобщава, че закрива разследването и занапред няма да разследва сигнали за загинали котки. От полицейското управление в Кройдън подчертаха, че всеки един от над 400-те сигнала е бил разглеждан сериозно, което е отнело значителни ресурси. От записи на охранителни камери е станало ясно, че телата на починалите котки са били в последствие разкъсани от лисици.  Полицията изрази надежда, че доброволците и любителите на животни, включили се в издирването на \"серийния котешки убиец\", вече ще могат да си отдъхнат.   Част от доброволците обаче не са съгласни с резултатите от разследването. Неправителствената организация Snarl, която първа привлече вниманието на обществото към случая с мистериозните убийства на котки и активно се включи в издирването на извършителя обявиха, че има категорични доказателства, че именно човек е извършител на тези злодеяния.\r\nНезависимо от причините, смъртта на домашните им любимци често се отразява изключително тежко на собствениците им. Един такъв собственик, Наоми, която открила край пътя обезглавеното тяло на котката си Айви, е получила пристъп на депресия и безпокойство и е трябвало да вземе триседмичен отпуск от работа. Наоми дълго време е била измъчвана от кошмари и безсъние.    ", "date": "2018.09.21", "title": "Разкриха мистерия с убийствата на над 400 котки "}
{"url": "https://www.actualno.com/smolyan/da-prodadesh-elektroured-vse-edno-e-dobra-kola-na-staro-dobra-sdelka-ili-ne-tochno-news_695047.html", "text": "  Група смолянчани се сдобиха с уреди за бита срещу суми, с които биха могли да си купят съвсем приличен лек автомобил втора ръка.     Старо правило в икономиката е, че една стока струва толкова, колкото някой е готов да даде за нея. И в този вид търговия няма нищо лошо, ако всичко е според закона.\r\nОт няколко дни сътрудници на фирма Welmax (Велмакс Лукс), занимаваща се с търговия на електроуреди и стоки от бита, звънят на определен брой смолянчани, отправяйки им настойчиви и непоискани търговски съобщения да участват в промоция на техни продукти за бита в Дома на народната армия с обещания за много награди, съобщиха включили се в начинанието. Според обясненията на сътрудниците, номерата на телефоните били избирани на случаен принцип. Прозвъняванията са две или три, в зависимост дали човекът отсреща дава категоричен отговор, че ще присъства, точно с кого и точно на коя от трите презентации.\r\nЗа презентациите бяха обявени три начални часа в събота, 15 септември – един преди обед, един по обед и един следобед. Продължителността на всяка от тях – около два часа.  Млади и приветливи момичета и момчета посрещат гостите. Настаняват ги, залепвайки на дрехата им надпис с името на участника, за да скъсят дистанцията при общуването.\r\nПърво е представена . След като показват как хубаво чисти и пере машината, сътрудничките обясняват защо не плащат за реклама в телевизиите така: \"Нашата фирма реши, вместо за реклама, да насочи парите си към вас. Някой от вас ще чисти по правилния начин, как обаче ще е най-правилно да изберем на кого да дадем тази възможност, за да няма сърдити? С томбола!? Супер. Забелязахте ли, че на визитките, които преди малко ви раздадохме, в долния край има номерче? Тук номерата са от 1 до 6. Може да има двама-трима или петима с един номер. Пожелавам успех на всеки от вас!\", казва водещата.\r\nТя подава затворени пликове на един от участниците в презентацията да изтегли печелившия номер. С уговорката който има същия номер на визитката, да излезе отпред, за да чуе каква награда получава.    Според презентиращите . Тази цена обаче е за всички останали. Само спечелилите получават огромна отстъпка от 1000 лева и за тях уредът е . Предлага се и разсрочено плащане: \"89 лева само веднъж месечно в продължение на 48 месеца, срещу което вие получавате и нашия спален комплект, който е на стойност 2500 лева, но го получавате като подарък към всичко останало. Другият вариант е 100 лева месечна вноска в продължение на 36 месеца\", обяснява водещата. .\r\nСлед тегленето на жребия се оказва, че има неколцина печеливши. Спечелилите са поканени да сключат договори за своите награди. След подписването щастливците се връщали обратно при другите, за да участват и в разпределението на следващите награди.\r\nДругият продукт, показан вече с видеопрезентация, е . Но това пак се отнася за \"всички останали\", защото се изтеглят нови печеливши, които получават продукта срещу отстъпка от 800 лева. Срещу (но без лихвите при разсрочено плащане) има и друга награда към основната – комплект кухненски ножове, масаж на седалка или матрак с възглавница. . И доста хора от Смолян, предимно възрастни, избират да сключат договори за \"наградите\" си в момента, в който са поканени да направят това.    потърси компанията за разяснения. На изричен наш въпрос - дали цената на прахосмукачката остава същата т.е. 2900 лева, отговорът е следният: \"Ако сте спечелили от томболата, цената ще е 2900 лева, но при изплащане на цената изцяло, в деня на покупката. Ако е договорено разсрочено плащане пряко с продавача, отново цената ще е без оскъпяване. Нашите условия са следните - 30% при покупка, остатъкът - по договорен погасителен план. Ако обаче купувачът реши да ползва банков (стоков) кредит, тогава олихвяването е различно в зависимост от срока и условията на всяка отделна банка. Последното не зависи от нас\".\r\nПопитахме Welmax и . \"Ако е искана информация, съдържаща лични данни, то нейното предоставяне зависи изцяло от волята и съгласието на предоставящия тези данни\", гласи официално даденият ни отговор. А уточнението по е следното: \"Режимът на обработка на лични данни в ЕС, особено след влизане в сила на GDPR-регламента, не е разрешителен. Велмакс Лукс\" ЕООД е приело вътрешни правила и е осигурило условия за надлежно и законосъобразно събиране и съхранение на личните данни, с които разполага за целите на дейността си. Съществен момент в действащата регулация е този личните данни да се получават и обработват със знанието и съгласието на техния титуляр. Последното се спазва в нашата дейност\". Става въпрос за Закона за защита на потребителите и по-точно клаузи в него за нелоялни търговски практики, визирани в член 68к. от него казва, че нелоялна е практиката на отправяне на настойчиви и непоискани търговски съобщения до потребителя по телефон, факс, електронна поща или всяко друго средство за комуникация от разстояние, освен в предвидените в закона случаи за изпълнение на договорно задължение и без да се нарушават разпоредбите на Закона за защита на личните данни и на чл. 6 от Закона за електронната търговия. от него казва, че нелоялна е практиката, когато се създава невярно впечатление, че потребителят вече е спечелил, ще спечели или като извършва дадено действие, ще спечели награда или друга равностойна облага, когато:\r\nа) не съществува такава награда или облага, или\r\nб) извършването на действие, свързано с искане за получаване на наградата или на друга равностойна облага, е обвързано със задължение на потребителя да заплати парична сума или да поеме някакъв разход.\r\nВъпросът е дали в случая двете разпоредби са нарушени?\r\nПрисъстващи на презентацията в Смолян смятат, че за измама не може да се говори предвид факта, че цените на продукта се обявяват, съобщават се и месечните вноски за разсрочено плащане.  Екип на ", "date": "2018.09.21", "title": "Да продадеш електроуред все едно е добра кола на старо - добра сделка или не точно?"}
{"url": "https://www.actualno.com/asia/kanada-prizna-ubijstvata-na-musulmanite-v-mianmar-za-genocid-news_695855.html", "text": "  Депутатите от Камарата на общините на Канада единодушно гласуваха за обявяване действията на въоръжените сили на Мианмар срещу мюсюлманите рохинджа за \"геноцид\", предаде AFP, цитирана от БГНЕС.     По този начин Канада става първата държава, която официално подкрепя изводите на специалната мисия на ООН в Мианмар, която установи, че \"срещу рохинджа са извършени престъпления срещу човечеството\", които са получили санкция от висши военни от Въоръжените сили на Мианмар.   В решението, гласувано от канадските депутати, е записано, че страната \"признава, че тези престъпления срещу рохинджа представляват геноцид\" и се призовава ООН да отнесе казуса до Международния наказателен съд (МНС), а отделни генерали да бъдат разследвани и съдени за извършване на \"геноцид\". \"Искам да подчертая колко трагични, колко ужасяващи са престъпленията срещу рохинджа\", заяви министърът на външните работи Кристия Фрийланд.", "date": "2018.09.21", "title": "Канада призна убийствата на мюсюлманите в Мианмар за \"геноцид\""}
{"url": "https://www.actualno.com/curious/dneven-horoskop-22-septemvri-news_695959.html", "text": "        Тази събота очаквайте разрешаването на стар семеен проблем. Запомнете начина си на действие, за да го използвате и друг път. Днес се осланяйте само на себе си и на интуицията си. Съвсем спокойно може да доверите някои от притесненията си, така партньорът ви ще е наясно как стоят нещата.   Използвайте празничния ден, за да си набавите преживявания, които отлагате отдавна. Сега вие трябва да сте на първо място.     Тази събота потърсете второ мнение при ремонтен проблем. Може да се справите и сами, но това ще ви отнеме много време и сили. Тази събота посветете на семейството си. Освен това не оставяйте на заден план здравословен проблем, който ви тормози прекалено много време. Тази събота предпочетете занимания, които ще ви позволят да възстановите и да преобразувате енергията си в нещо градивно и за добри цели. Не правете компромиси с принципите си.   Денят е подходящ за решителни действия. Сега ви е паднало да сте такива, каквито искате. Не пропускайте шанса си. Днес се опитайте да се отнесете критично към себе си и постъпките си и да внесете необходимите корекции. Не оставяйте нещата, каквито са били досега.    Ако сте в авантюристично настроение, то днес е вашия ден. Не му мислете много. Няма опасност да преминете границата. Забавлявайте с цялата си душа и сърце! Днес не правете компромиси с храненето. Наблегнете на плодовете и зеленчуците, а ако обичате може да хапнете и ядки. Тялото ще ви е благодарно.    Днес може да ви се наложи да поработите. Със сигурност не сте единствени на света, така че просто си свършете работата. Ще имате и време за празнуване. Денят ще бъде претоварен, но не оставяйте без любимите си занимания. Намерете време и за себе си, дори ако това е късно вечерта.", "date": "2018.09.21", "title": "Дневен хороскоп 22 септември"}
{"url": "https://www.actualno.com/burgas/kak-shte-chestvat-nezavisimostta-v-burgas-news_695978.html", "text": "  По повод 110-тата годишнина от обявяване Независимостта на Княжество България, Община Бургас организира празничен ритуал на 22 септември (събота).     От 10:30 часа на площад \"Атанас Сиреков\" ще се състои тържествено издигане на националния флаг, флаговете на Европейския съюз и Община Бургас, след което ще бъде извършен празничен молебен за благоденствието на Независима България. От 11:00 часа ще се положат венци и цветя при паметника на 24-ти Черноморски пехотен полк в памет на загиналите за защита на българската независимост, а от 11:30 часа отново на площад \"Атанас Сиреков\" бургазлии ще бъдат зарадвани с празничен фолклорен концерт на професионалистите от ансамбъл \"Странджа\".\r\nПреди 110 години в старопрестолната столица Велико Търново княз Фердинанд променя историята, прочитайки манифест, с който са отхвърлени последните васални връзки с Османската империя.\r\nНека заедно отдадем заслужена почит към предците ни, работили и отдали живота си на каузата за независима България.  ", "date": "2018.09.21", "title": "Как ще честват Независимостта в Бургас"}
{"url": "https://www.actualno.com/cite/njama-strashno-njakoj-da-se-izpravi-pred-pravosydieto-hubavo-e-kogato-ima-pravosydie-news_695872.html", "text": "  \"Няма страшно някой да се изправи пред правосъдието, хубаво е когато има правосъдие.\" Това заяви новоназначеният министър на транспорта Росен Желязков в свое интервю за bTV относно казуса \"Костинброд\".        ", "date": "2018.09.21", "title": "Няма страшно някой да се изправи пред правосъдието, хубаво е когато има правосъдие "}
{"url": "https://www.actualno.com/crime/otkriha-chasti-ot-pistolet-vyv-vrachanskija-zatvor-cacheva-naznachi-proverka-news_695922.html", "text": "  \"Намерени са части от пистолет, които тепърва експертизата предстои да установи дали всички те съставляват в цялост годно оръжие или не. В момента се извършват разследващи дейности.\" Това каза министърът на правосъдието Цецка Цачева, предаде кореспондентът на БГНЕС в Стара Загора.     \"Самият факт, че макар и на части, подобни вещи се намират на територията на затвора за мен е обезпокоително, категорично недопустимо и във всички случаи това означава неизпълнение на служебните задължения от длъжностите и служебните лица, които са допуснали подобно внасяне в затвора. Те няма как да попаднат в помещенията, в които то е открито“, уточни правосъдният министър.   До края на годината ще бъдат въведени първите електронни гривни за проследяване срещу бягство от правосъдието, съобщи още Цачева. Тя връчи сертификати на магистрати, полицейски служители и социални работници, които завършват обучение на тема „Права на децата, специализация по младежко правосъдие за професионалисти в България.\r\nВ Стара Загора Цачева каза, че първите 250 устройства ще бъдат поставени на хора, лишени от свобода, работещи на външни обекти, такива, които са в отпуск и в някои от затворите. Правосъдният министър бе категоричен, че те не са достатъчни, но ще бъдат наблюдавани как ще заработят в практиката. В Стара Загора Цецка Цачева коментира и случая с намерения боен пистолет във Врачанския затвор. Там е разпоредена пълна проверка.  ", "date": "2018.09.21", "title": "Откриха части от пистолет във Врачанския затвор, Цачева назначи проверка"}
{"url": "https://www.actualno.com/balkani/zaev-uchastva-v-otkrivaneto-na-pyrvoto-kfc-v-makedonija-video-news_695937.html", "text": "            Инвестицията е на стойност от повече от 10 милиона евро и според изготвения бизнес план предвижда се, да се открият няколко ресторанта в страната с около 400 нови работни места.\r\nКомпанията KFC, със седалище в Кентъки, САЩ е основана през 1991 г. и с повече от 23.000 ресторанти в над 120 държави е втората по големина верига от ресторани за бързо хранене в света.      Впечатление по време на събитието за откриване на първия ресторант направи присъствието на премиера .\r\nТой е изразил удовлетворението си от пристигането на световноизвестната марка и е заявил, че всяка нова инвестиция в Македония освен създаването на нови работни места, допринася и за икономическото развитие на страната и изпраща силно послание, че държавата е сигурно място за инвестиране.    ", "date": "2018.09.21", "title": "Заев участва в откриването на първото KFC в Македония (ВИДЕО)"}
{"url": "https://www.actualno.com/balkani/turski-syd-pusna-ot-zatvora-kluchov-opozicionen-deputat-news_695846.html", "text": "  Турският апелативен съд постанови прекратяване на мярката за лишаване от свобода за депутата от основната опозиционна Народнорепубликанска партия (НРП) на Турция Ениса Бербероглу за времето на парламентарните му правомощия, съобщи Reuters, цитирана от БГНЕС.     През юни 2017 г. Бебероглу бе осъден на 25 години затвор за разкриване на информация, че Анкара доставя оръжия на бойци в Сирия.   През октомври 2017 г. Апелативният съд отмени решението за 25-годишна присъда, но остави политика в ареста, а през февруари 2018 г. Бербероглу получи нова присъда от 5 години и 10 месеца.\r\nНа предсрочните парламентарни избори през юни политикът бе преизбран за членство в турския парламент до 2023 г. В случай на преизбиране, отсрочката на изпълнение на наказанието ще бъде продължена.  ", "date": "2018.09.21", "title": "Турски съд пусна от затвора ключов опозиционен депутат"}
{"url": "https://www.actualno.com/politics/simeonov-pada-nivoto-na-prestypnostta-i-shuma-v-burgas-news_695980.html", "text": "  Наблюдава се общо понижение на престъпността през туристическия сезон в област Бургас. Това заяви в Бургас вицепремиерът Валери Симеонов след среща с представители на институции и туристическия бранш, предаде „Фокус. По думите му кражбите са намалели с около 30%, като в Созопол случаите на кражба са намлели над 50%. „С 30% намаляване на автомобилните кражби в Несебър, на другите места почти няма откраднати автомобили”, заяви Симеонов. По думите му сериозно е намалял и борят на кражбите по алеите, основно за Слънчев бряг, а в Созопол и Царево такива няма изобщо. Вицепремиерът отчете, че за целия сезон няма случай на засечено престъпление, свързано със злоупотреба с данни от банкомати.     „По отношение борбата с шума има 96 акта, 426 предписания и 35 разпореждания. Мога да ви уверя, че лично аз съм подал не един сигнал и полицията реагира много по-адекватно, за разлика от предните години”, коментира вицепремиерът. Той отбеляза, че 250 заведения за били запечатани заради по отношение на събирането на приходите. 150 от тези заведения са обжалвали наложените им санкции, като Административният съд е потвърдил 60 и отменил 90. „Тази година определено трябва да сме удовлетворени от работата на Административен съд-Бургас”, коментира Валери Симеонов и добави, че процентът на потвърдени от съда санкции е много по-голям в сравнение с миналата година.", "date": "2018.09.21", "title": "Симеонов: Пада нивото на престъпността и шума в Бургас"}
{"url": "https://www.actualno.com/europe/tereza-mej-es-ne-ni-uvajava-news_695986.html", "text": "  Министър-председателят на Великобритания Тереза Мей заяви, че ЕС трябва „да се отнасят уважително в преговорите за Брекзит”, съобщи Би Би Си, цитирани от БГНЕС.     В изявление от Даунинг Стрийт тя каза, че европейските лидери са отхвърлили плана ѝ и не са предложили алтернатива в тази „късна фаза на преговори”, което е „неприемливо”.\r\nМей добави: „Аз няма да отменя резултата от референдума и няма да разбия страната си.\r\nИзявлението на британския премиер идва след хладното приемане на нейния Чекърс план на срещата на европейските лидери в Залцбург.  Мей заяви „По време на този процес аз се отнасях с ЕС с нищо друго, освен респект . Великобритания очаква същото, добрите отношения в края на този процес зависят от това”.\r\n„В този късна фаза на преговори не е приемливо просто да отхвърлиш предложението на другата страна, без да обясниш в детайли защо и да представиш контра предложение. Сега ние трябва да чуем от ЕС какви са истинските проблеми и какви са алтернативите, за да можем да ги обсъдим. Преди това ние не можем да имаме прогрес”, сподели Мей.\r\nТя каза, че двете страна имат още „дълъг път да извървят” по отношение икономическите отношения след Брекзит.    ЕС предложи два варианта на Великобритания. Едното е Обединеното кралство да остане в европейското икономическо пространство и митнически съюз или да се сключи едно споразумение за свободна търговия. Според Мей и двата варианта са неприемливи.\r\nПървото ще бъде „подигравка спрямо референдума”, заяви тя, докато второто може да означава, че Северна Ирландия ще бъде „перманентно разделена икономически от Великобритания чрез граница в Иландко море.”\r\nМей каза, че нито един британски министър-председател не трябва никога да се съгласява на това. „Ако ЕС вярват в това, то те правят фундаментална грешка.”\r\nТя добави, че няма да сключи „лоша сделка” и повтори, че е „по-добре да няма сделка, отколкото да има лоша такава”.   Според нея най-добрият вариант е Великобритания да сключи сделка, като е предложила третият вариант – нейният план Чекърс, който Доналд Туск отхвърли, тъй като подкопава единния пазар.   „Той не обясни как в детайли и не даде алтернативно предложение”, каза тя.\r\nМей казва, че нейният план ЕС и Обединеното кралство да споделят своя „книга с правила” за стоките, но не и за услугите е единственият възможен начин да се предотврати твърдата граница между Северна Ирландия и Република Ирландия.\r\nНо опозиционери на този план изтъкват, че той би представлявал компромис със суверенитета на страната.   По време на пресконференция президента на Съвета на ЕС Доналд Туск заяви, че има „някои положителни елементи” в плана на Мей.\r\nНо той заяви, че европейските лидери са съгласни, че плана има нужда от преработка. „Сегашната рамка за икономическо сътрудничество няма да работи, защото ще подкопае единния пазар.”\r\nМалко по-късно Туск качи снимки в \"Инстаграм\" на него и Тереза Мей. На снимките се вижда как те гледат торти и пише „Парче торта може би ? Без череши моля.”\r\nПо този начин ЕС показва, че Обединеното кралство не може да си избира само елементи от законодателството.", "date": "2018.09.21", "title": "Тереза Мей: ЕС не ни уважава"}
{"url": "https://www.actualno.com/analysis/104-mln-deca-po-sveta-ne-hodjat-na-uchilishte-zaradi-vojni-i-socialni-krizi-news_695859.html", "text": "  Общо 303 милиона деца по света не ходят на училище по различни причини. При една трета от тях, а това са 104 милиона непълнолетни на възраст между 5 и 17 години, препятствията по пътя към образованието са природни бедствия и военни сблъсъци в страните им. Това сочи публикуван в доклад на УНИЦЕФ, цитиран от испанския вестник . Докладът е озаглавен „Откраднато бъдеще: млади и необразовани”.     Едва под 4% от призивите за спешно събиране на помощи при бедствия и извънредни ситуации са предназначени за цели, свързани с образованието, отбелязва още докладът.   Едно от всеки три деца във възрастта между 5 и 17 години, живеещи в конфликтни страни, не ходи на училище. Във възрастовата група 15-17 години един от всеки петима младежи никога не е учил, а двама от всеки петима не са завършили основно образование.\r\nВ Ивицата Газа  класните стаи обикновено са претъпкани с по 37 ученици. Миналата година 29 000 деца е трябвало да прекъснат училищните си занимания заради инциденти, свързани с конфликта с Израел.  9-годишната Мадена учи в училище, разположено в палатка в покрайнините на Джалалабад, в Източен Афганистан. Изгубила е две години от обучението си, защото семейството е трябвало да бяга от боеве и насилие. 75% от онези 3,7 милиона афганистанчета, които не ходят на училище, са момичета.    Започналият през 2015 г. конфликт в Йемен увеличи с почти половин милион децата там, които не са обхванати от училищната система, и сега те са около два милиона. Две трети от училищната инфраструктура е увредена от боевете, а 27% от училищата са затворени, отбелязва още .    Южен Судан е страната с най-много деца, които не ходят на училище – това са около 70% от населението в училищна възраст, което е над два милиона. Конфликтът пречи на стотици хиляди деца да посещават занятията. Едно от всеки три училища е увредено, затворено, заето или окупирано от други структури.   Дори и без да вилнеят войни или стихии, достъпът на децата до образование е в пряка зависимост от социалните възможности на родителите. При най-бедните семейства вероятността техните синове и дъщери да останат необразовани е четири пъти по-голяма, отколкото при по-богатите, отбелязва още докладът на УНИЦЕФ.", "date": "2018.09.21", "title": "104 млн. деца по света не ходят на училище заради войни и социални кризи"}
{"url": "https://www.actualno.com/politics/borisov-kandidaturata-za-glaven-sekretar-na-mvr-shte-obsydja-pyrvo-s-prezidenta-news_695940.html", "text": "   Това обяви самият той пред журналисти в Габрово, където инспектира мост и ремонт на православен храм.     \"Това е нещо, което първо ще обсъдя в президента. Преди каквото и име да се спомене, ще го потърся, ще мотивирам кандидатура, ще сложа няколко имена и тогава ще пристъпим към необходимите по закон съгласувателни действия. Системата има нужда от спокойствие, първо с него ще го обсъдя, за да сме сигурни, че когато пуснем документи за съгласуване, няма да се получи стрес в системата\", каза Борисов в отговор на репликата, че новият вътрешен министър все още няма информация за новия главен секретар на МВР.   \"Никога не съм отварял война с президента. Освобождаването на бившия главен секретар беше по негова воля и никой не може да го спре\", коментира Борисов суматохата около подписването от президента на указ за освобождаването на Младен Маринов като главен секретар на МВР.\r\nВчера Маринов на вътрешните работи, след като миналата седмица промените в кабинета бяха отложени заради липсата на указ на държавния глава. Тогава Радев призова правителството да спазва законите и да задейства съгласувателна процедура между двете институции, която се предвижда в устройствения правилник на Министерския съвет. Премиерът Бойко Борисов пък обяви, че и е важно желанието на Маринов да бъде освободен от поста.  ", "date": "2018.09.21", "title": "Борисов: Кандидатурата за главен секретар на МВР ще обсъдя първо с президента"}
