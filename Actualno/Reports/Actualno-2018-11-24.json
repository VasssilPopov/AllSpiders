{"url": "https://www.actualno.com/bgfootball/cska-s-lesna-pobeda-v-ruse-news_708012.html", "text": "   записа 4-а поредна победа, като за пореден път спечели по превърналия  се в патент за Нестор ел Маестро начин - пестелива игра и ефективност  пред гола. \"Червените\" спечелиха с 2:0 гостуването си на Дунав в Русе и  се изравни на върха в класирането с Лудогорец.     Гостите от столицата почти проспаха първото полувреме, но въпреки  това вкараха гол малко преди почивката. Автор беше Мауридес, който се  разписа с глава след центриране от пряк свободен удар на Тиаго - 0:1.   Само минута след окриването на второто полувреме ЦСКА реши мача след отлично солово изпълнение на Джеси - 0:2 за армейците.\r\nПобедата на 0 продължава силния ход на \"червената\" защита, която е  допуснала едва 5 попадения от началото на сезона. Отборът е и с 3-ото  най-добро нападение - 31 гола в 16 мача. Толкова попадения има и Левски,  но \"сините\" са с мач по-малко.  ", "date": "2018.11.24", "title": "ЦСКА с лесна победа в Русе"}
{"url": "https://www.actualno.com/balkani/vulin-dokato-vuchich-e-prezident-syrbija-njama-da-priznae-kosovo-news_708035.html", "text": "  \"Единственият начин Сърбия да признае независимостта на Косово е смяната на Александър Вучич като президент и на негово място да дойде някой послушен и слаб президент\".     Това каза сръбският министър на отбраната Александър Вулин. \"Вучич води Сърбия напред. Идеята за независимо Косово ще търпи поражения. Подобно нещо обаче великите сили не прощават\", каза още Вулин, цитиран от БГНЕС.   Припомняме, че Косово обяви независимост през февруари 2008 година. До днес над 100 държави, включително и България, са признали независимостта на бившата сръбска провинция.", "date": "2018.11.24", "title": "Вулин: Докато Вучич е президент, Сърбия няма да признае Косово"}
{"url": "https://www.actualno.com/society/okolo-400-lv-sredno-poharchi-bylgarinyt-na-chernija-petyk-news_708003.html", "text": "  Около 400 лева средно за е похарчил българинът по време на „Черния петък“. Това е сумата, отделил почти всеки човек, за пазаруване в магазини за техника и дрехи. Това каза в сутрешния блок на \"Нова телевизия\" Димитър Маргаритов - председател на Комисията за защита на потребителите. Той сравни българския потребител със средностатистическия италианец, като посочи, че харчовете за шопинг на черен петък са почти равностойни.     Председателят на комисията съобщи за 15 случая на установени конкретни нарушения, като подчерта, че част от проверките все още не са приключили. „Тяхната цел е да установят дали старите цени на стоките са прилагани, така както изисква законът. Срещат се и типичните за минали периоди нарушения в, слава Богу, не голям обем. Тоест, не навсякъде намаленията са реални, не навсякъде се обявяват коректно за кои стоки се отнасят“, посочи Маргаритов. И обясни, че е възможно да бъде анонсирано голямо намаление, но когато се влезе в магазина да се окаже, че едва за няколко стоки важи този процент.   По данни на един от най-големите сайтове за онлайн пазаруване у нас само през първата половина на деня, обявен като „Черен петък“, клиентите са похарчили около 25 милиона лева. А сумата е с близо 20% повече, в сравнение с миналата година. Броят на поръчаните онлайн продукти е около 185 000. Сред най-търсените от потребителите стоки са малките домашни електроуреди, детските играчки, телевизорите и мобилните телефони, както и козметичните продукти.\r\nЗасегната бе и темата за това, колко време прекарват европейците в пазаруване. Изследване, проведено в няколко държави, поставя германците на първо място в класацията. Оказва се, че те прекарват 35 минути дневно в обиколки по магазините. След тях се нареждат жителите на Холандия и Великобритания. Те също отделят повече от 30 минути на ден. Сред последните редове се класират румънците, които пазаруват едва 17 минути дневно. В изследването не са посочени данни за България. Иначе, търговците у нас обещават намаленията да продължат и през следващата седмица.  ", "date": "2018.11.24", "title": "Около 400 лв. средно похарчи българинът на „Черния петък“"}
{"url": "https://www.actualno.com/business/kreditite-dostignaha-nad-57-mlrd-leva-posochvat-ot-bnb-news_708030.html", "text": "  С над 8% са се увеличили депозитите, отчита Българската народна банка. Към октомври те вече са повече от 77 млрд. лева, съобщава cross.bg. Около 50 млрд. лева са депозити на домакинства. 9,4 млрд. лева са в оборот към октомври, засече централната банка, които са с близо 10% повече от същия месец на миналата година.     Сумите по кредитите също нарастват, като към края на октомври те вече са над 57 млрд. лева, което е с около 8% повече от преди година. Обратно изкупените кредити възлизат на малко над 22 000 000 лева. От тях, потребителските кредити възлизат на повче от 9 млрд. лева и се увеличават с близо 16%, спрямо октомври 2017 г.   ", "date": "2018.11.24", "title": "Кредитите достигнаха над 57 млрд. лева, посочват от БНБ"}
{"url": "https://www.actualno.com/shumen/protest-blokira-centyra-na-shumen-news_708038.html", "text": "  Протестиращи срещу ниския стандарт на живот блокираха с автомобили центъра на Шумен, предаде БНР. Колоната от около 15 автомобила блокира част от трафика в града. Шествието започна от зала \"Арена Шумен\" и премина през централната част.     На кръстовището на Кооперативния пазар, протестиращите блокираха движението за 15 минути. Блокадата разгневи част от останалите шофьори. До конфликти не се стигна. В неделя протестите в Шумен продължават. Вероятно ще бъде затворена АМ \"Хемус\". Решението трябва да бъде взето в 11.00 часа на паркинга на \"Арена Шумен\", обявиха протестиращите.   ", "date": "2018.11.24", "title": "Протест блокира центъра на Шумен"}
{"url": "https://www.actualno.com/society/hakerski-ataki-sreshtu-sajtovete-na-parlamenta-i-pravosydnoto-ministerstvo-news_708046.html", "text": "  Хакери блокираха сайтовете на Министерството на правосъдието и на парламента. На редакционната ни поща днес получихме няколко последователни мейла от група, представяща се като \"Анархистите\". В съобщенията те посочиха предварително, че ще блокират сайта на БСП, на парламента и този на правосъдното министерство.     Хакерите не съобщават мотиви за атаката.   Сайтът на БСП бе блокиран, но за кратко. Този на парламента е достъпен.\r\nОт правосъдното министерство съобщиха, че сайтът им е временно недостъпен заради технически проблем. Работи се по отстраняването му.  \"Днес атаките ще приключат в 17:22ч. Ние смятаме, че им е достатъчно за днес! #an4rchy #анархистите\", пишат в поредното си писмо хакерите.\r\nПрипомняме, че същата група обяви, че стои зад атаката от 17 ноември, когато беше свален. Това стана чрез атака \"отказ от услуга\" (DDoS), която по същество представлява претоварване на сървъра, на който е каче съответният сайт.   ", "date": "2018.11.24", "title": "Хакерски атаки срещу сайтовете на парламента и правосъдното министерство"}
{"url": "https://www.actualno.com/curious/dneven-horoskop-25-noemvri-news_708022.html", "text": "        Днес е възможно да се събудите с чувството, че сте велики и никой не може да ви победи, но това не е така. Стъпете здраво на земята и не си мислите, че сте бог. Действайте разумно и не бъдете лакоми за слава. Днес зависи единствено от вас самите как точно ще използвате уменията, които имате. В неделя не е добре да се работи, затова наблегнете на комуникацията. Ще ви бъде даден шанс да подобрите отношенията си с някого. Ще е добре да направите компромис.   Тази неделя внимавайте да не „стъпите на криво“. Не си позволявайте да демонстрирате превъзходство. Никога не се знае как съдбата може да обърне ситуацията и кой човек ще ни е нужен в бъдеще.     Днес не се ровете в чуждите проблеми и не давайте неискани съвети. Скоро може да ви държат отговорни за тези ви действия. Освен това вие самите имате доста въпроси за решаване, съсредоточете се върху тях. Победете мързела. Днес денят ще покаже до каква степен сте стигнали до зрелостта и доколко можете да реализирате потенциала си, а той изобщо не е малък. Покажете, че вече сте пораснали и може да ви се има доверие. Вие също ще трябва да се доверите. Днес ще почувствате прилив на физически и духовни сили, което ще ви даде лична свобода и решимост да постигнете това, за което отдавна мислите и мечтаете. Бъдете активни в реализирането на желанието си, все пак то е ваше и не може да оставите цялата инициатива на отсрещната страна.   Тази неделя не надценявайте възможностите си и заложете на скромността. Тя наистина краси човека и ще ви даде предимство в ситуацията,  в която се намирате. Не си мислете, че може да загубите позиции. Напротив. Нужно ви е само повече търпение. Ако преди време поведението ви е било коректно към определени хора, то днес ще получите предимство заради толерантността ви. Бъдете умерено благодарни и не се изтъквайте.  Останалите много добре виждат и оценяват предимствата ви. Вечерта обърнете повече внимание на децата. Днес за вас ще е най-добре, рано сутринта да отидете на разходка без значение къде. важното е да сте навън - на чист въздух. По този начин проблемите ви ще ви се сторят не толкова сложни и ще съберете кураж да ги преборите. Дори няма да имате търпение да разчистите пътя пред вас.    Днес  денят ще е благоприятен за вас. Няма значение, каква работа вършите – физическа или умствена, всичко ще бъде във ваша полза. Хубаво е следобед да посветите на почивка. Подгответе се за първия работен ден от  обяд, за да може да се разтоварите ефективно. Ако имате противоречия и неразбирателства с роднини или други хора, то днес ще имате възможността да изгладите конфликтите. Не се хващайте за миналото и не трупайте обиди. Продължете напред с повече добри пожелания и толерантност. Тази неделя ще е един странен ден. Запишете съня си, скоро в него може да откриете дълго търсен отговор. Не предприемайте рискове, не влизайте в конфликти, избягвайте тълпите.  ", "date": "2018.11.24", "title": "Дневен хороскоп 25 ноември "}
{"url": "https://www.actualno.com/society/215-ot-265-bylgarski-obshtini-sa-kandidatstvali-za-bezplaten-internet-news_708016.html", "text": "  4 000 общини са се регистрирали само през първите 10 секунди, след отварянето на портала на WiFi4ЕU, което е повече от средствата, отпуснати за тура, пише trafficnews.bg. Точно 215 от всичките 265 български общински администрации са кандидатствали за безплатен интернет от инициативата на Европейската комисия.     Припомняме, че пари ще се отпускат безвъзмездно за изграждане на бърза безжична връзка на обществени места. Регистрация са успели да направят над 81% от всички общини в България, което подрежда страната ни сред държавите с най-висок интерес към идеята, инициатор на която е българският еврокомисар Мария Габриел.   Според правилата на конкурса Еврокомисията ще плати по 15 000 евро на община, за да бъде инсталиран безплатен безжичен интернет на обществени места, като площади, паркове, гари, болници, читалища, библиотеки, административни сгради. Задължението на администрациите ще е те да го поддържат в продължение на три години. Инициативата се реализира с цел безжичната връзка да позволи на младежите да си търсят по-лесно работа и това ще допринесе за изкореняване на наследената от финансовата и икономическата криза висока младежка безработица.\r\nПравилата за участие предвиждат разпределянето на чековете да става по реда на записване, като от държава могат да участват не повече от 224 общини, за да има за всички. Оказва се, че парите за първия етап ще стигнат само за около 2 800, от общо кандидатствалите над 13 000 общински администрации. Победителите ще бъдат обявени през следващия месец. От Брюксел обещаха да организират още два кръга за набиране, като пари по програмата са предвидени за общо около 6 000 общини в цяла Европа, а общият й бюджет до 2020 г. е в размер на 120 000 000 евро. Общините, спечелили на първия кръг, нямат право да участват повторно, докато останалите, които не са избрани за ваучер сега, ще могат да опитат късмета си още два пъти.  ", "date": "2018.11.24", "title": "215 от 265 български общини са кандидатствали за безплатен интернет "}
{"url": "https://www.actualno.com/society/petyr-nizamov-vinagi-sym-iskal-i-sym-obedinjaval-naroda-news_708042.html", "text": "  Известният като един от най-активните винаги щом има протест Петър Низамов поиска право на отговор във връзка с , свързана с коментар във facebook на един от водачите на протестите в Сливен – Валентина Василева-Филаделфевс.     В поста си Валентина Василева предупреждава, че един \"патриот\" от Бургас \"се е самопоканил\" в Сливен и е пуснал уведомление за протест от свое име.\r\nПубликуваме отговора на Петър Низамов, изпратен до нас, без никаква редакция, включително на правописни, граматически и пунктуационни грешки. \"Най-много мразя да правя такива изявления. Още повече да се разберат погрешно. Винаги съм искал и съм обединявал Народа, а не обратното.    Предполагам знаете за събитието тази неделя от 11 часа в Сливен на \"Дамарски мост\", което се провежда вече трета седмица в неделя, след което се затваря магистралата съвместно с Ямбол и пак съвместно с тях , затваряме пътя от Лесово към магистралата за ТИР-ове.  Едно лице, което се е само-провъзгласило за \"водач\" на протеста и което използва изрази от рода на \"ще тръгнат след ...\" Никой след никой не тръгва. Всички вървим заедно към победата. Протестите нямат водачи. Никой не прави протестите, а протестите ги прави Народа, за децата си, мотивиран от действителността в България. Още миналата седмица започнаха интриги от рода на постове. \"Хей, да знаете, аз съм организаторката, не е Перата\".  След като и се изсмяха, започнаха публикации от рода на \"Перата е провокатор, трябва да се махне\" - отново глас в пустиня. Че хората много добре знаят, че аз никога не съм казвал, че съм организатор, ако те са ме разпознали, аз за това вина нямам, пък и не парадирам, нито имам такива амбиции.      ОБАЧЕ СЕ ОКАЗА, ЧЕ ИСТОРИЯТА СИ ИМАЛА И ОПАШКА.  Госпожата или госпожицата, не знам и не ме интересува. та тя била ПРЕДСЕДАТЕЛ НА ПАРТИЯ - ПАТЕРИЦА НА БСП. Партия - дъщерна на другите крадци, които чакат и се облизват след оставката на Боко да крадат пак както доста мандати след 89-та година. Ние обаче няма да заменяме старото с друго старо, доказано, че не работи.  Протестът в Сливен и Ямбол не е политически, за това лица като въпросната няма да бъдат допускани, защото същата е политическо лице и председател на политическа партия.  Умните хора се учат от чуждите грешки, глупавите от своите, а най-глупавите не се учат дори от собствените си грешки.  НИЕ ОТ НАЙ-ГЛУПАВИТЕ ЛИ СМЕ?    Пак ли ще има ПОДМЯНА,а не ПРОМЯНА?  За кой ли път вече?  За това с Dimitar Bashalov и организаторите на авто-шествието в Сливен решихме да не допускаме политически лица на протеста. Не за друго, ами защото ние сме Народа и протестираме срещу тях, ако не са го разбрали. Не им помагаме в упражнението \"Стани, аз да седна.\"  Те били си направили отделно шествие, което щяло да тръгва от някъде си другаде и щяло да ходи някъде си в гората. Да спирали на някакъв горски път, че ако случайно някоя каруца мине от там, да я спрат да не харчи бенЦин.     Това разбира се в рамките на шегата.  За това ВСИЧКИ, КОИТО ИСКАТ ДА ИМ РЕЗУЛТАТ ОТ ТЕЗИ ГРАЖДАНСКИ ДЕЙСТВИЯ - знае мястото. Същото като и предните две седмици.  Освен това НЕ ВЯРВАЙТЕ НА ЛЪЖИ, ЧЕ СЕ ПРЕДСТАВЯМ ЗА ОРГАНИЗАТОР. Аз съм гост във вашите градове. Бях поканен от вас и ще ви помогна да постигнем това, което искаме.  Вярвам, че сте достатъчно интелигентни да не се поддавате на провокации и интриги от политически лица, които искат да ви използват за предизборните си кампании, които явно предвидливо са започнати от сега, тъй като стола на Боко се клати с 10 по скалата на Рихтер.  А кой разделя хората – ТО СЕ ВИЖДА.     Никой от нас , т.е. от вас, защото останалите са ваши съграждани не е посочил друго място на събиране от това, за което времето и мястото на срещата са предварително известни.  Никога не съм се самопоканвал, а бях поканен и то доста настоятелно от организаторите на авто-шествието. Не знам онази жена, председателката на партия да е била сред организаторите на шествието. Кой е подал уведомлението не го прави организатор.  Предният път чух изказвания от рода, на това, че тези , които били подавали уведомлението до общината били носели наказателна отговорност.  Който го е страх, да не ходи в гората, нали така?  За да ги улесня, тази седмица аз подадох заявлението, което не ме прави организатор на вашия град, където съм гост и имам претенции, че съм един от вас, а не водач, шеф, лидер и т.н.     Моите амбиции са следните. Да има резултат от тази протести. За целта деконсолидираме полицейските сили на много места, за да ограничим тяхната концентрация. Парализираме максимално много товаро-обменни пътища, за да усетят, че сме там. Иначе да пеем песнички по площадите - те ни се смеят. Техните медии ( всичките) ни представят като някаква групичка аусайдери, които не знаят какво искат. За това от събирания- смисъл няма.  Не питайте старило, питайте патило.  Има смисъл да се спира стопанския обмен в страната, което ще повлияе на икономиката, нагласите на работниците и работодателите.  Това става точно по този път - измислен от Махатма Ганди, успял да изгони Британската империя от короната ѝ - Индия. Мирната борба. От ден на ден трябва да проповядваме на нашите братя, да не се подчиняват на един незаконен режим. Без оръжие и без сила. Борба с мирни средства.  Това обезоръжава нашият подтисник, който не може легално да използва репресивните си сили - наемниците на режима - т.нар. полиция.\" ", "date": "2018.11.24", "title": "Петър Низамов: Винаги съм искал и съм обединявал народа"}
{"url": "https://www.actualno.com/tennis/marija-sharapova-namekna-che-obmislja-otkazvane-news_708041.html", "text": "  Руската тенисистка Мария Шарапова намекна, че приближава моментът, в който ще се откаже от любимата игра. Тя завърши сезона на 29-та позиция в световната ранглиста и изпитва трудности да се върне в женския елит след наказанието, което получи от Международната антидопингова агенция преди две години, предаде БГНЕС.     \"Постоянно изпъкват нови и нови таланти в тениса, които постепенно изместват по-опитните. Това е част от играта. Когато се откажеш, винаги има някой, който заема твоето място в жребия и в ранглистата. Това е реалността и трябва да я приемем\", отбеляза 31-годишната рускиня.   ", "date": "2018.11.24", "title": "Мария Шарапова намекна, че обмисля отказване"}
{"url": "https://www.actualno.com/smolyan/roditelite-na-iluzionista-nencho-ilchev-praznuvaha-zlatna-svatba-v-momchilovci-news_708036.html", "text": "  Родителите на илюзиониста и актьор Ненчо Илчев – Янка и Васил Илчеви - отпразнуваха златна сватба в Момчиловци. С общо четири диамантени, две златни сватби и три новородени бебета родопското село отбеляза Деня на християнското семейство и празника „Въведение Богородично“.        Янка и Васил отпразнуваха 50 години семеен живот и под звуците на сватбения марш. Дълголетните семейства отново се врекоха във вечна вярност и любов, размениха си и брачни халки пред всички гости на тържеството в кметството. \r\nЦеремонията в ритуалната зала на кметството започна с почит към бебета, родени през тази година - Стилияна Кабасанова, Мария Тодорова и Илия Ташев, които бяха отрупани с подаръци.\r\nКметът на селото Сийка Суркова съобщи, че всяко от новородените получава финансова помощ в размер на 200 лева. Средствата са от благотворителния фонд, основан от Надя и Свилен Савови, в памет на техните родители.    След това, пред близки и съселяни златните юбиляри на Момчиловци тази година препотвърдиха обетите си един към друг.\r\nКметът на селото поднови брачните халки на семействата Петър и Руска Величкови, Янка и Васил Илчеви, Руса и Никола Анилови и Елена и Ангел Кедикови. „Отбелязваме празника на християнското семейство в голямото момчиловско семейство, събирайки новородените и семействата с многогодишен брак. Семейството е опорния съд, около който се градят добродетелите и възпитанието, нека сеем добродетели и жънем мъдрост\", каза Суркова.     Родителите на Ненчо казват, че любовта и търпението са най-важни за доброто съжителство между съпрузите.\r\nВасил довел Янка, която е от Трявна, преди половин век в родопското село. Двамата се запознали в столицата, където учели за зъботехници. Имали една романтична раздяла, защото Васил завършил и трябвало да се прибере в Момчиловци, а на Янка й оставало още година, докато завърши. Тогава всеки ден си писали любовни писма. Така и двамата получавали ежедневно послания от другия.\r\nСподелят, че са спокойни за синовете си Христо и Ненчо, защото и те си избрали половинки със сходни професии. Пожелават си още много години щастие и късмет да дочакат и правнуци. Засега имат само внуци.\r\nМъдрата заръка с намигване от Васил към младите е: „Жената като говори, мъжът трябва да мълчи!“\r\nГости на тържеството бяха секретарят на Община Смолян Момчил Николов и местният свещеник отец Николай Рангелов. ", "date": "2018.11.24", "title": "Родителите на илюзиониста Ненчо Илчев празнуваха златна сватба в Момчиловци"}
{"url": "https://www.actualno.com/society/prez-2030-g-njama-da-ima-insulin-za-vsichki-nujdaeshti-se-news_708018.html", "text": "  Повече от 40 000 000 души по света ще останат без достъп до инсулин до 2030 г. Причина за това е епидемия от диабет, която се очаква да доведе до рекордно търсене на медикамента, пише 24chasa.bg. Специалисти смятат, че количеството инсулин, което е необходими за ефективното лечение на заболелите от диабет тип 2, ще се увеличи с над 20% през следващите 12 години.     Според твърдението, броят на нуждаещите се от лекарството ще надхвърли 79 000 000 пълнолетни. И в случай, че нивото на достъп до медикамента се запази, каквото е в момента, то едва половината от хората ще могат да си набавят нужните количества. За да се избегне това, е необходимо значително подобрение на достъпността. В доклад на учени се посочва, че особено важно е достъпът до инсулин да се подобри в някои региони на Африка, Азия и Океания, където диабетиците ще бъдат най-силно засегнати от недостига.   Проучването е изготвено на база - данните на Международната диабетна федерация и 14 отделни изследвания, които дават представа за броя на страдащите от диабет тип 2, сред 221 страни по света. Данните от доклада сочат, че броят на диабетиците по света ще се увеличи от над 400 000 000 души през 2018 г. до повече от 500 000 000 през 2030 г. От тях общо 79 000 000 души ще се нуждаят от инсулин, като само 38 000 000 ще успеят да си го набавят.", "date": "2018.11.24", "title": "През 2030 г. няма да има инсулин за всички нуждаещи се"}
{"url": "https://www.actualno.com/cinema/pochina-britanskijat-rejisior-nikylys-roug-news_708053.html", "text": "  На 90-годишна възраст почина британският режисьор Никълъс Роуг, съобщава BBC. По време на кариерата, продължила близо шест десетилетия, той е известен с изключително оригиналните си и често противоречиви филми.     През 1973 година неговият психологически трилър „Не поглеждай сега“ предизвика истинска сензация с откровено сексуалните си сцени.   Роуг е режисьор и на криминалната драма с рок легендата Мик Джагър „Изпълнение“, както и на научно-фантастичната лента с Дейвид Бауи „Човекът, който падна на Земята“.", "date": "2018.11.24", "title": "Почина британският режисьор Никълъс Роуг"}
{"url": "https://www.actualno.com/politics/cvetanov-v-budjet-2019-sa-predvideni-s-5-mlrd-lv-poveche-razhodi-news_708054.html", "text": "  БСП нямат истинска визия за България и алтернативни решения за бъдещето на страната. Политическите ни опоненти използват всякакви средства, включително и популизъм, за да осъществят мечтата си – предсрочни избори. Предсрочните избори обаче означават нестабилност и спад на инвестициите. Това заяви председателят на ПГ на ГЕРБ и зам.-председател на партията Цветан Цветанов по време на третия национален форум на Предприемачи ГЕРБ „Предприемачество. Развитие. Перспективи“.     Събитието се провежда в гр. Поморие, а негови организатори ПГЕРБ, Сдружение „Граждани за европейско развитие на България“ и Фондация „Ханс Зайдел“, съобщиха от ГЕРБ.   „Много често, когато БСП представят „Визия за България, представящите са повече от гражданите. Ето това е оценката на хората за БСП“, категоричен бе Цветанов. По думите му няма как Корнелия Нинова да твърди, че годишно се крадат по 10 млрд. лв. от обществени поръчки при положение, че средствата, които за една година се разпределят в страната по всички програми, са 4.5 млрд. лв. Той обясни, че БСП не подкрепят решенията на управляващите, защото имат указания да дискредитират всички добри наши политики.\r\n„В Бюджет 2019 са предвидени с 5 млрд. лв. повече разходи в сравнение с 2018 г. и това няма по никакъв начин да се отрази на дефицита. Какъв е отговорът на БСП – предлагат алтернативен бюджет, но не казват откъде ще дойдат нужните средства за него. Не казват и дали това ще повиши дефицита“, отбеляза председателят на ПГ на ГЕРБ.  Според Цветанов по време на дебата за пакта на ООН за миграцията, от опозицията удобно са пропуснали факта, че той няма правна стойност. „Оказа се, че те в България призовават да не се присъединяваме към пакта, а евродепутатите им са го подкрепили в ЕП“, отчете той. Зам.-председателят на ГЕРБ обясни, че вчера Народното събрание е ратифицирало актуализираното общо споразумение на ЕС с Турция, свързано с бежанците. „Като външна граница на ЕС ние сме особено уязвими в случай на сериозен миграционен натиск. Затова изпълнението на това споразумение за нас е особено важно. Най-яростните опоненти на ратификацията бяха именно БСП, които и от тази тема се опитата да създадат хаос“, посочи председателят на ПГ на ГЕРБ.\r\nЦветан Цветанов уточни, че през 2014 г. минималната работна заплата е била 310 лв., докато сега е 510 лв., а в края на мандата ще достигне и 650 лв. Според него това се дължи на добрата работа на приходните агенции и на добрите икономически показатели на страната. „Ниският ни външен дълг и високият ни икономически растеж могат да бъдат пример за много страни в ЕС“, подчерта той.   Зам.-председателят на ГЕРБ отбеляза, че е имало много спекулации по темите с данъка и гражданската отговорност на автомобилите. „Ако ветото на президента Радев върху Закона за корпоративното подоходно облагане бе прието, съществуваше възможността данъците на гражданите за битови отпадъци догодина да скочат поне 3-4 пъти. Какво щяхме да кажем тогава на хората?“, попита Цветан Цветанов.    Цветан Цветанов призова предприемачите от ГЕРБ да бъдат сплотени и да се борят с фалшивите новини, като в същото време бъдат посланици на добрите политики на правителството.", "date": "2018.11.24", "title": "Цветанов: В \"Бюджет 2019\" са предвидени с 5 млрд. лв. повече разходи"}
{"url": "https://www.actualno.com/asia/moshtna-eksplozija-v-proizvodstven-ceh-v-kitaj-ima-zaginali-news_708056.html", "text": "  Мощна експлозия разтърси производствен цех в Североизточен Китай, съобщава АФП. При взрива загинаха двама и бяха ранени други 57 души. Някои от пострадалите са в критично състояние, предаде БГНЕС.     Инцидентът станал в цех за производство на машинно оборудване в провинция Джилин. Експлозията е предизвикала огромен пожар, с който се бориха десетки огнеборци. Нанесени са щети на 370 къщи, разположени в непосредствена близост до фабриката. 15 от постройките са изцяло срутени. Издирват се хора, затрупани под отломките. Причините за инцидента се изясняват.   ", "date": "2018.11.24", "title": "Мощна експлозия в производствен цех в Китай, има загинали"}
{"url": "https://www.actualno.com/europe/es-uspja-da-dogovori-sporazumenie-za-gibraltar-news_708061.html", "text": "  Европейските лидери успяха да разрешат в последната минута спора за статута на Гибралтар като по този начин откриха пътя към подписването на сделката за Brexit, съобщава АФП. Испанският премиер Педро Санчес оттегли заплахата си да бойкотира срещата на върха на Европейския съвет в Брюксел в неделя, само часове преди британският премиер Тереза Мей да пристигне в белгийската столица за предварителните разговори с председателя на ЕК Жан-Клод Юнкер и с председателя на ЕС Доналд Туск, предаде БГНЕС.     Преди нейната визита дипломатите проведоха интензивни финални разговори, след като Мадрид настоя да запази ветото си върху споразумението за Брекзит, ако то се опита да уреди въпроса с Гибралтар без отделно споразумение с Испания. Гибралтар е британска територия от 300 години, но Испания оспорва суверенитета на Великобритания върху него. Лондон заяви, че ще продължи двустранните преговори с Мадрид, след като напусне ЕС на 29 март 2019 година, което накара испанския премиер да оттегли възраженията си.   Председателя на ЕС Доналд Туск обяви, че споразумението за Брекзит защитава правата на британските граждани, предвидена е гъвкава граница със Северна Ирландия, и в същото време Великобритания се задължава да плаща вноските си към бюджета на ЕС по време на преходния период.\r\nОсвен основното споразумение за Brexit, което се състои от 585 страници, ще бъде подписана и кратка политическа декларация, която също ще бъде одобрена в неделя. Тя ще действа като „пътна карта“ за преговори след датата на оттегляне на Лондон от ЕС – 29 март 2019 година, и ще „изгради възможно най-добрите взаимоотношения с Великобритания след Brexit – като приятели и партньори“.  ", "date": "2018.11.24", "title": "ЕС успя да договори споразумение за Гибралтар"}
{"url": "https://www.actualno.com/plovdiv/dobra-novina-za-bylgarskoto-selo-to-se-promenja-ne-izchezva-news_708008.html", "text": "  Противно на твърдението, че българското село изчезва, то не изчезва, променя се. Това е генералният извод на учени и студенти от Философско- историческия факултет на Пловдивския университет, които доказват с анализи, снимки, филм, че се развива един процес с няколко сценария, общото между които е новият облик на българските села.     \"Обичайно се говори,че българското село загива, но това твърдение е силно преувеличено- казва Миглена Владкова, един от координаторите на проекта \"Трансформиращото /се/ село\", представен в петък пред медиите. Тя обобщава изводите, направени след проучване на терени с няколко акцента- от гледна точка на етнологията, на социологията, на времевите връзки. Един от големите райони, в които са т.нар. \" изчезващите\" села, е Ивайловградският. Наистина броят на жителите в повечето села там се брои на пръстите на едната ръка, но се наблюдава друг феномен, който придобива все по-голяма популярност. Там се събират хора от течението new age- за да \"помълчат заедно\", за да творят, за да доказват свои виждания. Те идват от цял свят, събрани по интернет по различни признаци, наемат сгради в селата, плащат наеми, оставят следа в тях.   В комплекса в Ястребино например има такива редовни срещи, а редица имена на села, иначе забравени от Бога, се превръщат в парола за артисти, художници, архитекти. Това е единият сценарий. Другият, по който селата се трансформират, е завръщането в тях на хора в пенсионна възраст, обикновено скоро след като са приключили с трудовия си опит. Покрай тях се завъртат \" сезонните\" внуци, така че двете поколения присъстват в селата. Липсва най- активното- средното, което работи по градовете или в чужбина. То се появява инцидентно, но също оказва влияние, защото нерядко редица придобивки в селата- градинки, паметници, ремонти на църкви, става възможно именно благодарение на тяхната инициатива, понякога съвсем еднолична.\r\nВ тези села, в които завръщащите се се установяват за постоянно, тече процес на консолидация на общността, което е един динамичен процес. Подобен процес се наблюдава и в Източните Родопи, където в обезлюдени села се продават евтино имоти и там купуват къщи представители на ромския етнос. Там също общността трябва да се пренастрои така, че да приеме чужденците. Понякога те са наистина чужденци- много англичани, германци, японци дори избраха да живеят в български села и процесът и там е много интересен.  На представянето на проекта \"Трансформиращото /се/ село\" присъства и евродепутатът Андрей Новаков, който полага големи усилия да помогне на обезлюдяващите български села. По негова инициатива е разработена платформата , която има за цел да представи възможностите за почивка, бизнес, постоянно заселване в редица български села, като предлага текста и на английски език. Платформата отговаря на практика на всички важни въпроси- къде е селото, каква е близостта му до главен път, има ли училище, детска градина, здравно заведение, какви имоти се предлагат за продажба, дали се предлагат земеделски земи.  Вече по възможностите на инициативни хора от самите общини е да разработят профил на селото си и да го включат в платформата.", "date": "2018.11.24", "title": "Добра новина за българското село, то се променя, не изчезва"}
{"url": "https://www.actualno.com/society/protestirashti-spadyt-v-cenite-na-gorivata-ne-e-dostatychen-news_708062.html", "text": "  Ние протестираме за народа и срещу политическия произвол. Поискахме единствено подкрепата на народа, а къде е той сега? Този въпрос отправи към съгражданите си студентката Кристина Илиева, която е съорганизатор на състоялия се днес протест на пл. „Александър I“ срещу повишаването на цените на горивата, по-високата цена на Гражданската отговорност и повишаването на данъците за старите автомобили под претекст, че те замърсяват, предаде репортер на БГНЕС.     „Най-големият протест, който направихме беше на 11 ноември. Сега наблюдаваме спад на цените на горивата и има резон, че сме излезли на протест, но не виждаме понижаване на цените в магазините. Дизелът е с 5 ст. надолу, а бензинът си върна цените отпреди месец. Този спад естествено не е достатъчен, защото цените на петрола достигнаха нивата си от месец март и въпреки всичко цените на горивата са високи. На какво основание?“, каза съорганизаторът на протеста.   Според Илиева първоначалният замисъл на недоволството е показал, че съществува един огромен социален проблем, а именно, че днешните сметки са непосилни за обикновения човек. Тя заяви още, че политически партии са се опитали да яхнат протеста, но засега успяват да го спасят от лапите им.\r\n„Ние сме трима млади души, които не сме политически обвързани. Ние се борим за нас и народа, който днес не е тук, а е на пазара“, каза с огорчение младото момиче.  Тя обясни още, че планираното автошествие се е реализирало само от магазин „Метро“ в „Люлин“ до „Александър Невски“, защото в „Младост“ не е отишла нито една кола. Колоната от близо 30 автомобила беше съпроводена от ескорт на полицията.\r\n„В момента тези закони за данъците са срещу бедните хора, които не могат да си позволят чисто нови автомобили, а тези които карат са 20 годишни, защото това е по бюджета на един средностатистически българин. На нова година няма да има толкова много автомобили и отново няма да има въздух за дишане“, категорична е Кристина Илиева.   92 годишният пенсионер Стоян Стоянов каза, че е дошъл на протеста заради мизерията и това, че България загива и според него няма спасение за държавата ни.    „Макар и късно народът започна да се осъзнава и да си търси правата. И не само правата, а живота, защото тук е въпрос на оцеляване на българския народ“, заяви възрастният мъж, който добави, че живее с 320 лв. пенсия, която едва му стига да си плати сметките и да си купи лекарства.\r\n„С какво ще подмамим децата ни от чужбина да се върнат. Синът ми дойде и ми заяви, че никога няма да се върне в България. Човешкото не се цени. Земята на Левски и Ботев не заслужава такава участ“, заяви Теменужка Йовева, която призова да не се разкриват нови гробища, а политиците да създадат условия народът да живее добре.", "date": "2018.11.24", "title": "Протестиращи: Спадът в цените на горивата не е достатъчен"}
{"url": "https://www.actualno.com/politics/prezidentyt-na-iran-prizova-za-obedinenie-na-musulmanite-sreshtu-sasht-news_708023.html", "text": "  Иранският президент Хасан Рохани призова мюсюлманите от целия свят да се обединят срещу САЩ, съобщава БНТ. В реч по време на международна конференция за ислямското единство в Техеран, предавана на живо по държавната телевизия той заяви, че не трябва тържествено да се посрещат \"престъпници\", като намекна за Саудитска Арабия и други страни от Залива, поддържащи тесни връзки с Вашингтон.     Рохани посочи, че \"да се подчиняваш на Запада, начело на който е Америка, е измяна\" към исляма и \"бъдещите поколения в региона\". Президентът на Иран обясни, че страната му е готова да защитава интересите на саудитския народ срещу тероризма и няма да искат за това „450 милиарда долара\", имайки предвид саудитските договори със САЩ. Освен всичко, в речта си Хасан Рохани нарече Израел \"фалшив режим, създаден от западните сили“, чиято цел е да прокара интересите си в Близкия изток.   ", "date": "2018.11.24", "title": "Президентът на Иран призова за обединение на мюсюлманите срещу САЩ"}
{"url": "https://www.actualno.com/cars/ford-pokazva-vredata-ot-nedospivaneto-zad-volana-news_707988.html", "text": "Компанията Ford разработи специален демонстрационен „сънен костюм”, чиято цел е да покаже, доколко умората и недоспиването отслабват вниманието и забавят реакциите на шофьора. Костюмът включва специални очила, имитиращи крайна степен на изтощение – така наречения „микросън”. В това състояние водачът може да се движи заспал в продължение на 10 и повече секунди, без да затвори очи. Още повече той дови не разбира, че се е унесъл, като съответно се стига до сериозен инцидент на пътя. Очилата са включени към приложение на смартфона, която може да бъде настроено така, че да симулира временно „изключване” на мозъка, като в продължение на 1,5 секунди водачът не вижда нищо пред себе си. Съответно това състояние може да продължи и над 10 секунди. Костюмът включва още специално кепе, жилетка, а също така бандажи за глезените и китките. Общото тегло на устройството превишава 18 кг., като се цели пълно отвличане на вниманието на водача и максимално натоварване, което да доведе до преумора. Според експертите, ако човек не спи в продължение на повече от 18 часа, това води до влошаване на способности на шофиране. По същия начин водачът се чувства и след употреба на алкохол. Съответно това води да повече пътно-транспортни произшествията. Изследването показва, че именно на тези причини се дължи високата смъртност на пътя в много държави, при това сред младите хора до 25-годишна възраст.", "date": "2018.11.24", "title": "Ford показва вредата от недоспиването зад волана"}
{"url": "https://www.actualno.com/starazagora/zlatnata-jabylka-gostuva-v-stara-zagora-news_707977.html", "text": "  Турнето на пилотния епизод от първия български анимационен сериал “Златната ябълка”, базиран на българските легенди и фолклор, „Златната ябълка“ днес е в Стара Загора. В Регионална библиотека “Захарий Княжески” ще има две прожекциите - от 16:00 и от 17:30 часа.     “Златната ябълка” е продукция на Студио Змей. Пилотният епизод е 21-минутна анимация за деца и възрастни, която разказва историята на смелата Вихра, най-добрата й приятелка Тина-Пакостина и смелите братя Бран и Влад.\r\nРаботата по сериала започва преди пет години, когато създателят му Димитър Петров напуска Cartoon Network и се завръща в България. Продуцент на филма е Елена Рапонджиева.", "date": "2018.11.24", "title": "“Златната ябълка” гостува в Стара Загора"}
{"url": "https://www.actualno.com/asia/hvanaha-strelcite-napadnali-kitajskoto-konsulstvo-v-karachi-news_707992.html", "text": "  Пакистанските сили за сигурност задържаха двамата стрелци, които нападнаха китайското консулство в пакистанския пристанищен град Карачи в петък, съобщава в. „Трибюн“, цитиран от БГНЕС.     Единият от стрелците е бил арестуван в Карачи, а другият – в Шахдадпур.   Припомняме, че най-малко двама полицаи бяха убити, след като неидентифицирани стрелци нападнаха китайското консулство в Карачи вчера. Въоръжените мъже са се опитали да влязат в консулството, но са били блокирани от охранители на контролно-пропускателен пункт, съобщи старшият полицейски служител Джаваид Алам Одо.\r\nПри престрелката се е стигнало до \"убийството на двама от нашите полицаи и критично нараняване на друг\", каза той. Той добави, че нападателите избягали.  Карачи, най-големият град в Пакистан и финансов център, в продължение на години е сцена на политически, сектантски и етнически сблъсъци.\r\nРепресиите в града от страна на силите за сигурност през последните години доведоха до спад на насилието, но все още има отделни атаки.   Китай, един от най-близките приятели на Пакистан, е излял милиарди в южноазиатската страна през последните години като част от мащабен инфраструктурен проект, който се стреми да свърже западната му провинция Синцзян с Арабско море.    Отговорност за атаката срещу консулството пое сепаратистка екстремистка група от пакистанската провинция Балуджистан... „Ние извършихме тази атака и акцията ни продължава“, каза говорителят на Армията за освобождение на Балуджистан Геанд Балудж по телефона за АФП.", "date": "2018.11.24", "title": "Хванаха стрелците, нападнали китайското консулство в Карачи"}
{"url": "https://www.actualno.com/society/novinite-naj-vajnoto-za-denja-24-noemvri-news_708049.html", "text": "  Редакционният екип на ви представя най-важните новини за изминалия ден, 24 ноември.      \"Това може да стане, ако предприемем адекватни действия към промените, които се извършват около нас, проектите, които се реализират, и да направим така, че тези големи енергийни проекти да не заобиколят България. До голяма степен това зависи от нас\", заяви Петкова пред \"Нова телевизия\".    Повече от 40 000 000 души по света ще останат без достъп до инсулин до 2030 г. Причина за това е епидемия от диабет, която се очаква да доведе до рекордно търсене на медикамента, пише 24chasa.bg. Специалисти смятат, че количеството инсулин, което е необходими за ефективното лечение на заболелите от диабет тип 2, ще се увеличи с над 20% през следващите 12 години.     Не искам да съм министър-председател, а омбудсман. Това каза омбудсманът Мая Манолова в предаването \"Шоуто на Слави\" по bTV в отговор на зрителски въпрос дали иска ли да е министър-председател.       Протестиращи срещу ниския стандарт на живот блокираха с автомобили центъра на Шумен. Колоната от около 15 автомобила блокира част от трафика в града. Шествието започна от зала \"Арена Шумен\" и премина през централната част.   Граждани извървяха разстоянието от НДК до Съдебната палата в София в знак на протест. Той е организиран от гражданската инициатива \"Правосъдие за всеки\", които използват скандалния процес, който прокуратурата води срещу отстранения кмет на район \"Младост\" Десислава Иванчева и заместничката й Биляна Петрова.  Председателят на Европейския парламент Антонио Таяни изпрати отговор на писмото на лидера на БСП Корнелия Нинова по повод изказването на евродепутата Ангел Джамбазки, че \"всички от БСП са за разстрел\".  \"Обединените патриоти\" надминахме „Реформаторския блок“ по безсмислени скандали, каза пред БНТ заместник-председателят на ВМРО Ангел Джамбазки. По думите му, демонстрациите в коалицията се дължат на \"чепатите\" характери, натрупали много лични отношения от много години, които не се укротяват.   Това каза в сутрешния блок на \"Нова телевизия\" Димитър Маргаритов - председател на Комисията за защита на потребителите. Той сравни българския потребител със средностатистическия италианец, като посочи, че харчовете за шопинг на черен петък са почти равностойни. Превозното средство се движело с висока скорост, когато шофьорът загубил контрол и автобусът се преобърнал в дълбок канал. Според местни медии автобуса е имало около 35 пътници, въпреки че официално няма данни за това колко души е имало на борда. На мястото на трагедията тече спасителна операция с участието на водолази. Полицията в Париж използва сълзотворен газ и водни оръдия, за да разпръсне протестиращи срещу високите цени на горивата, съобщава BBC. Сблъсъците избухнаха на „Шанз Елизе“ във френската столица. Демонстрантите се опитаха да пробият кордона от полицаи, който блокираше достъпът им до емблематичния булевард.   Пет години две научни институции – една под шапката на МОН, и друга -  в състава на БАН, с държавни пари се съдят за държавни пари. Погледнато отстрани е все едно двама сина да водят дългогодишна съдебна битка за пари, които техният баща им е дал и не могат или не искат да разрешат проблема в семейството при жив родител. И понеже не могат тихо и кротко да се разберат, двамата плащат още пари за адвокати и такси по съдебни дела. Най-малко двама бяха убити и 24 пострадали при взрив в автомобилен завод в Китай, пише \"Спутник\". Взривът се е случил в 11:40 часа местно време в окръг Донгфенг, североизточна провинция Дзилин в Китай и е предизвикал голям пожар в завода. Пакистанските сили за сигурност задържаха двамата стрелци, които нападнаха китайското консулство в пакистанския пристанищен град Карачи в петък, съобщава в. \"Трибюн\", цитиран от БГНЕС.   Снощи в Крушевац, по време на среща на опозиционния Съюз за Сърбия, е бил брутално пребит Борко Стефанович, президент на партията \"Левица на Сърбия\", и един от основателите на Съюза за Сърбия. Пострадали при побоя са и активистите от тази партия Бобан Йованович и Марко Мандич, се съобщава в изявление на Съюза за Сърбия. ", "date": "2018.11.24", "title": "Новините: Най-важното за деня, 24 ноември"}
{"url": "https://www.actualno.com/politics/tajani-otgovori-na-ninova-sled-kato-tja-se-oplaka-ot-djambazki-news_707994.html", "text": "  Председателят на Европейския парламент Антонио Таяни изпрати отговор на писмото на лидера на БСП Корнелия Нинова по повод изказването на евродепутата Ангел Джамбазки, че “всички от БСП са за разстрел”. Тогава тя се обърна към ръководителя на ЕП, като заяви, че това не е изолиран случай и че има тенденция за засилване на езика на агресията, провокирана от националисти и крайнодесни политически лидери, съобщиха от БСП.     В отговор на призива й- да се разграничи от това неприемливо изказване, в писмото си Таяни заявява: “Поведението на членовете на ЕП трябва да се характеризира с взаимно уважение, основано на ценностите и принципите, определени в договорите и Хартата на основните права, зачитайки достойнството на парламента”. Председателят на ЕП допълва, че членовете на европарламента имат пълно право да критикуват, но нямат право да използват обиден език, уронвайки достойнството и репутацията на институцията.   ", "date": "2018.11.24", "title": "Таяни отговори на Нинова, след като тя се оплака от Джамбазки"}
{"url": "https://www.actualno.com/balkani/v-makedonija-se-borjat-da-vyrnat-iztochno-cyrkovnoto-peene-v-bogoslujenijata-news_707995.html", "text": "  Борим се да върнем източно църковното пеене в богослуженията в Македония. Това каза диригентът на църковния хор „Света Петка“ от Прилеп Гоце Секуловски, който взе участие в кръгла маса в Богословския факултет по случай 130 години от създаването на Софийския университет „Св. Климент Охридски“ и навършването на 180 години от рождението на старозагорския митрополит Методи Кусев, предаде репортер на БГНЕС.     В кръглата маса взеха участие и потомци на митрополита, който разрешава въпроса за седалището на Българската екзархия и укрепва националната самостоятелност на българското училищно просветно дело.   „Преди 19 г. създадохме хор за източно църковно пеене в Прилеп, който го кръстиха на името на старозагорския митрополит Методи Кусев (бел. ред. – Тодор Кусев, който след като става монах приема името Методи). Искахме да го кръстим на него защото все още в Македония се пее на сръбски, а ние искаме да се върнем към източно църковно пеене, което се е пеело в Македония, Гърция, България. То е общоправославно пеене на всички православни народи“, каза диригентът.\r\nСекуловски подчерта, че целта на този хор все още не е изпълнена, но борбата продължава и ще я водят докато могат и добави, че новият хор, който дирижира е създаден преди 3 години и е направен за новата църква „Света Петка”, която е нов храм в Прилеп.  „Тя е в неовизантийски стил и там създадохме този хор, който поддържа византийската и църковно славянската традиции“, подчерта още той.\r\nДиригентът подчерта, че малко се знае за Кусев в Македония, но той е ярка личност за тях, изиграла важна роля през Възраждането.   „Занаятчиите и богатите в Прилеп успяват да повлияят и върху архитектурата в Прилеп, изграждайки Саат кулата, новите конаци на манастира във Варош и „Успение на Пресвета Богородица“, известен като Трѐскавец. Те са имали достатъчно средства, за да не им пречат турските власти в изграждането на християнските обекти. Интересен факт е, че Саат кулата е по-висока от турската джамия, а по онова време това не беше позволено“, добави още Секуловски.    Той обясни, че Саат кулата е часовникова кула, която и днес работи, но вече е електронна.", "date": "2018.11.24", "title": "В Македония се борят да върнат източно църковното пеене в богослуженията"}
{"url": "https://www.actualno.com/society/celi-tri-incidenta-s-vlakove-v-ugozapada-za-4-godini-po-chudo-bez-jertvi-news_707996.html", "text": "  Три са най-тежките инциденти с влакове в Югозапада, всички те са станали през последните четири години, по чудо при тях няма жертви, две от тях се дължат на непредвидими фактори, само едната е в резултат на човешка грешка, предаде кореспондентът на БГНЕС за региона.     Последната катастrофа стана в понеделник към 19 ч. на изхода на Кресненското дефиле, когато локомотивът на пътническия влак Петрич-Благоевград дерайлира, след като се блъсна в паднали на релсите скали. При тази катастрофа имаше най-много ранени-осем, точно три дни отне отстраняването на аварията.   Ранените пътници бяха изведени от вагоните до линейките, намиращи се на ГП Е-79 от познаващи района пътници и спасителите-пожарникари. Това стана по пътеката след правия тунел в дефилето.\r\nВ интерeс на истината това бе най-благоприятната развръзка, тъй като ако огромният скален къс с маса над 50 тона се бе откъснал и паднал от 20 метра не минути по-рано, а когато преминава влакът, би го изхвърлил направо в река Струма, течаща на 20 метра по-ниско от жп-линията.  Втората тежка катастрофа стана също с пътнически влак, който се удари в паднал на релсите ТИР, това стана към 17 ч. на 11 декември 2014 г. Полски товарен автомобил, превозващ мандарини се движи по Е-79 от Благоевград към Дупница. На 500 метра преди с. Мурсалево от десния скат се свлича камъни и пръст, за да избегне сблъсъка, водачът завива рязко наляво и от 5 метра височина пада върху жп-линията Кулата-София. Товарният автомобил къса контактната мрежа, която е само на метър под нивото на пътя, там няма мантинела.\r\nМинута-две след падането на ТИР-а върху релсите, в него се блъска мотриса „Дезире”, с пътници. От удара се разлива горивото на товарния автомобил, което се възпламенява от скъсаните проводници или искра при сблъсъка. Изгаря предната част на мотрисата и целия товарен автомобил. Двамата водачи на полския ТИР успяват да излязат почти невредими, а машинистът на влака извежда пътниците. Според публикации в медиите, той е същият, управлявал и локомотива при катастрофата от 19 ноември. Ремонтът на трасето трая 2-3 дни.   Впоследствие скатът бе укрепен с високоякостни мрежи, а между Е-79 и жп-линията бе поставена двойна мантинела.    Третият инцидент става с товарен влак в мразовитата нощ на 23 януари 2016 г. на влизане в гара Дупница. На влака при спускането от гара Делян към Тополница и Яхиново, отказват спирачките. Това е заради температурата от минус 15 градуса. По инструкция, преди да започне спускането, машинистът трябва да провери дали спирачките на композицията действат. Дали това е направено не стана ясно, но влакът набира огромна скорост по наклона към Дупница, и на завоя преди самата гара дерайлират 8 вагона. Съборени бяха няколко стълба на контактната мрежа, а събирането на разпиления товар от цимент и други строителни материали, както и ремонтът на коловозите отне близо седмица.", "date": "2018.11.24", "title": "Цели три инцидента с влакове в Югозапада за 4 години, по чудо без жертви"}
{"url": "https://www.actualno.com/society/shte-ulesni-li-grajdanite-plashtaneto-na-globi-chrez-pos-terminal-news_708026.html", "text": "  Възможността да бъдат плащани глоби чрез ПОС терминал в автомобилите на КАТ ще улесни гражданите, заяви в предаването „Метроном“ на Радио „Фокус“ Владимир Тодоров - председател на Българската асоциация на пострадалите при катастрофи. Изказването му е в подкрепа на приетата на първо четене промяна в Закона за движение по пътищата. Тодоров смята, че това ще увеличи събираемостта на глобите, като ще бъдат установени и водачите, които при проверка на пътя се окажат с неплатена глоба.     „В момента законът вменява задължение, че ако имаме например 10 лева, които ни висят от някаква глоба, може и въобще да сме забравили, че дължим тези пари. Но в случая Пътна полиция ще трябва да ни вземе книжката и всъщност не можем да продължим.“, обясни Владимир Тодоров. Той подчерта, че после ще следва една доста тромава процедура до получаването на книжката обратно. Т.е., според председателя на асоциацията, възможността да се плати на място с карта ще бъде в полза на гражданите.   По повод въвеждането на таван на обезщетения за близки, които са извън родствения кръг на загинали при пътни инциденти, Тодоров обясни, че това е компромисна мярка за няколко месеца, докато бъде изработена нова методика. Той изрази надеждата си, че тя ще бъде по-прозрачна и справедлива. А критериите, които ще бъдат заложени в тази методика, ще са всеки да може да бъде оценяван по семейно положение, доходи, образование, степен на инвалидност, при смъртен случай, дори отношения с наследниците.", "date": "2018.11.24", "title": "Ще улесни ли гражданите плащането на глоби чрез ПОС терминал?"}
{"url": "https://www.actualno.com/football/futbolnata-tv-programa-v-sybotnija-den-super-machove-i-dva-tejki-sblysyka-news_708005.html", "text": "  Клубният по европейските терени се завръща с пълна сила, а заради мачовете от Шампионска лига през идната седмица в събота на терена излизат много от големите отбори. Още в 14:00 часа Реал Мадрид ще се опита да продължи силната си серия при новия треньор Сантиаго Солари. \"Белия балет\" гостува на Ейбар в поредното тежко гостуване на тима през сезона.     В 16:30 часа започват мачовете в Първа Бундеслига, а 17:00 часа е резервиран за , като Ливърпул се изправя като гост на приятната изненада в шампионата Уотфорд.   Голямото лондонско дерби между Челси и Тотнъм е от 19:30 часа българско време, а програмата приключва с битката за първото място в Ла Лига, която противопоставя Атлетико Мадрид и Барселона. .", "date": "2018.11.24", "title": "Футболната ТВ програма в съботния ден - супер мачове и два тежки сблъсъка"}
{"url": "https://www.actualno.com/asia/mestni-izbori-v-tajvan-news_707997.html", "text": "  Тайванските граждани се изправят пред избирателните урни за местните избори, които се приемат като референдум за политиката на президента Цай Ингвен, съобщава АФП. Вотът е определян като най-внушителния в историята на 23-милионния остров - около 19 милиона имащи право на глас ще избират над 11 000 представители на органите за местно самоуправление, предаде БГНЕС.     Сред основните теми в предизборната кампания бяха икономическият растеж, заетостта и пенсионната реформа, но макар да е възможно избирателите да ги интересуват най-вече проблеми с местно значение, основните политически сили ще представят в национален план изборните резултати като \"тест за управлението на Цай\".   Гражданите на Тайван трябва да изберат не само местни управници, но и да дадат своя глас на 10 референдума – включително за и против гей браковете, като и дали островната държава да промени името под което се състезава на международни спортни прояви – въпрос, който се превърна в ябълката на раздора с Китай.", "date": "2018.11.24", "title": "Местни избори в Тайван"}
{"url": "https://www.actualno.com/smolyan/v-smoljansko-startira-kampanija-za-sybirane-na-igrachki-ot-minaloto-news_708007.html", "text": "  Дарителска кампания събира „Играчките на баба и мама, дядо и тате“. Необичайната инициатива в Смолянско цели събирането на играчки от миналото, пише dariknews.bg. „Стани дарител на кампанията за събиране на детски играчки от края на XIX век до 60-те години на XX век, с цел попълване на фонда на Музея в Смолян!”, призовават инициаторите. Те обясняват, че традиционните детски играчки са любопитно минало за съвременника. Те крият чудеса, разказват за любими герои, споделят знания, дават умения и изграждат характери.     Играчките на миналото обикновено са изработени от естествени материали. Някои са тъкани и дървени, а други – растителни и животински. Дарените играчки могат да бъдат умалени битови вещи и предмети, различни видове игрови пособия. Най-желани и любими на децата са били куклата и топката. В по-ново време, през 30-40-те години на миналия век, макар и ограничено, в нашия край навлизат различни видове механични, музикални, електрически играчки, включително образователни комплекти, като „Не се сърди човече“, „Дама“ и други подобни.   Дарителите следва да опишат историите на собствениците им – на кого е принадлежала, от кого е изработена или получена, както и годините на нейното битуване в конкретното селище и семейство. Етапите на дарителската кампания са три. Първият е разпространяване на идеята, със срок до края на март 2019 г. Вторият е събирателската акция, която трябва да приключи до края на август 2019 г. Накрая ще бъде осъществена обиколка по общини, от страна на музейните експерти. Това ще се случи до края на септември 2019 г.\r\nНай-интересните лични истории, свързани с играчките, записани и запазени в архива на музея, ще бъдат показани на изложба, която ще се състои в навечерието на Рождество Христово, но през 2019 г., в залите на РИМ „Стою Шишков“-Смолян. Идеята за реализиране на кампанията е на Регионалния исторически музей „Стою Шишков”, съвместно с Регионалните експертно-консултантски и информационни центрове „Читалища“ и читалищата в Смолянска област.  ", "date": "2018.11.24", "title": "В Смолянско стартира кампания за събиране на играчки от миналото"}
{"url": "https://www.actualno.com/dobrich/dobrich-otnovo-na-protest-news_708006.html", "text": "  Протестно мотошествие за пореден ден премина по основните булеварди на Добрич. Рокери и автомобилисти се обединиха под мотото „Срещу безобразията в България“.     Протестът тръгна от станалия вече традиционен като сборен пункт „Гонките“ в района на околовръстния път на града, след което с развети национални трибагреници и с надути клаксони се отправи по предварително уточнения маршрут. На кръстовището пред входа на градската градина пешеходци се присъединиха към моторизираното шествие.    Излезлите на улицата в Добрич са решени да отстояват исканията си за смяна на системата, промени в изборния кодекс, оставка на правителството и нов вот. Сред участниците в протеста са и майки на деца с увреждания. Те негодуват от думите на депутата Петър Петров и са категорични, че той трябва да напусне парламента. Но, за съжаление в сегашния изборен закон гласоподавателите не могат да отзовават хора, които те са изпратили да ги представляват и да работят за тях.  ", "date": "2018.11.24", "title": "Добрич отново на протест"}
{"url": "https://www.actualno.com/politics/djambazki-patriotite-nadminahme-po-bezsmisleni-skandali-rb-news_708010.html", "text": "  \"Обединените патриоти\" надминахме „Реформаторския блок“ по безсмислени скандали, каза пред БНТ заместник-председателят на ВМРО Ангел Джамбазки. По думите му, демонстрациите в коалицията се дължат на \"чепатите\" характери, натрупали много лични отношения от много години, които не се укротяват. Джамбазки подчерта, че въпреки скандалите, парламентарната група, от която той е излъчен, все още продължава да създава смислени законопроекти. Мнението му е, че министрите на патриотите в кабинета се справят доста по-успешно със задълженията си, спрямо тези, от Реформаторския блок.     Относно кандидатурата му за евроизборите, Ангел Джамбазки заяви, че тя трябва да бъде обсъдена първо в местната структура на ВМРО. Той коментира също, че Волен Сидеров никога не е изразявал желание да води листата за евроизборите. „Разумното решение е \"Обединени патриоти\" да се явят заедно на евроизборите. Ние трябва да сме съмишленици и да преследваме целите, които сме си поставили, а именно - борба с етническа - циганска престъпност, доходи, здравеопазване, образование\", заяви в заключение Джамбазки.   ", "date": "2018.11.24", "title": "Джамбазки: \"Патриотите\" надминахме по безсмислени скандали РБ"}
{"url": "https://www.actualno.com/society/marsh-za-pravosydie-v-sofija-v-podkrepa-na-ivancheva-news_708015.html", "text": "  Граждани извървяха разстоянието от НДК до Съдебната палата в София в знак на протест. Той е организиран от гражданската инициатива \"Правосъдие за всеки\", които използват скандалния процес, който прокуратурата води срещу отстранения кмет на район „Младост“ Десислава Иванчева и заместничката й Биляна Петрова.     Протестиращите се заканиха да блокират движението на трамваите 4 и 10.   Председателят на сдружението към инициативата „Правосъдие за всеки Велислав Величков каза за БГНЕС, че правото и справедливостта са най-ценните неща в една държава и без тях няма държава.\r\n„Всички проблеми в държавата произтичат от липсата на ефективно правосъдие навременно, обективно и безпристрастно и трайното усещане за липса на справедливост в обществото. Искаме да кажем, че това е по-важно от горивата“, заяви Величков.  На наш въпрос къде е проблемът в съдебната система и защо реформите, които се правят не водят до желаните от обществото промени, председателят каза, че грешката е заложена още в конституцията, която дава неограничени права на главния прокурор да ръководи разследванията, да следи надзора за законност и да ръководи дейността на всички прокурори.\r\n„В едно комедийно шоу главният прокурор каза, че всички власти са виновни и когато корупцията е в цялата държава няма какво да направи прокуратурата. Възниква въпросът какво е правила прокуратурата 28 години, за да се настани корупцията в цялата държава. Днес се правят удобни закони, за точните хора, прилагат се избирателно. Позволява се да се погасяват по давност наказателни преследвания, дела не завършват по 10-15 години“, обясни Величков.   Той подчерта, че инициативата застава зад отстранената кметица на район „Младост“ и заместничката й Биляна Петрова, защото това, на което ставаме свидетели е налагане на репресия и изтърпяване на наказание без присъда.    „Ние не можем да кажем дали Иванчева и Петрова са виновни или не. Това, което се случва с тях, ако не беше толкова трагично, щеше да е комедиен фарс с техните принудителни мерки - пускане, излизане, оковаване в белезници в съдебна зала, на път за болница. Това е недопустимо за цивилизована и правова европейска държава в 21 в. Нарушени са много европейски стандарти, много правила, свързани с правата на задържаните лица. Освен правото им на придвижване нищо друго не би трябвало да им бъде ограничено“, заяви той и обясни, че дори и да са с присъди никой няма право на такова унизително отношение спрямо тях.\r\n„Аз съм тук, за да кажа на българите, че 19 години след 10-ти ноември все още трябва да се борим на живот и смърт за правата и за свободите си. Случаят на тези две жени е поредното доказателство, че не сме свободни. Случващото се в съдебната зала е цирк, унизителни неща. Пълна бутафория и пародия на държава. Всички властимащи трябва да подадат оставки“, каза Славянка, която е на протеста.\r\nТя подчерта, че промяната ще дойде тогава когато всички разберем, че случващото се в държавата пряко засяга всеки един от нас.    ", "date": "2018.11.24", "title": "Марш за правосъдие в София в подкрепа на Иванчева"}
{"url": "https://www.actualno.com/asia/28-dushi-zaginaha-pri-tejyk-pyten-incident-v-indija-news_708019.html", "text": "  Тежък пътен инцидент в Индия. 28 души, много от които деца, загинаха, след като пътнически автобус падна в канал в Индия, съобщава АФП. Инцидентът станал в района Манди в южния щат Карнатака, предаде БГНЕС.     Превозното средство се движело с висока скорост, когато шофьорът загубил контрол и автобусът се преобърнал в дълбок канал. Според местни медии автобуса е имало около 35 пътници, въпреки че официално няма данни за това колко души е имало на борда. На мястото на трагедията тече спасителна операция с участието на водолази.   ", "date": "2018.11.24", "title": "28 души загинаха при тежък пътен инцидент в Индия"}
{"url": "https://www.actualno.com/starazagora/protest-na-vyzrajdane-v-kazanlyk-news_707976.html", "text": "  Протест под надслов „Оставка, Съд, Затвор!“ организира днес от 16:00 часа на площад “Севтополис” в Казанлък Политическа партия “Възраждане” (ПП). С него ще бъде поискана “оставката на цялото продажно правителство на ГЕРБ\" заради политиката му, която ”разкрива неговата аморалност, явна некомпетентност и управленска немощ при разрешаване на проблемите на хората\".     По-късно ще има пешеходно шествие с маршрут: пл. “Севтополис” -  ул. „Ген Скобелев\" - кръстовището с бул. “Освобождение“ - парк „Розариум“ - надясно по ул. „Шейновска“ до Дома на културата „Арсенал“ - ул. „Орешака“ - след кръговото пред музей „Искра“ до кръстовището с бул. „Александър Батенберг“ и обратно на пл. ”Севтополис”.   Очаква се в протеста да вземе участие председателят на ПП “Възраждане” Костадин Костадинов.", "date": "2018.11.24", "title": "Протест на \"Възраждане\" в Казанлък"}
{"url": "https://www.actualno.com/america/dilma-rusef-otiva-na-syd-news_707986.html", "text": "  Бразилия е образувала наказателни производства срещу бившите леви лидери Луиз Инасио Лула да Силва и Дилма Русеф за предполагаемо вземане на подкупи с пари, отклонени от държавния петролен гигант „Петробрас“.     Работническата партия на двамата бивши президенти категорично отрече обвиненията, наричайки ги \"скандална маневра\". Освен Лула и Русеф, настоящият председател на тяхната партия и няколко бивши министри също са замесени.   Главният прокурор Родриго Жанот подаде жалба миналата година, в която се твърди, че са отговорни за формирането на престъпна организация, получила 1,480 милиона риала (390 милиона долара) подкупи в пари, отклонени от държавата.\r\nТе са първите наказателни обвинения, повдигнати срещу Русеф, която дойде на власт през 2010 г. и бе преизбрана през 2014 г., преди да бъде обвинена през 2016 г. за нарушаване на бюджетните закони.  Припомняме, че Дилма Русеф е с българско потекло. Нейният баща Петър Русев от Габрово е бил близък приятел на Елисавета Багряна. Като активен член на БКП през 1920-те години е принуден да емигрира от България през 1929 г. във Франция, където започва да изписва фамилията си с Русеф. Вече овдовял, със син Любен, пристига в Бразилия през 1930-те години. Преселва се в Буенос Айрес, Аржентина, за няколко години. Завръща се и се установява в Бразилия, където постига успехи като юрист и строителен предприемач.\r\nДругият обвиняем Лула да Силва е осъден на 12 години за приемане на крайбрежен апартамент като подкуп по време на неговото президентство през 2003-10 г.   Той също така има най-малко три други заведени дела, като пледира невинен по всички обвинения и ги обявява като политическо преследване.    ", "date": "2018.11.24", "title": "Дилма Русеф отива на съд"}
{"url": "https://www.actualno.com/society/sedmichna-prognoza-za-vremeto-26-noemvri-2-dekemvri-news_707925.html", "text": "  В над по-голямата част от страната ще бъде предимно облачно с превалявания от дъжд. Снеговалежи не се очакват. Минималните температури ще са между 2 и 7 градуса, а максималните между 9 и 13 градуса.     Във валежите ще спрат и само в някои южни райони ще има превалявания от дъжд. Температурите ще се повишат и максималните ще достигнат 15 градуса на места.   В над цялата страна ще завали мокър сняг. Температурите ще се понижат значително и минималните ще са между минус 4 и плюс 1 градуса. Максималните температури няма да надвишат 11 градуса. \r\nВ ще има слаби превалявания от сняг. Температурите ще се понижат и максималните ще са между минус 7 и минус 3 градуса. В Бургас максималната температура ще достигне 3 градуса.  В снеговалежите ще спрат, но ще остане студено. Минималните температури ще се понижат и ще са между минус 11 и минус 5 градуса. Максималните температури се очакват да бъдат между минус 1 и 4 градуса.\r\nВ не се очакват валежи от дъжд или сняг. Минималните температури ще са между минус 7 и минус 3 градуса, а максималните между 1 и 5 градуса.   ", "date": "2018.11.24", "title": "Седмична прогноза за времето - 26 ноември - 2 декември"}
{"url": "https://www.actualno.com/society/s-dyrjavni-pari-dve-nauchni-institucii-se-sydjat-5-godini-za-dyrjavni-pari-news_707961.html", "text": "  Пет години две научни институции – една под шапката на МОН, и друга -  в състава на БАН, с държавни пари се съдят за държавни пари.     Погледнато отстрани е все едно двама сина да водят дългогодишна съдебна битка за пари, които техният баща им е дал и не могат или не искат да разрешат проблема в семейството при жив родител. И понеже не могат тихо и кротко да се разберат, двамата плащат още пари за адвокати и такси по съдебни дела.  \r\nНо това би бил битов проблем. В случая става дума за излишно хвърляни пари на данъкоплатеца.\r\nПрез 2008 г. Институтът по астрономия с Национална астрономическа обсерватория към БАН подава проект до Фонда „Научни изследвания“ към МОН. Проектът е на тема: „Национална астрономическа обсерватория – Рожен – център за върхови постижения в астрономията“. След проведен конкурс той е одобрен и на 13 декември същата година е подписан договор за изпълнението му. Срокът бил 24 месеца, на два етапа по 12 месеца.  Според договора за изпълнението му и постигане на заложените цели фондът трябва да предостави 1,6 млн. лева. През декември месец на института са платени 1 000 000 лева за първия етап от проекта. Две години по-късно страните подписват анекс за намаляване на сумата от 1,6 млн. на 1,3 млн. лева и разликата от 300 000 лв. за втория етап на проекта били преведени на Института по астрономия.\r\nСрокът на договора е удължаван първо до края на юни месец 2013 г., а след това до края на март 2014 г.    От сумата за първия етап тях били изразходени 755 869 лв., а останалите 244 869 лв. били отчетени като неизразходени. Според договора обаче Фондът трябвало да предостави не повече от 80% от стойността на научното оборудване, тоест задължителните за финансиране от него средства възлизат на 645 422 лв. А 204 091 лв. представляват стойността на разходите, които той обезпечава на 100%.\r\nРазликата между преведените за изпълнение на първия етап от проекта и задължителните финансови разходи според Фонда възлиза на 354 485 лв.\r\nИ фондът претендира за разликата между тази сума и отразените в отчета на Института неизразходвани средства (244 130 лв.). Тоест, Институтът по астрономия трябва да върне на Фонда 110 335 лв., тъй като за втория етап от проекта не били договорени средства за оборудване.   \r\nВ договора е предвидено, че изпълнителят се задължава да съфинансира закупуването на научното оборудване с не по-малко от 20% от стойността на тяхното участие, като за извършеното съфинансиране изпълнителят представя разходно-оправдателни документи. Точно това твърдят от института – че са използвали сумата за съфинансиране.\r\nПри разпита на вещото лице в съда на 20.06.2016 г., експертът сочи обаче, че не е установил документи, от които да е видно, че институтът е съфинансирал закупуването на научното оборудване. Според вещото лице ставало въпрос „за големия телескоп, който в момента работи в Обсерваторията и който е закупен изцяло със средства на ищеца“.   Само, че големият телескоп в Националната астрономическа обсерватория на връх Рожен с 2-метров рефлектор Ричи Кретиен Куде от завода „Карл Цайс“ – Йена, е платен от държавата преди близо 40 години.\r\nС проекта, за който се съдят в момента института и фонда, най-мощният на Балканите телескоп е модернизиран. От Института по астрономия твърдят пред съда, че финансирането не е било предоставено в пълен обем и със закъснение. Сочат, че поисканото с нотариалната покана и с исковата молба е различно, тъй като с едното се иска връщане на нецелево изразходвани бюджетни средства, а с второто – неизразходвани средства по договора.\r\nПроектът е приключил през март 2014 г., но през октомври месец 2012 г. фондът е отправил покана към института да възстанови претендираната сума на база резултат от проверка от Агенцията за държавна финансова инспекция за първия етап на проекта.\r\nСъдебната сага е започнала през 2013 година и до днес няма окончателен резултат.\r\nПрез юни месец 2017 г. Софийският градски съд осъжда института да плати на фонда сумата от 110 335 лв., лихва от 2 427 лв. и 15 042 лв. разноски по делото.\r\nРешението е обжалвано пред Софийския апелативен съд, но той го потвърждава. През месец септември тази година е внесена от Института по астрономия жалба във Върховния касационен съд и чакат резултати.\r\nСпоред проф. Евгени Семков – директор на Института по астрономия, делото касае искане от страна на фонда за неизпълнено съфинансиране по договора. Но техните възражения са, че ИА с НАО е вложил и продължава да влага огромни финансови средства за подръжката на Националната астрономическа обсеравтория – Рожен, и е неточно да се твърди, че институтът не участва в модернизацията на обсерваторията и превръщането ѝ в световен научен център.\r\nСъдебният спор според него не касае неправомерно изразходвани средства на фонда, които институтът би трябвало да въстанови, а неточности при отчитането на първият етап от договора, в който съфинансирането от страна на ИА не е било включено в отчета.\r\nЗа повече подробности потърси проф. Евгени Семков – директор на Института по астрономия с Национална астрономическа обсерватория към БАН.  Според мен просто е недоразумение между предишния директор на института и фонда при самото подготвяне и предаване на отчетите. Ако имаха диалог помежду си, винаги може да се стигне до споразумение. Делото е за дофинансиране но проект. В отчета не е било правилно описано съфинансирането още в началото, вероятно е наша грешка - на Института по астрономия. След това имаше проверка на АДФИ, която нарежда на фонда да заведе дела срещу няколко изпълнители на договори - пет или шест. Вървяха няколко подобни дела в Софийски градски съд. Бившият директор на ИА с НАО се е опитвал да постигне споразумение с фонда, но там много бързо сменяха изпълнителните директори. Имахме договорка да се стигне до споразумение, но след поредната смяна със сегашния екип те се отказаха. Да, и продължаваме да водим делото, но се надявам все пак, че министерството ще ни помогне, тъй като все пак то е принципал на фонда. Още не можем да седнем да обсъдим с ръководството на фонда кое би било компромисно решение за двете страни, тъй като да се съдим по този начин просто не е нормално. Те и съдиите в Апелативния съд искрено се учудиха, че не можем да постигнем споразумение. Няма логика. Аз се надявам, че новият заместник-министър или министърът на образованието ще ни помогнат да се договорим с приемливо за двете страни споразумение. Да, така е. Аз бях им писал, че първо искам да го обсъдим, но от фонда, без изобщо да ми отговорят, че приемат срещата, са го разгледали и отхвърлили, без да вземат нашите съображения предвид. Мисля, че ако се гледа формално, нещата не вървят на добре. А би трябвало да можем да се договорим. Около 15 000 лева сме дали за адвокатски хонорари и съдебни такси. Вероятно същите разходи ги има и фондът. Така че и двете страни само влагаме пари за адвокати. Не съм голям оптимист, но сме направили каквото трябва, за да постигнем във Върховния съд някакво решение, тъй като тези пари е излишно да се харчат за адвокати и дела. Така или иначе, това са едни и същи средства, с които ние оперираме - това са средства от държавния бюджет. Аз съм писал и до министъра, и до зам.-министъра с молба, тъй като фондът е на тяхно подчинение. Искал съм те да ни сътрудничат. Досега нямаме отговор. Затова ще потърся лична среща с тях да видим дали ще могат да ни помогнат. Не, не. Напротив. Последните две години е доста стабилно финансовото ни положение. Бюджетът на БАН беше направен по такива правила, че нас много ни облагодетелства. За разлика от Института по метеорология, който има малко научни постижения. Но при нас е точно обратното. Ние имаме много сериозна научна продукция и нашият бюджет тази година е доста добър. Освен това тази година получихме допълнително финансиране от МОН по Националната пътна карта за развитие на научната инфраструктура. Така, че има допълнителни средства и за апаратура, и за издръжка на обсерваторията. Поне от миналата и тази година вече можем да кажем, че не изпитваме проблеми. В края на годината нямаме никакви задължения и спокойно можем да посрещнем Новата година. Тази Национална пътна карта е приета през 2010 г. и финансирането по нея все не започваше. Едва през 2017-та се направиха усилия и в края на годината получихме финансиране. От август тази година проекти, включени в Пътната карта, започнаха да получават отделно финансиране от МОН. Според мен тук много помогна сегашният министър, който доста задвижи нещата да се дават допълнителни средства по проекти и на институти, и на университети. Според мен основната заслуга е на сегашния екип на МОН. Ние винаги, когато питаме, ни отговарят: \"Изчакайте следващата година!\". Тази година пак в бюджета има заделени 80 млн. лв. за финансиране на научни проекти. Една част от тях би трябвало да бъдат и за Националната пътна карта. Надяваме се точно на това, но докато не стане, не може да сме сигурни.", "date": "2018.11.24", "title": "С държавни пари две научни институции се съдят 5 години за държавни пари"}
{"url": "https://www.actualno.com/balkani/prebiha-lidera-na-levicata-v-syrbija-news_707971.html", "text": "  Снощи в Крушевац, по време на среща на опозиционния Съюз за Сърбия, е бил брутално пребит Борко Стефанович, президент на партията „Левица на Сърбия“, и един от основателите на Съюза за Сърбия. Пострадали при побоя са и активистите от тази партия Бобан Йованович и Марко Мандич, се съобщава в изявление на Съюза за Сърбия.     Поради сериозността на травмите по главата Борко Стефанович бе настанен в Спешния център, Йованович е с избити два зъба и разцепена устна, а Мандич е получил повече удари в главата, се казва в съобщението, предаде БГНЕС.   „Групата, въоръжена с метални прътове, е пресрещнала Стефанович пред МЗ Разсадник в Крушевац, буквално го е съборила на земята и го е пребила. Двамата, които са му се притекли на помощ, са били нападнати и пребити също“, казват от Съюза за Сърбия.\r\nТе оценяват, че нападението над техните членове е резултат от мръсната игра, която режимът на Александър Вучич ежедневно води срещу своите политически съперници.  ", "date": "2018.11.24", "title": "Пребиха лидера на левицата в Сърбия"}
{"url": "https://www.actualno.com/europe/pedro-sanches-zaplashi-s-otmjana-na-sreshtata-za-brexit-news_707972.html", "text": "  Испанският премиер Педро Санчес предупреди, че неделната среща на върха на европейските лидери за одобряване на проектозакона за Brexit вероятно ще бъде отменена, ако дотогава няма споразумение по въпроса за Гибралтар.     \"Ако няма сделка, очевидно е, че това, което ще се случи, е че Европейският съвет най-вероятно няма да се състои\", каза Санчес на пресконференция в Хавана, цитирана от Ройтерс.   Мадрид обеща да наложи вето по Brexit на срещата на върха на лидерите на ЕС в неделя, освен ако декларацията за бъдещите търговски връзки между ЕС и Обединеното кралство не посочи изискването на Испания да се ангажира с Гибралтар, британска отвъдморска територия, предаде БГНЕС.\r\nИспанският държавен секретар за Европейския съюз Луис Марко Агуриано заяви по-рано, че Педро Санчес и Тереза Мей се опитват да разрешат различията си за малкия полуостров на Испания в четвъртък вечер, но позициите им \"остават далеч от споразумение.\"  Гибралтар, разположен на южното крайбрежие на Испания, е британска отвъдморска територия от 1713 г., когато Испания го отстъпва на Обединеното кралство по силата на Утрехтския договор. Жителите на региона отхвърлят идеята за испанския суверенитет през 1967 г. и съвместната британско-испанска власт през 2002 г.\r\nОчаква се регионът да напусне Европейския съюз заедно с останалата част от Обединеното кралство през март 2019 г. Споразумението по Brexit между Лондон и Брюксел включва специален протокол за Гибралтар.   ", "date": "2018.11.24", "title": "Педро Санчес заплаши с отмяна на срещата за Brexit"}
{"url": "https://www.actualno.com/europe/zadyrjaha-vyoryjen-s-granata-myj-kojto-nastojaval-za-sreshta-s-makron-news_707999.html", "text": "  Задържаха въоръжен с граната мъж, който настоявал за среща с френския президент Еманюел Макрон, съобщава BBC. Инцидентът се разиграл в западния френски град Анже. 45-годишният мъж бил част от протестиращите срещу високите цени на горивата в страната. След продължили няколко часа преговори с полицията той е задържан, а самоличността му се изяснява.     Инцидентът става само няколко часа преди мащабния протест в Париж на движението на „жълтите жилетки“ - както наричат демонстрантите, недоволстващи срещу скъпите горива. Очаква се по улиците на френската столица да излязат близо 30 000 души, дошли от цяла Франция. Властите в Париж изпратиха допълнителни полицейски подразделения, които да осигуряват безопасността по време на протестите.   ", "date": "2018.11.24", "title": "Задържаха въоръжен с граната мъж, който настоявал за среща с Макрон"}
{"url": "https://www.actualno.com/sliven/slivenskite-protestirashti-se-razgranichavat-ot-perata-news_708014.html", "text": "  Пост, касаещ известния от времето на протестите срещу бежанците и мигрантите Петър Низамов, написа във Facebook един от водачите на сливенския протест – Валентина Василева-Филаделфевс.     В текста не е цитирано името на Петър Низамов, но съдържанието недвусмислено конкретизира фрапантния протестър, отдавна привлякъл вниманието на медиите с шумното си и агресивно поведение.   В поста си Валентина Василева предупреждава, че един „патриот” от Бургас „се е самопоканил” в Сливен и е пуснал уведомление за протест от свое име.\r\n„Този човек миналата неделя беше изгонен от протестиращите, защото призоваваше към агресия, опитваше се да подтикне хората към побой с полицаи, цепеше шествието и създаваше огромен хаос и напрежение”, посочва Валентина Василева в поста си.  \"Един народ срещу системата - Сливен\" няма нищо общо с въпросната личност, която явно има поръчение от управляващите да дискредитира и опорочи един от най-активните и постоянни протести в страната. Ние, хората, които сме всеки ден на улицата и носим морална отговорност за живота на всеки, който се е присъединил към нас, се дистанцираме от този опит да бъдат употребени и изложени на опасност нашите съграждани\", категорично заявява Василева.\r\n\"В тази връзка ви уведомяваме, че всичко за протеста на сливналии можете да четете в групата ни \" \". Там ние стоим с лицата си и нашата отговорност”, допълва Валентина Василева-Филаделфевс.   \"Пазете се от провокации и не позволявайте да бъдете вкарани в капан!\", апелира още тя.    Днес бе поместено официалното уведомление за сливенския протест в неделя, който е насрочен за 10 часа на площад \"Хаджи Димитър\".", "date": "2018.11.24", "title": "Сливенските протестиращи се разграничават от Перата"}
{"url": "https://www.actualno.com/america/strelba-vyv-florida-ima-ubiti-i-raneni-news_707978.html", "text": "  Стрелба бе открита тази нощ в близост до магазин в американски град Браунсвил (Флорида). Двама души бяха убити, а други двама бяха ранени. Това съобщи Маями Хералд.     Полицията в Маями съобщава, че изстрелите са били отправени към малка тълпа до „Хийт Фуд Март“ на 27-мо авеню. Магазинът се намира в близост до жилищен комплекс, предаде БГНЕС.   Ранените са хоспитализирани.\r\nПолицията започна разследване на инцидента.  За задържани заподозрени за нападението засега няма информация.", "date": "2018.11.24", "title": "Стрелба във Флорида. Има убити и ранени"}
{"url": "https://www.actualno.com/chronicles/bylgarski-samolet-ot-polet-lz101-na-tabso-katastrofira-kraj-bratislava-news_707668.html", "text": "  Полет LZ101 на ТАБСО е открит през 1948 г. и е първият международен маршрут на българската национална авиокомпания ТАБСО (предшественик на Авиокомпания „Балкан“).     Свързва София с Будапеща, Прага и Източен Берлин. От 1962 г. полетът се обслужва от тогавашния флагман на авиокомпанията – самолет „Ил-18Б“.\r\nВ четвъртък 24 ноември 1966 г. самолет, извършващ такъв полет, катастрофира край Братислава, столицата на Словашката социалистическа република (тогава съюзна република във федеративната Чехословашка социалистическа република), причинявайки смъртта на всичките 82 души на борда.\r\nКатастрофата остава най-сериозната в историята на Словакия.  В деня на катастрофата полет LZ101 се обслужва от ИЛ-18Б с регистрация LZ-BEN. Самолетът е произведен през януари 1964 г. под заводски номер 7101 и е приет от ТАБСО на 22 число същия месец. Към деня на катастрофата не е имал произшествия и е бил поддържан според регламентите на производителя.\r\nЕкипажът е летателен състав от 5 летци и 3 стюардеси под ръководството на командир Любомир Тодоров Антонов. Командирът е на 41 години и има нальот от 11 959 часа. Той е сред най-старшите командири на Ил-18 в ТАБСО, като придобива бревет за този тип самолет през юли 1962 г., месец след постъпването му в експлоатация в ТАБСО. Антонов е издържал пореден проверовъчен изпит два дни по-рано. Той е добре запознат с летище Братислава от 11 свои полета дотам. Вторият пилот е Светомир Димитров Шакаданов на 36 г., с нальот 5975 часа. Той издържа проверовъчен изпит предния ден. Щурманът е първокласен специалист-щурман Слави Стефанов Томаков. Радио-телеграфист е Никола Александров Тасев на 36 г., с 3160 часа нальот. Бордмеханик е Стоян Тодоров Рангелов на 42 г. с 3602 часа нальот. Бордни домакини са Мария Иванова, Светла Георгиева (известна и като Светла Маринова, омъжена преди 18 дни за Иван Славков) и Виолина Стоичкова.\r\nВ салона има 74 пътници от 12 страни: българи, аржентинци, британци, чилийци, чехословашки граждани, германци, хондурасци, унгарци, японци, съветски граждани, швейцарци и тунизийци. Сред тях е българската оперна прима Катя Попова, посланикът на България в Източна Германия о. з. ген. Иван Бъчваров и известният хондураски писател и публицист Рамон Амая Амадор. Разнообразието от националности отчасти се дължи на приключилия наскоро Девети конгрес на БКП, като много от тях са чуждестранни представители на комунистически партии.    Полет LZ101 заминава от Будапеща в 11:46 часа средно европейско време. По време на полета метеорологичните условия в Прага се влошават. Командирът Антонов решава да ползва резервното летище Братислава Иванка (днес летище \"M. Р. Щефаник\" и каца там в 11:58 ч. Към 15:30 ч. времето в Прага се подобрява и Антонов се приготвя да продължи полета. Предполетна беседа с него провежда метеорологът на летище Братислава Ян Попелени, който осведомява командира да очаква средна до силна турбулентност над Малките Карпати -- хълмове на северозапад от Братислава. Към 16:10 ч. пътниците са приети в самолета и в 16:20:30 ч. Антонов получава разрешение да рулира до писта 04 или писта 31 по свое желание за излитане. Той избира писта 31, която сочи към Малките Карпати. Командирът получава разрешение за излитане и нареждане след излитането да завие надясно с курс към радиофар Нитра и оттам до Бърно на път за Прага на височина 5100 m (16 700 фута). Междувременно от летището излита „Ил-14“ на Чехословашките аеролинии. За да се запази разделение между по-бавния „Ил-14“ и по-бързия „Ил-18“, на Антонов е наредено да не надвишава височина 300 m (1000 фута) до по-нататъшно нареждане.\r\nПолет LZ101 излита в 16:28 ч. в почти пълна тъмнина. Излитането е наблюдавано от ръководителя на полети Ярослав Вадович, според когото то е нормално. Скоро след доклада му, че е излетял, командирът получава нареждане да завие надясно и да се свърже с ръководителя на полети „подход“ на честота 120,9 MHz. Екипажът така и не се свързва с „подход“.\r\nОколо 2 минути след излитането самолетът катастрофира на 8 km от летището в местността Сакракопец в полите на Малките Карпати, недалеч от братиславския район Рача. Местността на сблъсъка е 288 m (945 фута) над равнището на летателното поле. Самолетът се удря в заснежения терен в прав полет (без наклон), при скорост от порядъка на 500 km/h (250 възела) и в двигателен режим пълна мощност.      При разпадането му в продължение на 20 секунди той прорязва просека с обща дължина 562 m и широчина между 30 m и 10 m, като основните останки са към края на просека с държина 265 m. Избухва яростен пожар, който изгаря доста бързо, главно защото останките и горивото са разпръснати върху голяма площ. Всички жертви загиват тутакси поради множествени наранявания, причинени по време на сблъсъка, като повечето понасят и сериозни посмъртни изгаряния.\r\nМястото на катастрофата е близо до братиславски квартали и е любима местност за излети. Катастрофата е видяна и чута от множество местни жители, включително почиващия вкъщи ръководител полети Карел Хатвани, който незабавно телефонира колегите си на летището. Самите дежурни ръководители полети не са забелязали катастрофата визуално или на радар.\r\nПоради трудния терен, пълната тъмнина и лошото време спасителните служби намират мястото на катастрофата едва час и половина след станалото. Следват допълнителни закъснения и опасения след като е научено, че самолетът пренася радиоактивни изотопи. В течение на 3 дни местната полиция, служители на органите за сигурност и курсанти от братиславското военноинженерно училище претърсват площ с размери 350 m на 50 m около местопроизшествието. Това изисква снемането на снежен слой, дебел между 30 и 50 cm. Открити са останките на 74 от 82-мата души на борда, като са пренесени в Братислава за идентифициране. Разследването се извършва от чехословашка комисия, ръководена от главния инспектор по въздухоплаването Ян Дворжак. Съгласно международното право тя свиква представители на страната, в която е регистриран самолетът, наред с представители на Опитно-конструкторските бюра „Илюшин“ (за самолета) и „Ивченко“ (за двигателите). Отделно е назначена и българска комисия, ръководена от председателя на Държавната контролна комисия и член на Централния комитет на БКП Нинко Стефанов и включваща генералния директор на ТАБСО Лазар Белухов, авиационния специалист и заместник-министър на отбраната ген. Август Кабакчиев, следователя полк. Иван Охридски, главния патолог на МВР д-р Йордан Пейчев и други лица (напълнили 2 специално чартирани самолета). Българската страна иска да оглави разследването по силата на разпоредба в международното право, която разрешава това. Чехословакия отказва въз основа на реципрочността – България не е подписала клаузата, разрешаваща чужди следователи да разследват самолетни катастрофи в България.   Опасенията, че самолетът пренася радиоактивни вещества, са потвърдени на 8 декември 1966 г., когато е изнесено, че те представляват 2 стоманено-оловни съда с йод-131 за медицински цели. Този изотоп е напълно безопасен и пренасянето му с пътнически самолети е разрешено според международното право. Открит е и висотомерът на самолета, който указва правилната височина над равнището на братиславското летище.\r\nОт началото е видно изключително и нарастващо напрежение между българските и чехословашки ведомства по разследване. Група ръководители на ТАБСО, водена от Белухов, пристига в Братислава в деня след катастрофата, но са ѝ отказани както достъп до местопроизшествието, така и срещи с ръководители на полети. Българската страна смята, че ръководителите на полети в кулата и сектор „подход“ са пренебрегнали задълженията си, като са разрешили на по-бавен самолет („Ил-14“) да излети преди по-бързия „Ил-18“, задали са опасна височина на LZ101 и не са следвали трасето му с радар. Чехословашката страна смята, че екипажът не е владеел достатъчно добър английски, поради което не предприема завой след излитане според нарежданията. Чехословашките следователи са обвинени от българските и в разпространяване на слухове, че екипажът на LZ101 консумирал алкохол, чакайки в Братислава. Д-р Пейчев провежда изследване (по нова методика, разработена от НАСА) върху тъкани от командира и втория пилот, резултатите от което доказват, че не са консумирали алкохол.\r\nВ крайна сметка, за да разреши конфликта между българската и чехословашка страни, чехословашкият министър на транспорта Алоис Индра поема контрола върху разследването. Въпросите опират до национален престиж и до сумата, дължима на роднините на жертвите. Ако чехословашкото ръководство на полети е признато за виновно, роднините биха получили по 20 000 долара за жертва. Ако виновен е българският екипаж, те биха получили по 10 000 лева. Окончателният доклад на чехословашката комисия гласи, че излитането от писта 31, последвано от набиране на 300 m (1000 фута) височина е можело да се изпълни без сблъсък с препятствия. Обаче докато разпоредената височина от 300 m е спазена, самолетът напуска трасето, което би го предпазило от наземни препятствия. Отклонението може да е причинено от недостатъчно остър завой, от завишена скорост, или от съчетание на предишните. Не може да се изключи възможността екипажът да е хранил съмнения относно правилността на указанията на самолетния авиохоризонт. Не е възможно да се изключи и затрудняващият ефект, оказван от турбулентността при спазване на постоянен ъгъл на завоя. На екипажа обаче е дадено достатъчно ясно предупреждение за метеорологичните условия. Обстановката става критична, след като екипажът не успява да изпълни зададената му и потвърдена от него маневра и при изпълняването ѝ възникват и се натрупват допълнителни и неочаквани обстоятелства. Докладът заключава, че причината за катастрофата не може да се определи ясно от установените факти. Най-вероятно се свежда до недооценяване на теренните и метеорологични условия от екипажа, последвано от самолетоводене, неподобаващо на тези условия.    Разследващият съдия-следовател от Върховния съд Недю Ганчев се самоубива към края на разследването. Малко преди това е заявил пред близки: \"...не мога да направя това, което искат\". Това кара някои в България да смятат, че катастрофата може да е инсценирана по намеци на Тодор Живков за елиминиране на ген. Иван Бъчваров – посланик в ГДР, бивш началник на Генералния щаб на БНА и заместник-министър на народната отбрана.\r\nТемата бързо се превръща в предмет на тъмни слухове. Съживена е след падането на Живков. Няма доказателства в подкрепа на хипотезата. Катастрофата е втората, сполетяла ТАБСО от 1952 г. и първата, призната публично. Главно поради загубата на знаменитата българска певица (лиричен сопран) Катя Попова, тя предизвиква широк обществен резонанс в България. Телата на българските жертви са тържествено репатрирани и погребани в София, под звука на сирени за двуминутен покой из цялата страна. Поетът Павел Матев написва прощалния стих „Ти сън ли си?“ в памет на Попова, а Лили Иванова го превръща в една най-великите български популярни песни.", "date": "2018.11.24", "title": "Български самолет от Полет LZ101 на ТАБСО катастрофира край Братислава"}
{"url": "https://www.actualno.com/europe/masovi-bezredici-v-parij-zaradi-protestite-sreshtu-cenite-na-gorivata-video-news_708011.html", "text": "  Полицията в Париж използва сълзотворен газ и водни оръдия, за да разпръсне протестиращи срещу високите цени на горивата, съобщава BBC.     Сблъсъците избухнаха на „Шанз Елизе“ във френската столица. Демонстрантите се опитаха да пробият кордона от полицаи, който блокираше достъпът им до емблематичния булевард. Полицията в Париж обвини за сблъсъците членове на „крайнодесни движения, които нарочно са предизвикали стълкновенията“, предаде БГНЕС.  Няколко хиляди демонстранти, облечени в жълти светлоотразителни жилетки се събраха в центъра на френската столица в знак на протест срещу поскъпването на горивата във Франция. Организаторите на демонстрацията я определиха като „второ действие“ на протестната вълна, започнала преди седмица.    Френските власти заявиха, че в днешната демонстрация са се включили над 280 000 души на близо 2000 локации в цялата страна.     ", "date": "2018.11.24", "title": "Масови безредици в Париж заради протестите срещу цените на горивата (ВИДЕО)"}
{"url": "https://www.actualno.com/business/petkova-gotovi-sme-za-realizacijata-na-proekt-kato-turski-potok-news_707984.html", "text": "  „Работим за това България да запази своето стратегическо място на газовата карта на Европа”, заяви пред \"Нова телевизия\" енергийният министър Теменужка Петкова.     „Това може да стане, ако предприемем адекватни действия към промените, които се извършват около нас, проектите, които се реализират, и да направим така, че тези големи енергийни проекти да не заобиколят България. До голяма степен това зависи от нас”, допълни Петкова.   Целта на правителството, по думите й, е България да има поне 3 различни източника за доставка на природен газ.\r\nПеткова коментира и информацията в руски медии, че „Газпром” е взел решение за маршрута на втората тръба от „Турски поток” и той ще минава през България  „Трябва да изчакаме официалната информация от колегите от „Газпром”. Но сме готови за реализацията на един такъв проект”, заяви Петкова.\r\nТя припомни, че темата е била поставена и по време на визитата на премиера Борисов в Москва. Петкова обясни, че предварителните анализи сочат, че инвестицията би била приблизително 2,6 милиарда.   „Ако бъде реализиран такъв проект, ще имаме печалба за 20 години над 4,3 милиарда лева. Имаме желание „Турски поток” да носи приходи дълги години\", заяви енергийният министър.    ", "date": "2018.11.24", "title": "Петкова: Готови сме за реализацията на проект като „Турски поток”"}
{"url": "https://www.actualno.com/asia/nad-20-dushi-zaginaha-sled-vzriv-v-avtomobilen-zavod-v-kitaj-news_707979.html", "text": "  Най-малко двама бяха убити и 24 пострадали при взрив в автомобилен завод в Китай, пише \"Спутник\".     Взривът се е случил в 11:40 часа местно време в окръг Донгфенг, североизточна провинция Дзилин в Китай и е предизвикал голям пожар в завода.   Окръжните власти заявиха, че на мястото на инцидента работят над 220 пожарникари, 150 полицейски служители и 80 медици.\r\nВластите изключват версията за терористична атака.  ", "date": "2018.11.24", "title": "Над 20 души загинаха след взрив в автомобилен завод в Китай "}
{"url": "https://www.actualno.com/celebrate/pochitame-sv-velikomychenica-ekaterina-news_707691.html", "text": "  Св. великомъченица Екатерина - от Александрия, дъщеря на Конста, бивш цар. Майка й - християнка, я запознала с един пустинник, който я въвел във вярата. Изучила елинската мъдрост, но над всичко обикнала Божествената мъдрост.     На 18 години, като безстрашна изобличителка на езичеството, за вярата Христова я хвърлили в тъмница. Извикали я на спор с най-първите 50 мъдреци в Египет, но не могли да я отклонят от Христовата вяра и те самите повярвали и били осъдени и изгорени живи.   Бита с волски жили, обезобразена, хвърлена в тъмница, Екатерина търпяла глад, страдала и накрая я посекли с меч в 305 година. Ангел Божи отнесъл тялото й на планина Синай, дето по-сетне е построен манастир.", "date": "2018.11.24", "title": "Почитаме Св. великомъченица Екатерина"}
{"url": "https://www.actualno.com/society/prognoza-za-vremeto-23-noemvri-petyk-news_707957.html", "text": "  Утре до обяд облачността над по-голямата част от страната ще е значителна. Ще е почти тихо, в низините и котловините ще е мъгливо и на места там ще преръмява. Около и след обяд ще се появи слаб юг-югозападен вятър и с него ще настъпи по-съществено намаление на облачността и подобрение на видимостта. Минималните температури ще са между минус 2° и 3°, максималните от 2-3° в местата с трайна мъгла в Северозападна България, до 11-13° в югозападните райони. Това съобщи за Агенция \"Фокус\" дежурният синоптик от НИМХ Георги Цеков.     Над Черноморието облачността ще е променлива, по-значителна в часовете до обяд. До обяд вятърът ще е от север, след обяд ще се ориентира от юг, ще е предимно слаб. Максималните температури ще са 7-9°. Температурата на морската вода е около 12°. Вълнението на морето ще е 1-2 бала.\r\nНад планините преди обяд ще е предимно облачно и мъгливо. Около и след пладне облачността ще се разкъса и намалее. Ще духа слаб западен вятър. Максималната температура на височина 1200 метра ще е около 7°, на 2000 метра – около 1°.\r\nВ неделя преди обяд облачността ще е разкъсана, след това от запад ще се увеличава и вплътнява. Ще духа слаб югозападен вятър и температурите ще се повишат. През нощта срещу понеделник от запад ще започнат валежи от дъжд. В източната половина от страната югозападният вятър ще се усили. Ще се повишат минималните температури, дневните ще останат високи. Валежите ще обхванат цялата страна, ще бъдат слаби и умерени. Във вторник валежите ще намалеят, ще има и временни разкъсвания на облачността. Вятърът ще отслабне и в Северна България ще се ориентира от запад-северозапад.  ", "date": "2018.11.24", "title": "Прогноза за времето - 23 ноември, петък"}
{"url": "https://www.actualno.com/actualno/cacata-ne-e-kit-zatova-ako-ne-smyrdi-a-si-stoi-na-shte-news_707870.html", "text": "  Сякаш леко в сянка остана . То беше проведено 24 часа след разговора на шоумена с и първоначалните реакции на по-известни лица във Facebook пак бяха в стил Game of Whores, но всъщност разговорът беше доста ползотворен и показа много – за тези, които поне малко могат да мисля. А тези, които изобщо не могат, и да им навреш истината през устата пак няма да я осъзнаят.     Какво лъсна в целия разговор – че цацата никога няма да стане кит, поне не от гледна точка на обществото. МВР, службите и съдът са виновни, не той. Главният прокурор се оценявал по осъдените, ама не било вярно, че няма осъдени – ето, бил осъден. Христо кой? Най-голямата корупция, която Цацаров и подчинените му са хванали, е като за един апартамент. Това ли е най-големият проблем на България?! Кой ли му сра в гащите на Цацаров – те са големи, много е срано.   И като казахме апартамент, поне малко се поразсмърдя за . Апартаментът му в \"Изгрев\" му го бил подарил кръстникът на децата му – по негови думи де. И той нямало да го декларира, ако има притеснения - така си каза честно и почтено. От тези думи по-голямо доказателство, че финансовият ни министър е готов да лъже и маже, за да не спази закона, здраве му кажи. Щом се защитаваш как си щял да излъжеш, ако имало нещо притеснително, а не как няма да приемеш, ако има нещо притеснително, значи ... ами ОСТАВКА! О-СТА-ВКА! Ама това от морална гледна точка – пък в България моралът е дефицитна стока много, много отдавна. Но поне още можем понякога да посочваме – и приказката как Горанов живее като заврян зет е умилителна. Дай Боже на всеки по един такъв кръстник! Да не се казва Делян?\r\nПонеже стана дума и за оставка, още една ползва изтече от интервюто на Трифонов с Цацаров. Вече депутатът Валери Симеонов също се поразпени – раздавал присъди. Няма как да не пръска слюнка, Трифонов попита за българския еквивалент на китайската стена. Ама да, то можело да е по-скъпо тук и там, защото проектантите не предвидили терена – сигурно защото това е като яслата да си играе с конструктор. Може и Симеонов да става за чеп за зеле, кой знае. Знаем обаче, че и тук присъда няма да има - виж, ако беше купил някой и друг телефон на черно ...  Шумът от интервюта като това с Цацаров обаче трябва да не е еднодневка. И трябва например да се обясни, че прокуратурата не може да търси колективна отговорност на цял Министерски съвет за концесионната такса от \"Юлен\" за Банско – просто няма такава правна хипотеза. Отговорността е индивидуална, на конкретни хора, които трябва да бъдат разследвани и изправени на съд. Затова когато Цацаров разправя как след 2-3 месеца ще го подхване този Министерски съвет, не се връзва дори баба ми. Както и когато обяснява как \"ще\" провери Горанов, \"ще\" обяви е всъщност обвинен. Да, ще – но няма да има резултат, няма да има присъди! И няма да има, защото прокуратурата не си върши работата така, че и съдът да я свърши. Просто е – съдовете са скачени. И не Цацаров е този без дупки в цялата система.  Ивайло Ачев ", "date": "2018.11.24", "title": "Цацата не е кит - затова \"ако\" не смърди, а си стои на \"ще\""}
{"url": "https://www.actualno.com/showbusiness/5-neshta-koito-ne-znaete-za-selin-dion-news_707967.html", "text": "  Знаете, че тя е от Квебек, че е успешна певица, че беше омъжена за мениджъра си Рене Анжелил, но не знаете че тя е почетен доктор! Ето и петте неща които не знаем за Селин Дион!     1. Тя дължи живота си (и името си) на известен певец. Родена е на 30 март 1968 г. в Шарлеман в Квебек, Селин Дион е най-малката от четиринадесетте братя и сестри. Тя дължи името си на песента \"Селин\", от Юг Офре. Певецът, който бе гост на предаването \"Миди ансамбъл\" през 2015 г., разкри, че с тази песен е спасил Селин Дион. Всъщност, родителите на певицата не са били сигурни, че искат да запазят четиринадесетото си бебе, но когато чули песента на Юг Офре, били силно развълнувани. Той уточнява, че след това са променили решението си, като майката на Селин Дион е казала: \"Ако е момиче, ще я наречем Селин\".   2. Тя е доктор. Всъщност тя не е лекар или хирург. Но през 2008 г. Селин стана доктор хонорис кауза на университета Лавал в Квебек. Тя получи почетната титла за нейните артистични умения и талант. \"Искаме да подчертаем голямата кариера на тази велика певица, но и дълбоките човешки ценности на артиста\", каза ректорът, преди да предаде сертификата на облечената в тога Селин Дион.\r\n3. Селин Дион не е искала да запише песента \"My heart will go on\" /саундтрак на филма \"Титаник\" бел. ред/. Това е един от най-продаваните сингъли в света, една от най-известните песни, една от най-емблематичните филмови музики. И все пак, Селин Дион не харесва тази песен. Съпругът й Рене Анжелил я е убедил да запише демо версия, която е запазена. \"Никога отново не изпях тази песен\", каза тя в телевизионно предаване. \"Освен в 3 милиона концерта след това.\"   4. Тя избра символични имена за близнаците си. През 2010 г., Селин Дион, вече е майка на Рене Шарл, и след шест опита за ин витро ражда близнаци. Тя ги нарече Еди и Нелсън, символични имена. Името \"Еди\" е почит към Еди Марней, композитор, който починал през 2003 г. и който е написал първите песни на певицата. Името на Нелсън е дадено в знак на уважение към Мандела. Срещата й с Нелсън Мандела е особено вълнуваща както за самата Селин, така и за нейния съпруг Рене Анжелил.   5. Тя има над 10 000 чифта обувки. Селин Дион е истински пристрастена към модата. Особено след като промени стила си. Откакто Лоу Роуч се грижи за гардероба й, дивата си позволява да пробва всички екстравагантности: от сребърната мини рокля с розови пагони до копринения костюм тип пижама и шлифера / или може би дъждобран????/ от питон със съответните гамаши. Между другото, Селин Дион обожава гамаши. Певицата наистина е пристрастена към обувките: има повече от 10 000 чифта. През 2013 г. Селин Дион каза, че има 3000, една бройка, която очевидно е утроила. През 2017 г. Селин заяви пред \"Women’s Wear Daily\": \"Не мога да дам нищо, защото всеки един чифт, който съм купила, ме доведе до тук, където съм тази вечер. Те са част от всеки преминат етап и съм привързана към тях. Може би ще кажете, че това е лудост. Аз пазя всичко\".    Източник: БГНЕС", "date": "2018.11.24", "title": "5 неща, които не знаете за Селин Дион"}
{"url": "https://www.actualno.com/kustendil/tri-novi-sluchaja-na-tuberkuloza-v-kustendilsko-news_707973.html", "text": "  Три нови случая на туберкулоза са регистрирани на територията на област Кюстендил. Това съобщи за Радио „Фокус” – Кюстендил д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. От началото на месеца общият брой на заразените в региона е шестима души, а от началото на годината са установени над 50 новозаболели.     В рамките на седмицата са констатирани седем случая на варицела, по два - на ротавирусен гастроентерит и хепатит В, както и 11 - на ентероколит. Седмичната заболеваемост от остри респираторни заболявания е 67,11 на десет хиляди души, спрямо 64,63 през предходната седмица.   ", "date": "2018.11.24", "title": "Три нови случая на туберкулоза в Кюстендилско"}
{"url": "https://www.actualno.com/politics/manolova-ne-iskam-da-sym-premier-a-ombudsman-news_707970.html", "text": "  Не искам да съм министър-председател, а омбудсман. Това каза омбудсманът Мая Манолова в предаването „Шоуто на Слави“ по bTV в отговор на зрителски въпрос дали иска ли да е министър-председател. „Желая да бъда омбудсман и да си върша работата. Надявам се институциите да не ми пречат да го правя. Аз желая да съм омбудсман – така съм полезна, ефективна и това, което се очаква от мен, се случва. Нека всеки си върши работата, но да я върши честно“, заяви Манолова.     Попитана защо е различна от времето, когато е била депутат от БСП и сега, когато е омбудсман, тя заяви, че не може да приеме, че Изборният кодекс е по-лош от този, който действа в момента, предаде \"Фокус\". „НС успя да лиши изборното законодателство от редица демократични промени. Например, гласуването зад граница. В Изборния кодекс, когато беше написан под мое ръководство в НС, даваше много повече възможност на нашите граждани зад граница. Имаше опит да се увеличат преференциите, слава Богу неуспешен. Депутатите се опитват да премахнат, като го отложат, машинното и електронното гласуване. Какво мисли министър-председателят, вие или аз, няма значение, защото суверенът се произнесе. Имаше референдум, иницииран от президента Плевнелиев през 2015 г. 2 млн. българи казаха „да“ на електронното гласуване. Ще има, защото това искат хората и това е начинът, през който българите зад граница да упражнят правото си на глас“, обясни Манолова и отново подчерта, че сега е по-полезна и сегашната ѝ работа ѝ харесва повече. „По своему винаги съм се придържала към защита на каузи, които смятам за справедливи. Приемам, че съм по-добра като омбудсман, отколкото като политик“, добави Манолова.   В отговор на въпрос кандидатурата й за омбудсман на Бойко Борисов ли е била, Мая Манолова посочи: „Да се върнем на това кой ме подкрепи за омбудсман. Спечелих състезанието с 129 гласа „за“. Единствената ПГ, която излезе и каза, че няма да ме подкрепи беше ГЕРБ“. „Бойко Борисов нямаше никакво отношение, защото беше в МС. Не съм чула някъде Бойко Борисов да е подкрепил кандидатурата ми за омбудсман“, обясни тя. „Мандатът ми ще свърши след година и половина. Какво ще правя тогава, ще решавам тогава“, заяви омбудсманът. „Както са тръгнали да ми пречат може и да бъде по-рано“, коментира Мая Манолова.", "date": "2018.11.24", "title": "Манолова: Не искам да съм премиер, а омбудсман"}
