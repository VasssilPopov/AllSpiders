{"url": "https://www.actualno.com/society/novinite-naj-vajnoto-za-denja-7-januari-news_714906.html", "text": "  Редакционният екип на ви представя най-важните новини за изминалия ден, 7 януари.      Задръствания се оформиха по магистрала между Франция и Белгия поради първия от поредица от протести, които профсъюзи планират в страните от ЕС срещу реформи, засягащи шофьорите на камиони и автобуси - т.нар. пакет \"Мобилност\" (Макрон), предаде БГНЕС.   Стотици граждани се събраха на протест в пловдивското село Войводиново, след като двама роми пребиха 33-годишен военнослужещ, съобщи bTV. С възрожденски песни гневните хора се опитаха да нахлуят в ромската махала, но бяха пресрещнати от жандармерия и полиция. До сблъсъци не се стигна, след като в знак на съпричастност полицаите свалиха каските си, а жестът бе посрещнат с аплодисменти от протестиращите. Бившият български еврокомисар Кристалина Георгиев ще оглави Световната банка официално от 1 февруари. Тя ще изпълнява временно длъжността президент на една от най-влиятелните международни организации за финансова и експертна помощ. Причината е изненадващата оставка на Джим Йон Ким.     Преговорите по споразумението за Brexit приключиха. Сега такива не се водят, преговарящите от двете страни не участват в съвместни заседания. Това заявиха от Европейската комисия (ЕК), цитирани от bTV. Очакваме одобрението на споразумението от британската страна. To няма да бъде предоговаряно. Европейският съвет го смята за най-доброто и единствено възможното. Ще поискаме от ЕК старт на процедура за установяване на нарушаване на общностното законодателство. Това обяви съпредседателят на \"Демократична България\" и бивш правосъден , визирайки новия режим на \"гражданска конфискация\" в Антикорупционния закон.    За 45 от 47 обекта по обществена поръчка за изграждане на LED осветление в Благоевград е сключен допълнителен договор, извън основния, с допълнително плащане, защото при тях \"са възникнали непредвидени обстоятелства\". Монополът в цените на горивата ще стане пълен, в момента на влизането в сила на Закона за административното регулиране на икономическите дейности, свързани с нефт и продукти от нефтен произход. Ключовата тема на новата година е възможността от сериозен сблъсък и конфликт между значително подобрения капацитет на света за електронно наблюдение и отслабването на демократичния контрол. \"В този вид болести основно трябва да се работи в пренатална диагностика, за да не се появяват. Тук проблемът е, че липсва пренатална диагностика.\" Това каза управителят на НЗОК д-р Дечо Дечев във връзка с проблемите с лечението на деца в чужбина. Хроничният недостиг на работна ръка у нас се задълбочава, гладът за кадри и през 2019 г. ще е най-голям в София, Пловдив, Варна и Бургас, а най-много ще се търсят не програмисти и мрежови специалисти, а шофьори, строители, продавачи и готвачи. Това е картината, очертана от мащабно проучване на Агенцията по заетостта сред бизнеса, цитирано от \"Сега\". С избора на нов тип боен самолет по време на кабинета „Герджиков“, президентът Румен Радев и служебното правителство искаха да задължат следващото Народно събрание и следващия кабинет да берат плодовете на тяхната непрозрачност.", "date": "2019.01.07", "title": "Новините: Най-важното за деня, 7 януари"}
{"url": "https://www.actualno.com/europe/bruksel-kym-london-pregovorite-za-brexit-prikluchiha-njama-da-ima-predogovarjane-news_714891.html", "text": "   . Сега такива не се водят, преговарящите от двете страни не участват в съвместни заседания. Това заявиха от Европейската комисия (ЕК), цитирани от bTV.     Очакваме одобрението на споразумението от британската страна. . ЕК изрази готовност преговорите по да започнат веднага след подписването на споразумението за оттегляне, уточняват още от Брюксел.   Оттам допълват, че продължава и работата по сценарий за извънредни обстоятелства  - .\r\nМеждувременно стана ясно, че няма да отлага гласуването по сделката за развода с ЕС. Тереза Мей вече обяви, че то ще е на 14 или 15 януари в британската камара на общините.  Британският премиер и председателят на ЕК Жан-Клод Юнкер ще проведат телефонен разговор следващата седмица. . Депутатите, включително привърженици на оставането в ЕС, и такива, които са за напускането на Общността, бяха поканени да се срещнат с премиера във вторник.   ", "date": "2019.01.07", "title": "Брюксел към Лондон: Преговорите за Brexit приключиха, няма да има предоговаряне"}
{"url": "https://www.actualno.com/burgas/sobstvenicite-na-elektronni-magazini-imat-tri-meseca-da-zajavjat-dejnostta-si-news_714904.html", "text": "  Последният срок за търговците на електронни магазини и онлайн платформи, да информират НАП за своята дейност, е до 29 март 2019 година.     За целта се изисква електронен подпис, защото декларациите се приемат само по електронен път.   Няма подобно изискване към хората, които са продали свои лични вещи, а изскването е само за физически и юридически лица, които извършват продажби по интернет по занятие.\r\nУслугата е активна от края на 2018 година и десет електронни магазина вече са заявили дейността си.  ", "date": "2019.01.07", "title": "Собствениците на електронни магазини имат три месеца да заявят дейността си"}
{"url": "https://www.actualno.com/plovdiv/deca-otbeljazaha-po-unikalen-nachin-bogojavlenie-v-plovdiv-news_714902.html", "text": "  Уникално отбелязване на Богоявление устроиха в две детски градини в Пловдив. Ден след самия празник, който тази година бе в неделя, в градините „Мир“ и „Светла“ имаше изваждане на кръста от водата и мъжко хоро. Така възпитаниците на двете детски заведения имаха възможността да се докоснат до народните традиции.      В присъствието на кмета на район „Западен“ Димитър Колев, в „Мир“ децата изпълниха хоро във водите на басейна по примера на своите батковци от Калофер. Облечени в носии, те смело влязоха във водата и под звуците на народна музика пресъздадоха уникалния обичай. Те бяха благословени за здраве от отец Пантелеймон от храм „Свети Климент Охридски“.\r\nПразникът Богоявление бе отбелязан и в другата детска градина с басейн в „Западен“ – „Светла“. След като казаха заедно молитвата „Отче наш“, малчуганите се втурнаха във водата в надпревара кой пръв ще извади кръста. И тук отец Пантелеймон благослови децата и всички работещи в градината, като им пожела здрава и успешна година.   Идеята за отбелязването на Водици в двете детски градини се осъществява за трета поредна година, като инициативата е на директорките Людмила Тошева и Йорданка Начева, както и на отец Пантелеймон, който не спира да полага усилия, за да научи децата на човечност и доброта. Отчето развива огромна просветителска дейност, като вече повече от четири години посещава детските заведения в района и учи децата на основните християнски ценности. През ноември 2014-та година, навръх 21 ноември, когато се отбелязва Денят на християнското семейство, той започна своята мисия от детска градина „Боряна“, където бе открита така наречената „Стая на добротата“. Впоследствие, заради големия интерес към заниманията, инициативата се разпространи из всички детски заведения в „Западен“.", "date": "2019.01.07", "title": "Деца отбелязаха по уникален начин Богоявление в Пловдив"}
{"url": "https://www.actualno.com/america/trymp-iztegljame-se-ot-sirija-no-shte-se-borim-sreshtu-isljamska-dyrjava-news_714912.html", "text": "  Президентът на САЩ Доналд Тръмп се опита да сложи край на опасенията за рязко изтегляне на американските военнослужещи от Сирия, заявявайки, че борбата срещу групировката „Ислямска държава“ не е приключила и че оттеглянето ще бъде направено по „благоразумен\" начин, предава AFP.     „Ще напуснем с благоразумно темпо, като в същото време продължаваме да се борим с „Ислямска държава“ и да правим всичко останало, което е разумно и необходимо!\", написа Тръмп в социалната мрежа „Туитър“.   Лидерът на Белия дом попадна под натиск от страна на Вашингтон и в съюзническите столици след изявлението си, че смята „Ислямска държава“ за победа и поради тази причина ще изтегли американския контингент от Сирия.", "date": "2019.01.07", "title": "Тръмп: Изтегляме се от Сирия, но ще се борим срещу Ислямска държава"}
{"url": "https://www.actualno.com/burgas/hranitelni-produkti-za-nujdaeshti-se-hora-razdava-bchk-v-burgaska-oblast-news_714895.html", "text": "  Oт днес до 28 февруари, БЧК Бургас раздава хранителни продукти на нуждаещи се хора. Доброволци на организацията ще посетят всички общински градове и ще помагат с хранителни продукти или материално, уязвимите групи. За Бургаска област те са 12019 души.     Помощите могат да бъдат получени в специални пунктове срещу представяне на документ за самоличност.   Новото в тазгодишната кампания на БЧК са листовките, които имат за цел да предпазят хората от негативни прояви в обществото, като телефонните измамници.\r\nИма и информация за бъдещи переспективи свързани с развитието на децата, информация за Европейския социален фонд и възможност всеки желаещ да се включи в различни консултации.  Пунктът за раздаване на помощи в Бургас е на улица „Оборище“ 95 и работи от 9 до 17 часа.", "date": "2019.01.07", "title": "Хранителни продукти за нуждаещи се хора, раздава БЧК в Бургаска област "}
{"url": "https://www.actualno.com/dobrich/ostaviha-v-aresta-myj-razsledvan-za-paleji-v-dobrich-news_714907.html", "text": "  Срещу 30-годишен мъж е повдигнато обвинение, че в периода от 10 до 28 декември е и е съучастник на друг 28-годишен при два опита за палеж на заведение в Добрич, съобщиха от окръжния съд в добруджанския град. Магистратите не са уважили молбата му наложената му на 31 декември мярка за неотклонение „ “ да бъде изменена в по-лека.     Според държавното обвинение двамата са запалили лек автомобил около 2:30 часа на 10 декември. Колата е била паркирана пред жилищен блок по ул. „Васил Левски“. Извършени са и два опита за палеж на ресторант по ул. „Горски извор“ в града. Според прокуратурата 30-годишният е показал местонахождението на заведението срещу обещание за парично възнаграждение.\r\nСъучастникът му също е задържан под стража, но не е обжалвал мярката си, уточняват от съда.", "date": "2019.01.07", "title": "Оставиха в ареста мъж, разследван за палежи в Добрич"}
{"url": "https://www.actualno.com/society/elektronni-vinetki-shte-mojem-da-poluchavame-veche-i-v-poshtata-news_714923.html", "text": "  От 12.00 часа на 8 януари започва поетапно продажбата на електронни винетки за 2019 година в пощенските станции.     Продажбата ще се извършва на каса в офисите на „Български пощи“ ЕАД в рамките на работното време на съответната пощенска станция.   Монтирани са 160 терминала за самотаксуване за купуване на електронни винетки. От тях 32 машини са инсталирани на 14 гранични контролно-пропускателни пунктове, съобщават от агенция \"Пътна инфраструктура\".\r\nТова са: \"Капитан Андреево\" (7), \"Дунав мост - Русе\" (4), \"Дуранкулак\" (1), \"Кардам\" (1), \"Гюешево\" (3), \"Олтоманци\" (1), \"Станке Лисичково\" (1), \"Златарево\"(2), \"Калотина\" (4), \"Кулата\" (3), ГКПП \"Капитан Петко войвода\" (2), \"Лесово\" (1) ,\"Брегово\" (1) и \"Връшка чука\" (1). Апарат за е-винетки е инсталиран и в най-близката бензиностанция до ГКПП \"Дунав мост 2\" при Видин - \"Съни ойл\".  Останалите 127 терминала са разположени в търговски обекти в цялата страна.\r\nНа пунктовете \"Калотина\" и \"Кулата\" са разкрити гишета, на които влизащите в България шофьори могат да платят в брой за е-винетка. Такива гишета ще бъдат открити и на ГКПП \"Дунав мост 1\" при Русе, както и на първата бензиностанция на влизане в страната от ГКПП \"Капитан Андреево\" - \"Лукойл\", която е на около 1,5 км от самия граничен пункт.   Към момента електронни винетки могат да бъдат купени на каса и платени в брой в Областните пътни управления, в офисите на мобилния оператор А1 и в клоновете на Easy Pay, както и чрез сайта www.bgtoll.bg, мобилното приложение и терминалите за самотаксуване.    ", "date": "2019.01.07", "title": " Електронни винетки ще можем да получаваме вече и в пощата"}
{"url": "https://www.actualno.com/crime/apelativnijat-specsyd-reshava-dali-ivancheva-i-petrova-da-ostanat-pod-domashen-arest-news_714921.html", "text": "  Апелативният специализиран наказателен съд ще решава на 8 януари дали да върне отстранения кмет на „Младост” Десислава Иванчева и заместничката ѝ Биляна Петрова и посредника при предаването на подкупа и бивш кмет на района Петко Дюлгеров в ареста или не, предаде БГНЕС.     Заседанието на Специализирания наказателен съд е насрочено за 10.00 часа във вторник.   В момента и тримата са с мярка „домашен арест”, след като 8 месеца двете жени прекараха в ареста. Прокуратурата ги пусна за празниците, но се закани след това те отново да се върнат зад решетките.\r\nПреди дни адвокатите на Иванчева и Петрова внесоха жалби в Европейския съд по правата на човека в Страсбург, в които описват редица нарушения от страна на държавата спрямо тях.  В това число влизат неправомерното им задържане в последните 4 месеца, лошите условия в ареста, нapyшeния нa няĸoлĸo тeĸcтa oт eвpoĸoнвeнциятa по време на зрелищния арест в центъра на София, унизителното отношение по време на задържането им, продължило повече от 6 часа, както и по време на цялото разследване.\r\nДесислава Иванчева и Биляна Петрова бяха арестувани на 18 април при акция в центъра на София, а по-късно им бяха повдигнати обвинения за получаване на подкуп в особено големи размери.   ", "date": "2019.01.07", "title": "Апелативният спецсъд решава дали Иванчева и Петрова да останат под домашен арест"}
{"url": "https://www.actualno.com/politics/kristalina-georgieva-zastava-nachelo-na-svetovnata-banka-news_714925.html", "text": "  Бившият български еврокомисар Кристалина Георгиев ще оглави Световната банка официално от 1 февруари.     Тя ще изпълнява временно длъжността президент на една от най-влиятелните международни организации за финансова и експертна помощ.\r\nПричината е изненадващата оставка на Джим Йон Ким, който е с мандат до 2022 г.. В официално съобщение, публикувано на сайта на Световната банка днес, 7 януари, Джим Йон Ким заявява, че незабавно започва работа за компания и ще се занимава с инфраструктурни проекти в развиващите се страни.   Ким обяви, че ще се присъедини отново към борда на партньорите в PIH, организация, която той основава преди повече от 30 години.  „Очаквам с нетърпение да работя отново с моите дългогодишни приятели и колеги в PIH по редица въпроси от световното здравеопазване и образованието. Също така ще продължа ангажимента си към Университета Браун като попечител на Корпорацията и с нетърпение очаквам да стана старши сътрудник в Института за международни и обществени въпроси на Браунс Уотсън\", заяви Ким.\r\nКристалина Георгиева, главен изпълнителен директор на Световната банка, ще поеме ролята на временно изпълняващ длъжността президент от 1 февруари, се казва в съобщението.\r\nТочно преди две години Георгиева обяви, че е поканена лично от президента да заеме новия пост Главен изпълнителен директор на Световната банка.       На 2 януари 2017 г. тя обяви, че напуска Европейската комисия. На нейно място, но с нов ресор, бе предложена и одобрена Мария Габриел.\r\nКим бе предложен от президента Барак Обама и застана начело на Световната банка през 2012 г.\r\nНоминацията му бе изненадваща, тъй като по образование той е лекар и е известен като антрополог, а не като финансист или макроикономист.\r\nВъзпитаник и доктор от Харвард към момента на назначаването му Джим Йон Ким от три години ръководеше авторитетния колеж \"Дармут\".", "date": "2019.01.07", "title": "Кристалина Георгиева застава начело на Световната банка "}
{"url": "https://www.actualno.com/america/povdignaha-obvinenie-na-kevin-spejsi-za-seksualno-posegatelstvo-nad-mladej-news_714927.html", "text": "  Актьорът Кевин Спейси получи ограничителна заповед и трябва да стои далече от младеж, които го обвини в сексуално посегателство в масачузетски бар, станало през 2016 година, съобщава Associated Press.     Кевин Спейси се яви пред районния съд на Нантъкет, курортен остров в щата Масачузетс, където са се разиграли събитията.   Съдията насрочи следващото изслушване по делото за 4 март. Спейси не е длъжен да се яви в съда, но трябва да бъде на разположение чрез телефонна връзка.\r\nСъдията удовлетвори иска на защитниците на Спейси да бъдат съхранени данните от мобилния телефон на тъжителя шест месеца след предполагаемото нападение. Според адвокат Алън Джаксън в тях може да се съдържа информация, оневиняваща актьора.  На делото беше даден ход, след като бивша телевизионна водеща от Бостън обвини през 2017 г. Кевин Спейси, че е посегнал сексуално на сина ѝ в \"Клуб Кар\", където работел.\r\nАдвокат Джаксън съзря пукнатини в делото, като изтъкна, че тийнейджърът не е съобщил веднага за случилото се. Ако бъде признат за виновен, Спейси го очаква присъда до пет години затвор. Той и адвокатите му ще пледират, че е невинен.   Защитата на потърпевшия от своя страна държи случаят с младежа да послужи за пример, така че и други жертви на сексуални посегателства да свидетелстват открито за тях.    Това е първото криминално дело, гледано срещу 59-годишния Кевин Спейси, след като и други обвинения за непристойно сексуално поведения бяха повдигнати срещу него от 2017 година насам.\r\nТелевизионната водеща Хедър Ънрю заяви пред медиите през ноември 2017 година, че Спейси е напил сина й и го е хванал за гениталиите по време на инцидента. Тийнейджърът избягал от ресторанта, когато актьорът отишъл до тоалетната.", "date": "2019.01.07", "title": "Повдигнаха обвинение на Кевин Спейси за сексуално посегателство над младеж"}
{"url": "https://www.actualno.com/society/tyrsjat-nov-kupuvach-za-nova-televizija-dogovoriha-dopylnitelno-finansirane-news_714931.html", "text": "  Прекратяват споразумението за продажба на \"Нова Броудкастинг Груп\" на чешката PPF, контролирана от Петр Келнер - новият собственик на активите на Telenor в България и в още три държави в региона. Това заявиха от шведската група Modern Times Group (MTG), цитирани от money.bg.     \"Прекратяването на споразумението с PPF Group следва решението на българската Комисия за защита на конкуренцията да блокира продажбата\", посочват от шведската компания.   Оттам уточняват, че е изтекъл и крайният договорен срок за завършване на сделката. От MTG уверяват, че са в дискусия с други заинтересовани купувачи, без да посочват кои са те.\r\nПрипомняме, MTG притежава 95% от \"Нова Броудкастинг Груп\", а останалите 5% са собственост на люксембургската Eastern European Media Holdings.  За сделката бе съобщено на 19 февруари 2018 година. Обявената цена бе 185 милиона евро, като в споразумението влизат и \"Нетинфо\", Агенция \"Ева\", радио \"Нова нюз\", платформите Grabo, Trendo, Vbox7 и други.\r\nОтказът на КЗК беше пет месеца по-късно - на 19 юли 2018 година. Мотивът на КЗК е, че групата ще има \"съществено предимство пред останалите участници, предоставящи медийни услуги.   Петр Келнер обжалва пред Върховния административен съд, но първото дело ще бъде на 12 март 2019 г. Същевременно обжалването блокира взимането на решение от страна на КЗК за придобиването на 100% от \"Нетинфо\" от страна на \"Нова Броудкастинг Груп\".    От MTG пък съобщават още, че са получили кредитна линия от 1 милиарда крони от Nordea - най-голямата скандинавска банкова група - за допълнително финансиране. MTG планира да се раздели на две компании - MTG и NENT Group, като процесът трябва да завърши до март 2019 г. \"Нова телевизия\" до намирането на нов купувач, ще остане част от първата.\r\nMTG влезе в България през 2007 г. чрез придобиването на Balkan Media Group Limited, която управляваше телевизионните канали Diema. Година по-късно компанията купи и \"Нова\".", "date": "2019.01.07", "title": "Търсят нов купувач за Нова телевизия, договориха допълнително финансиране"}
{"url": "https://www.actualno.com/society/jandarmerija-sprja-gnevni-protestirashti-sreshtu-romski-teror-vyv-vojvodinovo-video-news_714934.html", "text": "  Стотици граждани се събраха на протест в пловдивското село Войводиново, след като двама роми пребиха 33-годишен военнослужещ, съобщи bTV.     С възрожденски песни гневните хора се опитаха да нахлуят в ромската махала, но бяха пресрещнати от жандармерия и полиция. До сблъсъци не се стигна, след като в знак на съпричастност полицаите свалиха каските си, а жестът бе посрещнат с аплодисменти от протестиращите. Хората настояват да се съборят незаконните ромски къщи в селото.     До протеста се стигна, след като вчера братята Асен и Борис Пакетови - на 17 и 21 години, пребиха жестоко 33-годишния снайперист Валентин Димов.\r\nТой е военнослужещ от Специалните сили, баща на две деца. В селото го описват като спокоен и добродушен.     Мъжът се прибирал се вкъщи, след като бил на ритуала по хвърлянето на Богоявленския кръст в Пловдив. На две пресечки от дома му, пред колата му видял двамата младежи, които вървели по пътното платно и с поведението си създавали опасност за безопасността на движението.\r\nСлязъл от автомобила да им направи забележка. Тогава те го повалили на земята и започнали да го ритат жестоко в главата. Тази сутрин Валентин Димов е приет отново по спешност в болница, защото състоянието му рязко се влошава.   Кметът на община \"Марица\" Димитър Иванов заявява, че до 10 дни специална комисия ще даде информация колко са незаконните постройки в ромската махала и след даден срок ще започне тяхното премахване.\r\nКметът на селото пък Димитър Тосев призна, че в една къща има регистрирани 3-4-ма души, но в нея живеят много повече хора.\r\nНяма опасност от ескалация на напрежението и безредици, взели сме всички необходими мерки, за да осигурим реда\", увери директорът на пловдивската полиция Атанас Илков, пред 24 часа.   Междувременно подплашени от протеста роми от Войводиново са започнали да се изнасят от махалата. Те се притеснявали от саморазправа с тях и някои предпочели да не остават в селото тази вечер, разказаха хора от селото.\r\nЗа да не се стига до саморазправа, екипи на жандармерията ще останат в селото през цялата нощ.", "date": "2019.01.07", "title": "Жандармерия спря гневни протестиращи срещу ромски терор във Войводиново (ВИДЕО)"}
{"url": "https://www.actualno.com/crime/zadignaha-lekarstva-za-200-hil-lv-ot-onkocentyra-vyv-vraca-news_714936.html", "text": "  Медикаменти за над 200 000 лева са откраднати от аптеката на Комплексния онкологичен център във Враца.     Кражбата е станала през почивните дни, а липсата на лекарствата е установена тази сутрин, когато персоналът дошъл на работа.\r\nНаправена е ревизия и нещата са в полицията, каквото липсва. Не мога да кажа колко точно е сумата, но това са скъпи лекарства, не е малка. Като количество не са много, но са скъпи, заяви пред БНТ аптекарят Маргарита Цекова.   Шефът на здравното заведение д-р Григор Томов каза, че вероятно кражбата е организирана със съдействието на вътрешен човек, който оставил отворен прозореца на аптеката през почивните дни. Не е ясно защо не се е задействала и алармената система.  От ръководството на Онкологичния център гарантират, че извънредната ситуация няма да попречи на грижите за болните хора, защото на мястото на откраднатите медикаменти в най-скоро време ще бъдат доставени нови.\r\nБолничната аптека на Онкологичния диспансер е единствена за Северозападна България, защото диспансерът обслужва и трите области - Видин, Монтана и Враца.\r\nВоди се разследване, в което са се включили и следователи от столицата.    ", "date": "2019.01.07", "title": "Задигнаха лекарства за 200 хил. лв. от онкоцентъра във Враца "}
{"url": "https://www.actualno.com/bgfootball/oficialno-ludogorec-objavi-tri-golemi-transfera-news_714937.html", "text": "  Българският шампион Лудогорец обяви няколко сериозни трансферни новини около клуба. Разградчани разкриха, че един от най-перспективните български футболисти - Серкан Юсеин, вече е играч на \"орлите\".     Той, както и националният вратар Пламен Илиев, вече имат предварителни договори с отбора. Това обяви директорът на спортната администрация в клуба Георги Караманджуков. Не е ясно обаче дали Юсеин и Илиев ще дойдат още сега, или през лятото, когато изтекат договорите им.\r\nСъщенвременно Лудогорец и новият член на бразилската Серия А ФК Гояс постигнаха договорка за преотстъпването на Жуниор Брандао до края на календарната 2019 година.   Контрактът между двата клуба бе подписан и нападателят ще продължи кариерата си в най-високото ниво на клубния футбол в родината си.  В договора между ПФК Лудогорец и ФК Гояс има клауза, която позволява Жуниор Брандао да бъде трансфериран в бразилския тим.\r\nПървенецът в българският шампионат засега има само едно сигурно попълнение още от зимата. Отборът заминава на подготвителен лагер в Турция на 9 януари в 9,50 ч. с редовен полет за Истанбул от терминал 2 на летище София.    ", "date": "2019.01.07", "title": "Официално: Лудогорец обяви три големи трансфера"}
{"url": "https://www.actualno.com/sliven/10-000-kubicheski-metra-kerosin-na-nato-shte-se-syhranjava-v-sliven-news_714911.html", "text": "  10 000 кубически метра керосин на ще се съхранява в Сливен. Това става ясно от обществена поръчка на Министерство на отбраната от 27 декември 2018 г. за проектиране и авторски надзор по проект 3PL31002 – Ремонт на резервоари за съхранение на горива по Програмата на НАТО за инвестиции в сигурността (NSIP).     Поръчката е с предмет „изготвяне на инвестиционен проект и упражняване на авторски надзор за извършване на ремонт на два резервоара за съхранение на гориво за реактивни двигатели (JET), всеки по 5 000 м3, с обща вместимост 10 000 м3, включително бързо и лесно обработване на ж.п. и автомобилни товари, надеждна защита от външни фактори, постоянен контрол на качественото и количественото състояние на съхраняваните горива, висока екологична защита на прилежащите райони, надеждна защита на населението и околната среда, минимален риск от аварии, възможност за дългосрочно съхранение на гориво”. Прогнозната ѝ стойност е за .\r\nСамото задание за инвестицинно проектиране обаче е не за ремонт, а за изграждане на два надземни стоманени вертикални резервоара, всеки с вместимост 5 000 куб. метра и на свързаните с тях периферни съоръжения: буферен резервоар, дренажен резервоар, тръбопроводна мрежа, защита от разливи, СН сензори, вентилация, електрическо захранване, авариен генератор, външно осветление, ограждащи съоръжения, вътрешни пътища, пункт за управление и контрол, както и Ж.П. разтоварище, авторазтоварище, монтиране на нови наливно-изливни устройства и две нови помпени станции с капацитет 240 куб. м/час и др.\r\nОт заданието става ясно още, че новите хранилища за керосин ще са разположени на територията на Военно формирование 42700, което е предоставено за управление от Съвместното командване на силите на НАТО през 2011 година.  Поделението се намира в непосредствена близост до Сливен – зад KAT, и само на няколко километра от учебен полигон „Бамиш”, където непрекъснато се провеждат стрелби.\r\nСпоред запознати, новите резервоари ще са с диаметър около 35 метра и височина 7 метра, подобни на огромните цистерни на „Петролна база – Сливен” на Държавни резерв, разположена в източната част на града.\r\nПо този повод в социалните мрежи зачестяват коментарите доколко удачно е избрано мястото на новата база за съхранение на толкова големи количества горива - милиони литри, и не съществува ли риск за населението.    Сливналии още живеят с драматичния спомен за през 2012 година, за които все още няма произнесена присъда.", "date": "2019.01.07", "title": "10 000 кубически метра керосин на НАТО ще се съхранява в Сливен"}
{"url": "https://www.actualno.com/curious/tova-sa-naj-drazneshtite-hora-v-sofija-news_714872.html", "text": "  Столицата е невероятен микс от хора, места, събития, емоции и преживявания. Героите на деня често се сменят неочаквано бързо, други пък остават за дълго но без да са непременно под светлината на прожекторите. Но както добре знаем, никъде не може без отрицателни и изнервящи персонажи, които да объркат поне малко деня ни.          Първото и съвсем заслужено място, е за нашите всеобщи \"любимци\"- контрольорите, които всяват страх, ужас, смут и раздразнение всеки ден в градския транспорт и са причина за рязък спад в настроението. Те надвисват над пътуващите като буреносни облаци готови да глобят всеки, който преценят. Доста често и съвсем примерни и редовни граждани стават жертва на тези зли герои.  Могат да се заядат с всеки, който им опонира, не им е симпатичен или не е успял да си купи билетче от ватмана още не първата секунда. Ако пък автомата за продажба на билети не работи... шанса да получиш разбиране е нулев. Контрольорите винаги са готови за скандали, глоби, заплахи с полиция и нито процент вежливост. За това и всички толкова ги \"обичаме\".    Без значение дали става дума за служителки в отдел \"Социално подпомагане\", сектор на НОИ или каса за плащане, тези служителки имат няколко общи неща - работата на гише и вечната заядливост. Те винаги са в лошо настроение, което обикновено се променя в положителна посока само за сметка на нечие чуждо страдание - в случая, това на клиента.    Най-любимото им нещо е да твърдят с каменно изражение, че в даден документ има грешка, че липсват други документи или че в момента няма как да съдействат поради ред измислени причини. Когато се окаже, че всичко е наред и сгрешилите са те, пороя от заядливи коментари започва с пълна сила и целият свят им става крив, тъй като се налага да вършат още от задълженията, за които им се плаща. Гадно, нали? ", "date": "2019.01.07", "title": "Това са най-дразнещите хора в София"}
{"url": "https://www.actualno.com/society/10-nezabravimi-citata-na-ivan-laskin-news_714873.html", "text": "   \"Половината политици са идиоти. Те се хилят, бъркат си в носа и ходят по заведения, вместо да си вършат работата съвестно.\"      \"Плеймейтката ми прилича на някой, който носи полов орган на два крака. Тя е безсмислено създание, родено от комплексите на нейните баща и майка. Приличат ми ми все едно са от кастинг за \"Джурасик парк\". Ако всички плеймейтки са в мензис, футболистите ще започнат да играят\".    \"Доста партии са ме канили да бъда политик. Бих се ориентирал към десните партии, националистическите. С едно условие обаче, аз не мразя турците, имам много добри приятели турци. Бих влязъл в политиката, но не с финансови претенции\". \"Страх! Интелектуалецът в България се тресе от страх. Защото е интелектуалец. Тези, които се занимават с „проекто-изкуство“, са истинските измамници. Нима не взимат само едни и същи субсидии - за тъпия си филм  или пиеса? 23 години Министерство на културата дава субсидии и...нищо.\"   \"Най-приятното нещо, което си мисля за лакея е, че не лакея избира каляската, на която да се друса подмазвачески, а возещият се в каляската избира лакея!\" \"Българинът е СДС, БСП, ДПС, НДСВ, ГЕРБ. И най вече НДВ (На Къде Духа Ветеро). Тази мимикрия ще утрепе някой ден този народ.\"    Не всички артисти са евтини „комици“. Не всички артисти се продават за 5 лева на сериал и стават “известни“ за 5 дена.     \"Бъдещето на българина е като на сърбина. Няма държава, няма сила, а само думкане в гърдите „колко сме велики“, и имигранти повече от официалното население.\" Аз не се бунтувам. Искам да има единство, да сме единни. Хората са добри. Българинът е изключителен човек, състрадателен. Да излезеш от дом, в който са те прегръщали, и той да е празен, това е тотално.", "date": "2019.01.07", "title": "10 незабравими цитата на Иван Ласкин "}
{"url": "https://www.actualno.com/society/posledno-sbogom-s-ivan-laskin-vyv-vtornik-news_714920.html", "text": "  Роднини, близки, приятели и колеги ще си вземат последно сбогом с Иван Ласкин във вторник, предаде БГНЕС.     Поклонението пред обичания български актьор, който почина на 6 януари, ще бъде на 8 януари от 12.30 часа в храма „Св. Седмочисленици”. Малко по-късно погребението му ще се състои в Алеята на творците на Централните софийски гробища.   Ласкин, един от най-харизматичните, обичани и талантливи български актьори, си отиде на 48-годишна възраст след престой в тежко състояние във ВМА.\r\nИван Ласкин остави сериозни следи, както в киното, така и в театъра. През 1986 г. детският сериал „Васко да гама от село Рупча” го превръща в най-популярното момче у нас. По-късно завършва ВИТИЗ.  Незабравими остават ролите му и в сериали като „Хайка за вълци” и „Дунав мост”. Играел е на сцените на Народен театър \"Иван Вазов\", Театър Българска Армия, Малък Градски Театър \"Зад канала\" и много други.", "date": "2019.01.07", "title": "Последно сбогом с Иван Ласкин във вторник"}
{"url": "https://www.actualno.com/curious/dneven-horoskop-za-8-januari-news_714786.html", "text": "        Сега е много важно да действате бавно и разумно. Прибързаните действия често водят до по-нататъшни съжаления. Нетърпението не ви е приятел. Чувството за хумор е чудесно нещо, но днес някой може да бъде засегнат от шегите ви. Помъчете се да бъдете ясни, че използвате шега и ако е нужно се извинете.   Този вторник ще бъдете истинската причина за нечие щастие. Продължавайте в същия дух и не мислете  какво ще получите в замяна.     Днес може да влезете в конфликт с ваш приятел и това да е краят на отношенията ви. Не се натъжавайте прекалено. Случват се и такива неща, а хората се променят.    Днес няма да сте най-добрият събеседник. Денят не е подходящ за преговори, освен ако не сте решили да се разделяте с някого. Но и това може да се направи по по-красив начин. Денят ще ви се стори скучен и сив. Никой обаче не е длъжен да ни забавлява. Има и такива дни - просто го оставете да премине.   Това е ден, в който да помислите за вашата разтуха и развлечение. Планирайте отсега къде и как да си подарите няколко часа забрава и удоволствия.    През този ден няма да ви е лесно да укротите въображението си. Това, което не може да реализирайте непременно запишете и планирайте реализирането му. През този ден не се опитвайте да се справите с всичко сами. Обадете се на приятели за помощ. Не е нужно да се правите на герой и никой не го очаква от вас.    Това е ден, в който е добре да се постараете да се покажете в най-добрата си светлина. Ще имате важни срещи с хора, които може да се превърнат във ваши верни приятели и партньори. Това е ден, който да прекарате в компанията на приятели. Посветете вечерта на ценните за вас отношения. Имате нужда от това преживяване. Няма как да правите сто неща наведнъж и резултатът да е добър. Опитайте се да извадите приоритетите и да се фокусирате само върху тях.", "date": "2019.01.07", "title": "Дневен хороскоп за 8 януари "}
{"url": "https://www.actualno.com/crime/otkradnaha-skypostruvashti-lekarstva-ot-onkologichen-centyr-vyv-vraca-news_714910.html", "text": "  Полицията разследва кражба на скъпоструващи лекарства от областния онкологичен център във Враца.     За кражбата е уведомил тази сутрин управителят на болницата доктор Григор Томов, който отказа коментар, докато не приключи разследването.   Уточни обаче, че липсват единствено медикаменти.\r\nВсе още се изяснява откъде е проникнато във вътрешната аптека.  Установена е срязана метална решетка на прозорец, от полицията са взели отпечатъци и от вратата към помещението. То има СОТ, който обаче не се е задействал.\r\nСградата има и жива охрана, но и тя не е чула нищо. Проверява се включително и версията за участието на вътрешен човек.   ", "date": "2019.01.07", "title": "Откраднаха скъпоструващи лекарства от онкологичен център във Враца"}
{"url": "https://www.actualno.com/society/prezidentyt-se-sreshta-s-predstaviteli-na-organizacii-ot-transportnija-bransh-news_714929.html", "text": "  На 8 януари на „Дондуков“ 2 президентът Румен Радев ще проведе среща с представители на браншови организации за автомобилен превоз.     Срещата е по повод протеста на наши превозвачи в Брюксел на 10 януари. На тази дата транспортната комисия на ЕП гласува т.нар. пакет „Мобилност\".   Пред БГНЕС изпълнителният директор на Камарата на автомобилните превозвачи в България Димитър Димитров съобщи, че всички български асоциации в сферата на тежкотоварните автомобилни превози ще се включат в пътуването до белгийската столица на 10 януари.\r\nСпоред недоволните основният проблем в пакет „Мобилност\" е връщането на водачите и камионите в страната на регистрация.  Браншът е убеден, че с измененията в пакета няма никакъв социален ефект за водача на всеки три или четири седмици както е записано да се връщат в „експлоатационния център на превозвача по страната на регистрация“.\r\nТова означава, че нашите превозвачи трябва да се приберат до България, независимо че фирмата може да има бази в Европа.   Друг текст, срещу който протестират нашите фирми е „равно заплащане за един и същи труд, на едно и също място“. Това означава шофьор, който е определена държава да получава минималната ставка за съответната страна.    Ако пакетът бъде одобрен в този си вид, голяма част от българските превозвачи ще бъдат принудени да се пререгистрират в други страни от ЕС. От това ще загуби единствено бюджетът и икономиката на България.", "date": "2019.01.07", "title": "Президентът се среща с представители на организации от транспортния бранш "}
{"url": "https://www.actualno.com/smolyan/shevicite-na-chetiri-regiona-predstavjat-v-smoljan-news_714886.html", "text": "  Изложба на шевиците от четири български региона ще представи Регионалният исторически музей „Стою Шишков“ в Смолян на . Тя е именувана \"По шевиците ще ги познаете\", организирана е в рамките на програмата „На 100 км от Европейската столица на културата Пловдив#Заедно“.     Експозицията включва представителна извадка от фондовете на четири музея –Регионалните исторически музеи в Смолян, Шумен, Бургас и Регионален етнографски музей – Пловдив. Тя отразява различните видове везбени украси с техните регионални етнографски характеристики. Експонирани са както единични шевици, така и цели елементи от традиционната народна носия – ризи, престилки, кърпи за глава.\r\nКакто е известно, в шевиците едно време са били втъкавани даже и кодове за родова принадлежност. Такива данни има например за родопските села Ерма река и Старцево. Различните родове втъкавали различни геометрични символи в престилките, които носели жените от фамилията.  Шевиците давали информация даже за семейния статус на жената.\r\nА втъканите детайли били възможност за хората да разпознават роднините си от женски пол във времето, когато те ходели забулени. Така ергените можели да разпознават момите, които са им роднини, съответно да се отдръпнат, ако жената е семейна.  Етнографският фонд на музея в Шумен притежава богата колекция от шевици не само от Шуменския край, но и от други етнографски райони на страната. Началото на събирателната дейност е поставено още през 30-те г. на ХХ в. Открояват се месалните шевици от Провадийско. Месалите са кърпи, които се поставят на омъжени жени при специален обред, изпълняван в някои села.\r\nЕтнографският музей в Пловдив показва част от богатата колекция шевици, постъпили като дарение от г-жа Елена Тодорова – известна майсторка-везбарка, преди няколко години.\r\nХарактерните везбени мотиви за рупската, загорската и тронкската етнографски групи представя Етнографският музей в Бургас.    Музеят в Смолян също допринася за колоритната експозиция. В Родопите шевиците са неизменен елемент от украсата на някои сватбени обредни кърпи. Квадратни или правоъгълни по форма, те са предназначени за завиване на разменяните между годеници и младоженци дарове, за покриване ръцете на младоженката и като поводник при извеждането ѝ от бащиния дом. Интерес предизвиква и обредната сватбена забрадка, наречена ръченик.", "date": "2019.01.07", "title": "Шевиците на четири региона представят в Смолян"}
{"url": "https://www.actualno.com/tennis/grigor-dimitrov-izpadna-ot-top-20-v-sveta-zvezda-propuska-australian-open-news_714938.html", "text": "  Най-добрият ни тенисист загуби две позиции в световната ранглиста и след обновяването на класацията се намира на 21-во място.     Хасковлията има в актива си 1,790 т., а само на 5 точки зад него се намира Давид Гофен.   Димитър Кузманов се изкачва с едно място до №328 с 76 т. в актива. Александър Лазов е №482 с 13 точки.\r\nПървата ракета на България Виктория Томова прогресира с пет места в световната ранглиста при жените. Томова, която не участва в турнири през миналата седмица, има актив от 383 точки и вече е 151-ва в света.  Елица Костова пада с едно място до №215 с 273 т. Сесил Каратанчева е 231-ва с 249 т., след като губи две позиции, а Изабелла Шиникова е №265.\r\nМеждувременно стана ясно, че една от звездите на тениса е под въпрос за участие в турнира Australian Open .   ", "date": "2019.01.07", "title": "Григор Димитров изпадна от топ 20 в света, звезда пропуска Australian Open"}
{"url": "https://www.actualno.com/society/minior-kyshta-hrani-istorijata-na-ivajlo-pankov-ot-chelopech-video-news_714497.html", "text": "   По естествени причини хората свързваме сивотата с мрака, упадъка и мизерията. Но от Actualno сме ви подготвили с трима души, които си изкарват хляба на място, което шеговито наричат „100 нюанса сиво“, но сивотата в тяхната работа е символ на прогреса, инвестицията в знание, здравата работа и достойния живот. В поредица от три материала ще ви срещнем с Ивайло Панков, Володя Черкезки – Чори и Десислава Събева-Домусчиева, настоящи и бивши служители на Дънди Прешъс Металс Челопеч.       За с. Челопеч ви разказахме неотдавна при визитата там, . Именно при тази визита и разговорите с местните си дадохме сметка какво огромно значение за живота на всички в региона има мината, като тогава не подозирахме, че ни предстои да се срещнем с най-модерната мина в страната и може би една от най-модерните в света.  Какво е да си миньор там? Как живеят хората в региона? Как гледат семействата си? Къде учат децата им? Защо хората не бягат от региона ами напротив – демографията им е стабилна? Отговорите на тези въпрос е най-добре да чуете в разказите на Ивайло, Чори и Десислава.     „Семейството ми се радва, че работят като миньор. Имат притеснения, да, но работата ми дава възможност да им осигуря всичко нужно.“   Точно в 5:45 сутринта, при -6 градуса сме на портала на Дъндии Прешъс Металс в Челопеч, за да се срещнем с Ивайло в края на нощната смяна. Половин час по-късно сме вътре и сме разположили камерите. Миньорите започват да излизат един по един и минават през място за почистване на обувките. Ивайло ни приветства с усмивка, след което ни показва обичайния ред на работата, която протича през оставяне на спасителните елементи от екипировката, оставяне на работните дрехи за пране, душ и после си готов за прибиране у дома.    Разбрали сме се с него, че ще го следваме половин ден, за да видим наистина живота на един миньор. Ако съдбата се бе намесила другояче в неговия живот щяхме да проследим живота на един тракторист, защото именно такъв е искал да стане Ивайло като малък. Влечението му към техниката и до ден днешен е ключово в живота му. Родом е от Северозападна България, но в крайна сметка се оказва в Пирдоп, заедно с жена си и двете си дъщери.\r\nПосреща ни у дома и ни показва „сутрешните си ритуали“, първият от които е да захрани модерната отоплителна система, която е изградил на двуетажната си къща. Часът е около 7:30, време да вземе по-малката си дъщеря Елеонора (9г.) и да я закара до училище, а след това ще се върне, за да вземе по-голямата Ева (17г.) и да я изпрати до спирката, откъдето организиран от Дънди училищен автобус ще я откара до гимназията в с. Челопеч.\r\nСлед „ритуалите“ идва време за почивка, което в този ден Ивайло отдели за нас, за да запишем неговата история и да поговорим надълго за работата под земята и живота над нея.\r\nЗа пръв път слиза под земята преди 12 години. Минава през различни машини и позиции. Казва, че рудникът се е променил много и модернизациите не спират. Най-много са подобренията в сферата на безопасността. Никой в мината не крие, че в началото един от големите проблеми е бил идването на работа след употреба на алкохол. Предвид спецификата на работата, това е водило до сериозни рискове. Затова една от големите промени, наложени абсолютно безкомпромисно е това да идваш трезв на работа. Всички, които влизат в мината минават проверка с дрегер – без изключение. Ако бъде отчетен алкохол в кръвта не можеш да влезеш на територията на рудника.\r\nМерките са толкова твърди, че ако отидеш на работа с алкохол над 0.2 промила - уволнен си. Ако отидеш с алкохол в кръвта в рамките на до 0.2 промила, не те допускат и те връщат у дома. Ако повториш - освобождават те от работа.   Ивайло разказва още, че вече голяма част от работата се извършва дигитиално, чрез таблети, а за сигурността на всеки миньор в каската му има вграден GPS датчик. Така локацията на всеки човек под земята е постоянно известна.\r\nБез притеснение споделя, че това, което работата му дава най-много е финансова стабилност и съответно възможност да отгледа децата си така, както смята за най-добре. Дава му възможност да не прави компромиси с материалното, без което не можем. Дава му стабилна увереност, че утре ще е ако не по-добре, то със сигурност няма да е по-зле. По-голямата му дъщеря, Ева, е ученичка в Частна профилирана гимназия с чуждоезиково обучение в Челопеч. Училището е спонсорирано от рудника, но там учат деца не само на миньори. Нивото на обучение е високо, условията са идеални, а малкия брой ученици позволява на учителите да познават по-добре децата и да им отделят повече внимание. “Това, което ми харесва най-много тук е, че преподавателите са близки с нас, правят часовете интересни, никой не се чувства пренебрегнат. Всеки учител успява да даде максимума от себе си на всеки от нас“ , споделя Ева.\r\nТръгваме си обнадеждени от училището за следващата ни среща, с Володя Черкезки – Чори – пенсиониран миньор, който сега има собствен бизнес, свързан с рудника. Но за него ще ви разкажем в следващия ни материал, след седмица.", "date": "2019.01.07", "title": "Миньор къща храни – историята на Ивайло Панков от Челопеч (ВИДЕО)"}
{"url": "https://www.actualno.com/ruse/objaviha-koga-zapochva-podavaneto-na-danychni-deklaracii-v-ruse-news_714826.html", "text": "  Данъчните служители от офиса на НАП в Русе започват да приемат от 10 януари желаещите да подадат първите годишни данъчни декларации за получени доходи през 2018 г. Работното време на държавните служители от приходната агенция е без прекъсване от 9 до 17,30 часа, така че не притеснявайте дължимото ще бъде прието своевременно. В салона за клиенти са поставени специални кутии с различни формуляри и приложения на декларациите.     Данъчната кампания за 2019 г. започва на посочената дата, заради промени в родното ни законодателството.\r\nДекларациите за доходите на физическите лица могат да бъдат подадени както по електронен път, така и на място в офисите на НАП. Срокът за ползване на 5% отстъпка за будните и добросъвестни граждани за ранно деклариране и плащане през настоящата година е 31 януари. Образците на данъчни декларации за облагане на доходите на физическите лица и за облагане с корпоративни данъци са публикувани на сайта на НАП.\r\nГодишното приключване на данъчно-осигурителните сметки на фирми и граждани ще бъде извършено от НАП в периода от 1 до 10 януари 2019 г. Допълнителна информация за данъчните и осигурителните изисквания ви очаква на телефона на Информационния център на НАП 0700 18 700.  ", "date": "2019.01.07", "title": "Обявиха кога започва подаването на данъчни декларации в Русе"}
{"url": "https://www.actualno.com/europe/italianski-lideri-podkrepiha-jyltite-jiletki-news_714917.html", "text": "  Двама от лидерите на управляващата коалиция в Италия заявиха подкрепата си за „жълтите жилетки”, предаде AFP.     „Жълти жилетки не се отказвайте!” заяви вицепремиерът Луиджи Ди Майо, ръководителят на \"Движение пет звезди\", в блога на партията си, като бе окуражен от колегата си крайнодясната \"Лига\" Матео Салвини.   „Подкрепям честните граждански протести против президент, чието правителство върви против собствените си хора”, заяви Салвини в изявление.\r\nПартията на Ди Майо изявява подкрепата си за пряката демокрация, още от 2009 г.  Той предложи на френските протестиращи да използват тяхната, така наречена система Русо, която да им позволи да подобрят организацията си и „да създадат предизборна програма”.", "date": "2019.01.07", "title": "Италиански лидери подкрепиха \"жълтите жилетки\" "}
{"url": "https://www.actualno.com/starazagora/dariha-nova-aparatura-na-starozagorskata-neonatologija-v-navecherieto-na-denja-na-rodilnata-pomosht-news_714856.html", "text": "  Интензивен инкубатор за новородени и воден дестилатор на обща получи в навечерието на Деня на родилната помощ клиниката по неонатология на Университетската многопрофилна болница за активно лечение “Проф. Д-р Стоян Киркович”(УМБАЛ) в Стара Загора. С новия кувьоз лекарите ще могат едновременно да регулират три показателя на специална среда, необходима за развитието на недоносени бебета. Дестилаторът ще осигурява вода с определени качествени показатели за специализираната апаратура в клиниката.     Дарението е част от програмата за социални инвестиции „Енергия за живот“ на „КонтурГлобал Марица Изток 3“. Апаратурата беше предадена на началника на клиниката доц. Христо Мумджиев от директора на ТЕЦ „КонтурГлобал Марица Изток 3“ Алесандро Морето.\r\nКлиниката по неонатология към УМБАЛ “Проф. Ст. Киркович” е основен лечебен и консултативен център по неонатология в Югоизточна България. Дейността му обхваща три области - Старозагорска, Сливенска и Ямболска, и отчасти Бургаска. Годишно през нея преминават над 400 болни и недоносени новородени.", "date": "2019.01.07", "title": "Дариха нова апаратура на старозагорската неонатология в навечерието на Деня на родилната помощ "}
{"url": "https://www.actualno.com/business/samo-za-jordanovden-ima-danni-za-do-20-poveche-potreben-tok-news_714825.html", "text": "  С близо 20% повече ток е бил изхарчен по Йордановден през тази година спрямо миналата. Това твърди в свой анализ \"ЧЕЗ Разпределие България\".     Данните на дружеството показват, че през миналата година средните товари по мрежата в Западна България са били 1525 мегавата, докато през вчерашния ден средните стойности показват 1818 мегавата.   С 27% е увеличението на товарите вчера в сравнение с почивния 1 януари тази година. Тогава средните стойности са били 1438 мегавата. В първия ден на новата година консумацията ни на електроенергия е довела до 5% по-високи товари в сравнение с първия ден на изминалата 2018 година, когато средните стойности бяха 1370 мегавата.\r\nЗа първите шест дни на новата година увеличението на товарите е с 9,30% в сравнение със същия период на 2018 г. Денят-рекордьор с най-високи товари от началото на годината е 4 януари, което се обяснява и с падането на температурите. През този ден товарът е бил 1840 мегавата.  \"Сериозното увеличение на товарите при спад на температурите показва, че много домакинства разчитат на отопление с ток. Добре е те да предвидят, че студеното време и повишената консумация на отоплителни уреди пряко ще се отрази на потребената от тях през месеца електроенергия\", каза Ясен Тодоров, директор \"Управление на мрежата\" в ЧЕЗ Разпределение България.", "date": "2019.01.07", "title": "Само за Йордановден има данни за до 20% повече потребен ток"}
{"url": "https://www.actualno.com/society/elektronni-vinetki-vse-oshte-ne-mogat-da-se-kupuvat-ot-bylgarski-poshti-news_714870.html", "text": "  Електронни винетки все още не могат да се купуват от клоновете на Български пощи и от някои от големите вериги бензиностанции, показа репортерска проверка на „Хоризонт“ в София.     По-рано от Пътната агенция увериха, че от днес електронните винетки ще са достъпни на тези места.   Вчера шефът на Агенцията инж. Светослав Глосов посочи пред БНР, че над 4500 ще са местата, където ще се предлага услугата. Според него там, където наблизо няма бензиностанция, е-винетка ще може да се купи от пощата.\r\nОт 5 януари е започнало разпространението на винетки на касите на Еasypay, а от началото на месеца продажба се извършва и от един от мобилните оператори.  От Пътната агенция твърдят, че до месец се очаква да започне продажбата на електронни винетки и през банкоматите.", "date": "2019.01.07", "title": "Електронни винетки все още не могат да се купуват от Български пощи "}
{"url": "https://www.actualno.com/varna/vyv-varna-posreshtnaha-novata-godina-sys-starite-dupki-po-ulicite-news_714871.html", "text": "  Жители на варненския квартал \"Погреби\" си пожелават година общината да им обърне и да оправи разбитите улици. Шофьорите се оплакаха от огромните дупки, през които трябва да минават всеки ден и заради които непрекъснато се налага да ремонтират автомобилите си. Улиците, които може да видите на снимките, се намират в близост до търговска сграда, бензиностанция и много жилищни блокове с площадки.      Всеки ден в автомобилите си от там преминават стотици варненци. За тях стигането до квартала е , защото улиците са разбити и навсякъде има \"кратери\", както ги наричат шофьорите. Още преди години те са подавали сигнали за това до Община Варна, но отговор все още няма. Жителите на квартала се обърнаха към нас, защото се надяват, че поне така исканията им ще бъдат чути и ще бъдат предприети нужните действия.  Както ще видите на снимките, улиците имат нужда от спешен ремонт, но такъв засега няма.    \"Не е нормално да се ремонтира само центъра на града. В кварталите живеят много хора. \"Погреби\" дори е един от централните такива. Трябва да се оправят улиците! Къде сте, г-н Портних? Спите ли?\", споделят недоволните варненци.", "date": "2019.01.07", "title": "Във Варна посрещнаха Новата година със старите дупки по улиците"}
{"url": "https://www.actualno.com/plovdiv/s-pyrvija-obshtinski-mnogoetajen-parking-reshavat-problema-s-mestata-v-plovdivskija-rajon-zapaden-news_714885.html", "text": "  Напредва проектът за изграждането на първия многоетажен общински паркинг в Пловдив. Той ще е за и ще е един от най-мащабните проекти, по които ще се работи в „Западен“ през 2019-та година, съобщи кметът на района Димитър Колев.     Предвижда се паркингът да бъде построен на мястото на бившия пазар на ъгъла на улиците „Орфей“ и „Звезда“. Димитър Колев обяви, че вече е избран изпълнител и предстои официалното стартиране на строежа. Паркингът ще е на три нива, като всяко от тях ще е за по 50 автомобила. На партера пък ще има търговски помещения, които ще бъдат отдавани под наем. Общата разгъната застроена площ е 6000 квадратни метра, а инвестицията - 3,5 милиона лева. „Цяла година имахме идейни проекти, одобрения, различни поправки по него, гласувания в общинския съвет, провеждане на обществена поръчка, след която вече в момента имаме избран изпълнител и влязъл в сила договор за строителство. През 2019-та предстои да започнем реалното строителство. За около 10 месеца смятам, че на практика той може да бъде изпълнен. Така че през новата година това е един от големите проекти, по които район „Западен“ ще работи“, заяви Димитър Колев. Той уточни, че точно на това място в района кипи бурно строителство и именно с подобни съоръжения ще може да се отговори на все по-нарастващата нужда от паркоместа в Пловдив.   Освен многоетажния паркинг, в район „Западен“ предвиждат през тази година разкриването на още 200 места за автомобили. В плановете на администрацията влиза изграждането на паркинги на улица \"Бряст\" зад общежитията на Медицинския университет и на ул. \"Ружа\", където са предвидени 55 места. За толкова автомобили ще е и паркингът на бул. \"Копривщица\".", "date": "2019.01.07", "title": "С първия общински многоетажен паркинг решават проблема с местата в пловдивския район „Западен“"}
{"url": "https://www.actualno.com/europe/gruevski-ako-zaev-mojeshe-bi-me-udavil-v-kapka-voda-news_714883.html", "text": "  Порталът Инфомакс даде гласност на разговор с един от хората, посетитили бившия премиер на Македония Никола Груевски в Будапеща.     Събеседникът, както съобщи порталът, предава мнението на Груевски за бягството му, ситуацията във ВМРО-ДПМНЕ, отношенията със Зоран Заев и съдебните процеси, които се водят срещу него. Груевски получи от Унгария политическо убежище, след като избяга от Македония, за да не отиде в затвора, предаде БГНЕС.   Груевски не разкри как е напуснал Македония. Той само каза, че са лъжливи спекулациите, че Унгария или някоя друга държава или разузнавателна служба са му помогнали да напусне Македония. Той каза, че лесно е напуснал страната и много внимавал да не намеси в това никой от хората около него, които биха били сред първите, които ще бъдат заподозрени, че са му помогнали да напусне страната, като например сигурността или близките му роднини, приятели и сътрудници.\r\nЗаради спекулациите, че Заев му е помогнал да избяга, той само коментира:  \"Заев, ако можеше, щеше да ме удави в капка вода, а не да ми помогне да напусна отново страната\"\r\nПорталът пише, че Груевски е в Будапеща при приятели и че е там като техен гост.   ", "date": "2019.01.07", "title": "Груевски: Ако Заев можеше, би ме удавил в капка вода"}
{"url": "https://www.actualno.com/kustendil/jena-ot-kustendil-dade-nad-5000-lv-na-alo-izmamnici-news_714814.html", "text": "  75-годишна жена от Кюстендил е станала жертва на телефонна измама вчера. Тя e била излъгана, че помага на полицията да бъдат заловени измамници, после оставила в близост до жилищната си сграда .     По случая е започнато досъдебно производство в РУ Кюстендил, уведомен е дежурен прокурор.\r\n37-годишен мъж пък е задържан от кюстендилски полицаи за извършена домова кражба. Той отнел телевизор и лаптоп от дома на свои съседи в кв. „Изток“, в края на миналата седмица. От него са иззети крадените вещи, по случая е започнато досъдебно производство в РУ Кюстендил. Кражба на алкохол, парфюми и зарядно устройство е извършил 24-годишен мъж от с. Пастра, от дома на възрастна жена в селото. Установен е при проведени издирвателни действия от служители на РУ Рила. Задържан е с полицейска заповед за  24 часа, по случая е започнато досъдебно производство, уведомен е дежурен прокурор.\r\nВ края на миналата седмица е заявена кражба и на златни накити от къща в Дупница. Проникването в имота е взломно. Местопроизшествието е обслужено от дежурна полицейска група, започнато е дознание в РУ Дупница по случая, предаде Катя Табачка - говорител на ОДМВР - Кюстендил, за кореспондент на от града.  ", "date": "2019.01.07", "title": "Жена от Кюстендил даде над 5000 лв на ало измамници"}
{"url": "https://www.actualno.com/europe/prevozvachi-ot-es-na-protest-zaradi-popravka-v-paket-mobilnost-objavena-za-pobeda-ot-bylgarija-news_714848.html", "text": "  Задръствания се оформиха по магистрала между Франция и Белгия поради първия от поредица от протести, които профсъюзи планират в страните от ЕС срещу реформи, засягащи шофьорите на камиони и автобуси - т.нар. пакет \"Мобилност\" (Макрон), предаде БГНЕС.     Европейската комисия предложи реформи, които дават на работодателите  по-голяма свобода на действие, когато те определят графиците на  водачите. \"Ако това означава по-дълги часове работа и по-малко почивка,  то това е сериозен риск за пътната безопасност и здравето на водачите\",  заявиха от Европейската федерация на транспортните работници (ETF) на .   В това съобщение се казва и, че  плановете също така подкопават принципа на равно заплащане за еднакъв  труд в една и съща страна за трансграничните работници от ЕС. Например,  реформата \"временно освобождава шофьорите от прилагането на ,  съгласно които на командированите работници трябва да се плаща съгласно  местните стандарти на мястото, където и да работят\".\r\nВсъщност тази  поправка - да не важи равното заплащане, беше описана като \" \" от българското правителство и от евродепутатите ни, особено Ангел Джамбазки, преди да стане ясно, че далеч не всичко по е решено и тепърва за неща като например връщането на шофьорите на  всеки 4 седмици в страната по регистрация на фирмата, за която работят,  трябва минимум да се воюва, ако не и, че е загубена кауза. А на 10 януари български превозвачи трябва да протестират в Брюксел заради други параметри на пакет \"Мобилност\" - например точно този за връщането на шофьорите.  Според полицейски данни, днес (7 януари) трафикът край Рекем в Западна Фландрия, Белгия (на E17), е бил сериозно затруднен за около 90 минути в тази сутрин заради протест, за който призова Белгийски транспортен съюз. Съюзът е част от ЕТF, която се противопоставя на предложените реформи на ЕС, които биха могли да намалят времето за почивка на шофьорите на камиони и автобуси.\r\nПредставители на ETF заявиха, че може да има повече протести в страни като Франция и Холандия, преди транспортната комисия на Европейският парламент да обсъди реформите на 10 януари. Съюзите в Италия са готови да организират национална стачка, ако комисията по транспорт на парламента приеме много от новите правила.   Заместник-ръководителят на Белгийския транспортен съюз Джон Райнерт заяви, че полицията е виновна за задръстването, като отхвърлила предложението на съюза да насочи камиони през паркинг, за да получават шофьорите брошури. На местата на други три протеста, включително на две магистрали към Холандия, не е имало блокиране на движение, каза Райнерт.    ", "date": "2019.01.07", "title": "Превозвачи от ЕС на протест заради поправка в пакет \"Мобилност\", обявена за \"победа\" от България "}
{"url": "https://www.actualno.com/politics/cvetanov-radev-shte-prodylji-da-ne-se-dyrji-kato-dyrjaven-glava-news_714887.html", "text": "  С избора на нов тип боен самолет по време на кабинета „Герджиков“, президентът Румен Радев и служебното правителство искаха да задължат следващото Народно събрание и следващия кабинет да берат плодовете на тяхната непрозрачност. Тогава Румен Радев, който лично назначи министър-председателя и министъра на отбраната, искаше непрозрачно, на тъмно и в кратки срокове да финализира процедурата за изтребителите. Това заяви пред журналисти в Годеч председателят на ПГ на ГЕРБ и зам.-председател на партията Цветан Цветанов, съобщиха от пресцентъра на ГЕРБ.     „Експертите от Министерството на отбраната внесоха доклада за работата си по избора на нов тип боен самолет в Министерски съвет, като най-вероятно тази сряда ще име решение на правителството. След това предстои дебат в Народното събрание, което трябва да даде мандат на правителството да финализира започнатата процедура“, обясни Цветанов. Той сподели очакванията си, че Румен Радев ще продължи да не се държи като държавен глава и обединител на нацията и няма да работи успешно с българските институции както предшествениците му. „Нека Радев се поинтересува кои държави споделят оценката на експертите от МО и кои държави подкрепят неговата теза за изтребителите“, призова председателят на ПГ на ГЕРБ. Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши една такава процедура.   Във връзка с обвиненията на президента Радев за лобизъм, Цветан Цветанов подчерта, че те не отговарят на истината и заяви категорично: „Всяко едно решение на страната ни е политическо. Решението да се присъединим към ЕС и НАТО също беше такова и представителите на българските институции винаги са се придържали към него и към евроатлантическата ориентация на България, която на свой ред е гаранция за сигурността ни“.\r\nПред медиите зам.-председателят на ГЕРБ съобщи, че в края на февруари или началото на март тази година ще бъде взето окончателното решение за кандидатите на ГЕРБ за евродепутати. „Имаме много достойни кандидати и всеки един от тях може да води листата. Сигурен съм, че всеки един, който попадне сред 17-те в листата, ще има достатъчно потенциал и подкрепа, за да работи в интерес на страната ни“, отбеляза той. Цветанов също така анонсира, че на 20 януари ГЕРБ ще проведе национална работна среща с всички представители на партията в местната, законодателната и изпълнителната власт, на която ще бъдат разчертани хронологично дейностите преди изборите. „Скоро стартираме и граждански диалог „Европа в нашия дом“, с който ще представим ползите от членството ни в ЕС“, каза още председателят на ПГ на ГЕРБ.  ", "date": "2019.01.07", "title": "Цветанов: Радев ще продължи да не се държи като държавен глава"}
{"url": "https://www.actualno.com/blagoevgrad/proverjava-se-symnitelen-dogovor-za-osvetlenie-v-blagoevgrad-za-nad-400-000-leva-news_714837.html", "text": "   . Поради това съмнително стечение на нещата неправителствената организация Антикорупционен фонд (АКФ) е изпратила сигнал до Агенцията за държавна финансова инспекция (АДФИ) и АДФИ ще провери случилото се, твърдят от АКФ.     Първоначалният договор за изграждането на осветлението е на стойност от близо 2 млн. лева - 1 845 663,56 лева с ДДС. Той е сключен още преди малко над три години - на 2 декември, 2015 година. Но година и половина по-късно (на 6 юни, 2017 година) е подписано допълнително споразумение към основния договор - за 433 363,19 лева с ДДС. Основанието за договора е плащане за дейност по проекта поради \"непредвидени обстоятелства\".    . Сред другите обстоятелства, налагащи извършване на допълнителни строително-монтажни работи, са и неподходяща височина на съществуващите осветителни тела и неподходящо местоположение на съществуващите стълбовете.\r\nНа отговор на заявление за достъп до обществена информация, изпратено от АКФ, община Благоевград отговаря, че преди възлагането на поръчката е направен задълбочен анализ на системата за улично осветление и е събрана и анализирана голям обем информация различните елементи.  От правния екип на АКФ напомнят, че възлагането на такива допълнителни строително-монтажни работи и изменението на договора са принципно допустими от закона, но само при спазването на определени условия. . Непредвидените обстоятелства не могат да бъдат предотвратени дори и при полагане на дължимата грижа и правят невъзможно изпълнението при договорените условия.\r\nОт констативните протоколи е видно, че обстановката на терен налага строително-монтажни работи извън посочените в договора. От протоколите обаче не са видни причините, поради които допълнителните дейности не са включени в първоначалния проект и договора от 02.12.2015г.   В допълнение, плащането по допълнителното споразумение е извършено на 7 юли, 2017 година, въпреки че 20 дни по-рано Общински съвет-Благоевград е отхвърлил предложението на кмета Атанас Камбитов за промяна на поетия дългосрочен дълг и промяна на общинския бюджет с цел да се заплати на изпълнителя. Едва на 12 юли, след като е било извършено плащането, кметът е внесъл предложението за втори път и то е било одобрено от общинските съветници.      Архив ", "date": "2019.01.07", "title": "Проверява се съмнителен договор за осветление в Благоевград за над 400 000 лева"}
{"url": "https://www.actualno.com/crime/jurnalistyt-hristo-hristov-sys-signal-za-poredna-zaplaha-sreshtu-nego-news_714840.html", "text": "  Журналистът Христо Христов, който е дългогодишен изследовател на архивите на Държавна сигурност, сигнализира за поредно посегателство срещу него. Той свързва това с работата си.     \"На 2 срещу 3 януари неизвестен извършител е разбил задното стъкло на семейния автомобил на журналиста, паркиран на обичайното място за паркиране на паркинг до жилищния блок в столичния квартал, където Христов живее. Очевидно разбиването не е направено с цел кражба, тъй като такава не е извършена от автомобила\", става ясно от сайта на Христов .\r\nВ публикацията се припомня, че през 2013 г. той е получил смъртна заплаха срещу семейството му, а малко преди това гумите на автомобила на Христов са били нарязани. Седем години по-рано - през 2006 г., срещу журналиста има заплаха, че ще бъде взривен, ако \"не спре с публичните си изяви в разгара на скандала с нерегламентираното изваждане на досиета на група журналисти от тогавашния министър на вътрешните работи Румен Петков\". В периода 1999-2001 г., когато работи по разследване за убийството на писателя Георги Марков, жилището му е разбивано и ограбвано три пъти.      За всяко едно от тези нападения Христов е сигнализирал в МВР, но нито веднъж полицията не е успяла да установи нападателите. За последното посегателство той е подал сигнал в 6-о РПУ, като е подчертал, че това е трети случай на вандализиране на колата му.\r\n\"Капитал\" уточнява, че от от пресцентъра на МВР са отговорили, че по случая е образувана преписка и се работи по установяване на извършителя.    ", "date": "2019.01.07", "title": "Журналистът Христо Христов със сигнал за поредна заплаха срещу него"}
{"url": "https://www.actualno.com/balkani/incident-s-korab-v-cherno-more-vze-jertvi-news_714844.html", "text": "  Шестима членове на екипажа на товарен кораб загинаха, а други седем са спасени, след като плавателният съд е потънал в бурното море край черноморското крайбрежие на Турция. Това предаде телевизионният канал TRT World, цитиран от агенция \"Фокус\".     Турските власти са стартирали спасителна операция от провинция Самсун, след като са получили сигнал за бедствие от кораба, съобщи губернаторът на провинцията Осман Каймак. „Шестима души са мъртви, а седем са спасени, след като плавателен съд потъна край Самсун\", заяви Каймак.   Става ясно, че корабът, който е превозвал въглища и е имал 13-членен екипажа на борда, е плавал към Самсун от руското пристанище Азов.   Турската брегова охрана поясни, че в спасителната операция са задействани самолет, три хеликоптера и две лодки. Причините за инцидента се изясняват. ", "date": "2019.01.07", "title": "Инцидент с кораб в Черно море взе жертви"}
{"url": "https://www.actualno.com/asia/bomba-ubi-10-dushi-v-afganistan-news_714829.html", "text": "  Най-малко десет души са загинали, 13 са ранени при експлозия на бомба в източната афганистанска провинция Пактика, съобщава агенция „Синхуа“, цитирани от БГНЕС.     „10 души са загинали, 13 жители са настанени в главната болница на провинциалната столица след бомбен взрив“, заяви представител на здравните власти.   Сред загиналите има две деца.\r\nНито една терористична групировка не е поела отговорност за кървавата трагедия.  ", "date": "2019.01.07", "title": "Бомба уби 10 души в Афганистан"}
{"url": "https://www.actualno.com/ruse/koi-sa-naj-poseshtavanite-muzei-v-ruse-news_714803.html", "text": "  Културният туризъм и засиленият интерес към русенските музеи показва трайна тенденция на увеличение през изминалата 2018 г.     Сухата статистика показва, че лидер е експозицията на Екомузей с аквариум с впечатляващите (с над 1300 ръст в сравнение с 2017 г.). През изминалата година Екомузеят бе включен в графиците на туроператорски фирми с круизи по река Дунав. Това увеличи (2409 души) чуждото присъствие край града на великата река. Младежите - ученици и студенти са 9185, а  индивидуалните посетители - над 5000.\r\nАрхитектурен резерват „Ивановски скални църкви“ твърдо заема второ място с 18817 души в престижната класация. Той отдавна е включен в Списъка на световното културно наследство на ЮНЕСКО, но през последните години е и музейна експозиция. Интересът на чужденците (индивидуални туристи и организирани групи) е увеличен двойно. През 2017 г. посетителите са  6169 , а през 2018 г. - 12444. Преобладават гости от Япония, Тайван, Корея, Франция, САЩ, Германия и Румъния. Устойчив ръст през изминалата година показват туристите от Китай.\r\nНа стабилен интерес от чужденците се радва и Музеят на градското всекидневие (Къщата на Калиопа).  През последните 4 години Регионалният исторически музей в Русе е посетен от над 9000 души. 8000 са посетителите на АР „Средновековен град Червен“. Висока е посещаемостта на Пантеон на възрожденците (6757), Римска крепост „Сексагинта Приста“ (4770) и Музей на градското всекидневие (4595).\r\nСумарно посетилите музея през 2018 г. са 76 612, което е завишение спрямо 2017 г. Близо 31% са ученици и студенти. Най-предпочитаните от тях обекти са Екомузей с аквариум, Историческия музей, Пантеон на възрожденците, Музей на градското всекидневие. В някои от посочените експозиции децата провеждат и организирани музейни уроци, работилници, уъркшопи под ръководството на уредници и музейни педагози. Чуждите туристи в деветте музейни експозиции са 28%. Те са организирани групи и индивидуални туристи от Япония, Румъния, Белгия, Великобритания, САЩ, Швейцария, Франция, Италия, Русия, Полша, Швейцария и Финландия.", "date": "2019.01.07", "title": "Кои са най-посещаваните музеи в Русе?"}
{"url": "https://www.actualno.com/starazagora/kazanlyk-otbeljazva-130-godishninata-na-23-ti-shipchenski-polk-news_714823.html", "text": "  Фотоизложба “130 години 23-ти пехотен шипченски полк” и представяне на книгата за военното формирование на Пепа Коскина и Пламен Стефанов утре от 17:30 часа в Инфоцентъра на ул. “Искра” 4 ще поставят началото на честването на 130-годишнината от неговото създаване в Казанлък.     Инициативният комитет за годишнината е предвидил редица мероприятия за отбелязването й - научна конференция, беседи с ученици, тържествено събрание. Ще бъде открит и ремонтираният и възстановен в автентичния си вид за войнишки паметник в парк \"Розариум\".\r\nЧестването на 130-годишнината преминава под патронажа на кмета на община Казанлък Галина Стоянова, почетен член на Съюза на офицерите и сержантите от запаса и резерва (СОСЗР). В инициативния комитет участват представители на 61-ва Стрямска механизирана бригада, общинският съвет на Казанлък, местните организации на СОСЗР, Съюза на подофицерите, Съюза на ветераните от войните, Тракийско дружество „Капитан Петко войвода“, представители на клубовете „Приятели на армията“ от казанлъшките училища.\r\n23-ти пехотен шипченски полк е военна част в рамките на полковата структура на Българската армия от времето на Третото българско царство. Сформиран е през януари 1889 година, известен е като Лудия полк, а най-известният му командир е генерал-майор Иван Пашинов.  ", "date": "2019.01.07", "title": "Казанлък отбелязва 130-годишнината на 23-ти шипченски полк"}
{"url": "https://www.actualno.com/asia/sasht-predislocirat-vojski-do-voenni-bazi-v-kirkuk-news_714830.html", "text": "  Вашингтон планира да задържи част от войските, които ще бъдат изтеглени от Сирия в американските военни бази в северния иракски град Киркук. Това съобщава турският вестник Yeni Safak, цитиран от агенция \"Фокус\".     Говорейки ексклузивно пред изданието, бившият иракски полковник от армията Вадала Нафи разкри, че американските войски, които вече са били изтеглени от Сирия през Ирак през последните няколко седмици, са били прехвърлени в американски военни бази в Киркук.   Въпросните американски части са предислоцирани в авиобаза Киван в Киркук и в базата Айн ал-Асад в Анбар. Разместването на военнослужещите на САЩ е част от „американския заговор“ за разпалване на вътрешни борби в страната, твърди друг източник на изданието - бившия депутат Набил Харбул. „Целите са Багдад и Дамаск, за да се свърже алиансът Израел-ОАЕ-Саудитска Арабия\", посочи Харбул. „Те работят за поляризиране на населението по линиите араби-кюрди, туркмени-кюрди, шийти-сунити\", поясни иракчанинът.\r\nСпоред лидера на Иракския тюркменски фронт Йомер Бейоглу ходът на Вашингтон за пренасочване на войските си към Киркук е с цел контролиране на тръбопроводите, които изпомпват 400 000 барела в Иран, и е последният опит на Вашингтон да предаде контрола над Мосул и Талафар на пешмергите. Бейоглу предупреди за спокойствие преди бурята в региона, като се позовава на американския план за обсада на районите Киван и Ал Багара.  Припомняме, че през миналия месец Доналд Тръмп обяви решението си да изтегли 2000 американски войници от Сирия, предизвиквайки критики от страна на много съюзници и съветници по сигурността, включително и такива от своя кабинет. След съобщението министърът на отбраната Джеймс Матис подаде оставка.", "date": "2019.01.07", "title": "САЩ предислоцират войски до военни бази в Киркук"}
{"url": "https://www.actualno.com/analysis/shte-se-vyzcari-li-totalnijat-big-bradyr-blagodarenie-na-kitaj-i-indija-news_714735.html", "text": "  Ключовата тема на новата година е възможността от сериозен сблъсък и конфликт между значително подобрения капацитет на света за електронно наблюдение и отслабването на демократичния контрол. Противодействие на това са демократичния дух и гражданските свободи - и двете страдат по света. Те не са мъртви, но са болни, понякога изритани в ъгъла. Това пише в свой коментар, преведен от БГНЕС анализаторът на Reuters Джон Лойд.     Двете най-гъсто населени държави в света, Китай и Индия, в които живеят общо около 37% от световното население, въвеждат национални цифрови системи за мониторинг и класификация. Те съчетават събирането на лична информация, необходима за по-ясно гражданство, с капацитета за по-пълно наблюдение и намеса от страна на държавата.    открито се стреми да наблюдава поведението на своите 1,4 милиарда души, възнаграждавайки онези действия, които държавата (комунистическата партия) определя като \"добри\" или наказвайки онези, които определя като \"лоши\". Тя е светската алтернатива на религиозно управляваните общества, замествайки божиите заповеди с критериите на държава, чиято управляваща партия претендира за виртуална непогрешимост чрез тълкуването на философията на Карл Маркс, подпомогната от светлината, осигурена от нейния президент – Си Дзинпин: \"Мисъл за социализъм с китайски характеристики на нова ера\", включена в момента в Конституцията на Китай.\r\n\"Социалната кредитна система\" на страната комбинира технология за разпознаване на лице, глас и пръстови отпечатъци с мониторинг на публичното и частното поведение чрез използване на интернет, образователни възможности и социални мрежи, както и огромна мрежа от платени информатори, които съобщават за необичайни дейности. Китайското правителство използва тези елементи, за да създаде картина на социалните, политическите, професионалните и частните дейности на всяко лице - и награждава с точки, които подпомагат кариерния и други избори - или наказва антисоциалното или антипартийно поведение, като лишава гражданите от права, промоции и възможности за пътуване. Нейната цел е през 2019 година да бъде осигурено пълно покритие, за да може да всеки в страната да бъде наблюдаван от 2020 година.  Индийската Aadhaar (\"фондация\" на хинди) - национална технология за лични карти, цели да бъде всеобхватна като китайския модел, но не е предназначена да бъде толкова натрапчива. Тя започна като доброволна инициатива на софтуерния предприемач Нандан Нилекани, който иска да направи \"всеки индиец видим за държавата\". От миналата година тя обхваща вече няколко индийски щата и амбицията му е да стане задължителна, с планове за достъп до необходими стоки, висше образование, държавни субсидии и здравеопазване.\r\nЗаради тези \"феномени\", икономистът Реетика Хера написа в The Washington Post през август миналата година, че системата представлява \"едно от най-наглите нарушения на личния живот и правата на човека, инициирано от правителството на една демократична държава\".   Западните демокрации нямат дигитални амбиции с размера на Китай или Индия. Но след скандала \" \" с Агенцията за национална сигурност на САЩ (АНС), на много от американските тайни служби бяха предоставени правни правомощия да наблюдават всички комуникации на своите граждани - макар и с официално повишени правни гаранции.    Сочени като пример за демокрация, САЩ е родното място и седалището на големите дигитални корпорации, които с Facebook начело сега са изправени пред все по-големи въпроси от страна на обществеността и правителствата относно способността им да запазят неприкосновеността на личния живот и борбата им с прокарването на реч на омраза и тайна пропаганда, маскирани като новини. Основателят на Facebook Марк Зукърбърг смята, че запазването на личната информация вече не е \"социална норма\".\r\nТакива позиции стават все по-популярни в същото време, когато авторитарният свят увеличава размера си и става по-рестриктивен. В тревожно есе, публикувано миналата година, учените Яша Мунк и Роберто Стефан Фоу пишат, че \"за период от четвърт век либералните демокрации са преминали от позиция на безпрецедентна икономическа сила към позиция на безпрецедентна икономическа слабост\". И това поставя болезнено въпросът - отива ли светът към открит \"Биг Брадър\"?", "date": "2019.01.07", "title": "Ще се възцари ли тоталният \"Биг Брадър\" благодарение на Китай и Индия?"}
{"url": "https://www.actualno.com/curious/sedmichen-luboven-horoskop-za-7-11-januari-news_714798.html", "text": "  Ето какво очаква всяка зодия в любовен план според звездите.      За вас е важно да спрете да мечтаете за невъзможното, за недостижимите идеали в любовта и за романтиката от филмите. Опитайте се да се придържате към реалността и истинската си връзка.   Любовна магия очаква представителите на зодия Телец. Обвързаните ще се чувстват силно привлечени от своята половинка, а тя пък на свой ред е ги обгражда с любов и внимание. Възможни са сериозни конфликти на любовния фронт. Професионалните ви амбиции ще се окажат в пряк разрез с \"интересите\" на връзката ви. Не очаквайте подкрепа от партньора.     Раците е се радват на пълна хармония и спокойствие. Вашите общи интереси и хобита ще ви помогнат да усетите и преоткриете половинката на едно по-дълбоко духовно ниво. ", "date": "2019.01.07", "title": "Седмичен ЛЮБОВЕН хороскоп за 7-11 януари"}
{"url": "https://www.actualno.com/starazagora/podgotvjat-starozagorski-uchenici-za-pazara-na-truda-news_714842.html", "text": "  Дванадесетокласници от старозагорските професионални и средни училища ще участват в двумодулен психотренинг „Повишаване конкурентоспособността и адаптацията към пазара на труда“. Организатори са Центърът за подкрепа за личностно развитие (ЦПЛР) при община Стара Загора, педагогически съветници и психолози от училищата в града и местната дирекция „Бюро по труда“.     Учениците ще бъдат обучавани как да търсят работа, как и какви документи се подготвят при кандидатстване за работа и какво е важно като се явяват на интервю за работа. Целта на тренинга е да се придобият умения, които ще им помогнат да са конкурентоспособни и да са готови за пазара на труда. За това ще им помогнат водещите на обучението Димка Кънева, организационен психолог в Професионалната гимназия по строителство, архитектура и геодезия „Лубор Байер“, Станимира Димитрова, специалист кариерно ориентиране в ЦПЛР - Кариерно ориентиране при Община Стара Загора, и Ваня Йорданова, психолог в дирекция „Бюро по труда“ - Стара Загора.   Първият четиридневен модул започна днес и в него ще се включат ученици от 8 училища. Вторият ще бъде от 18 до 21 февруари, в който ще вземат участие дванадесетокласници от други 9 гимназии и средни училища.", "date": "2019.01.07", "title": "Подготвят старозагорски ученици за пазара на труда"}
{"url": "https://www.actualno.com/society/angel-najdenov-procedurata-za-izbor-na-boen-samolet-moje-da-se-udylji-news_714835.html", "text": "   Това прогнозира Ангел Найденов, председател на Центъра за изследване на отбраната и сигурността и бивш министър на отбраната във връзка с процедурата по придобиване на многоцелеви изтребител. Той потвърди пред \"Фокус\" тезата, че , който се води на политическата сцена у нас.     Според Найденов в процедурата по избор на боен самолет се крият още много подводни камъни и предизвикателства, едно от които – изискването на САЩ за еднократно плащане на фона на решението на НС за разсрочено плащане. „Предложението в преговорите да бъдат включени четирима министри – на отбраната, на икономиката, на финансите и на външните работи, е опит на министъра на отбраната да се презастрахова като разшири територията на отговорността при вземане на решенията. Няма финализирани параметри по отношение на цени, на срокове за доставка и стойността на разходите, които са необходими до края на експлоатацията на бойните самолети. Не се споменава и какви биха били параметрите на партньорството по отношение на икономиката, трансфера на технологии, както и в областта на отбраната и сигурността. Това, което липсва като информация, не е маловажно. Ние не знаем дали и предложението за шведския самолет „Грипен“ се включва в известната към момента финансова рамка“, обясни Ангел Найденов.   Притеснителен според него е и фактът, че предстои изясняването на параметри, които Министерство на отбраната бе поело ангажимент да уточни до края на 2018 година. Бившият министър на отбраната изрази скептицизъм, че през 2019 година ще се стигне до очакваните 3 договора за трите големи модернизационни проекта, засягащи ВВС, Сухопътните и Военноморските сили на българската армия. Според Ангел Найденов предприетите вече стъпки все пак са в правилната посока.", "date": "2019.01.07", "title": "Ангел Найденов: Процедурата за избор на боен самолет може да се удължи"}
{"url": "https://www.actualno.com/asia/pekin-sasht-narushavat-mejdunarodnoto-pravo-news_714790.html", "text": "  Действията на американските военноморски сили в Южнокитайско море нарушават международното право. Това заяви говорителят на Китайското външно министерство Лу Кан, коментирайки присъствието на американски военен кораб недалеч от Параселските острови, предаде ТАСС.     „Действията на САЩ нарушават международното право, а също така подкопават мира и стабилността в тези води“, посочи дипломатът, отбелязвайки, че „корабът на американските ВМС е навлязъл в китайски териториални води недалеч от Параселските острови в акваторията на Южнокитайско море“.   Говорителят на китайското МВнР също така подчерта, че „китайската страна е изпратила патрулен кораб за опознаване на плавателния съд и го е предупредила да напусне тази акватория“. „Ние също така уведомихме американската страна“, добави Лу Кан.\r\n„КНР решително се обявява против подобни действия. Ние призоваваме американската страна да прекрати подобни провокативни действия. Китай ще продължи да предприема необходимите мерки за защита на националната си сигурност и суверенитет“, обобщи Лу Кан, отбелязва още БГНЕС.  По-рано агенция Reuters съобщи, че ракетният разрушител USS McCampbell е осъществил „операция за осигуряване на свободно мореплаване“ недалеч от Параселските острови. Според американски военни представители тези действия „не са насочени срещу никоя страна“ и не са политическа демонстрация.\r\nПараселските острови са обект на териториален спор на Китай с Малайзия, Виетнам, Филипините и Бруней. От края на 2013 г. Пекин провежда там мащабни хидротехнически и строителни дейности за създаване на изкуствени острови и усвояването на тези територии. САЩ и Япония обвиняват КНР, че създават суша, която може да бъде използвана за военни цели, включително създаване на морски бази и военни ленища.   ", "date": "2019.01.07", "title": "Пекин: САЩ нарушават международното право"}
{"url": "https://www.actualno.com/dobrich/jiteli-na-dobrichki-kvartal-s-vyzmojnost-da-pytuvat-bez-vinetka-po-predlojenie-na-kmeta-news_714789.html", "text": "  Да бъдат изключени от тол системата и бул. „Добруджа“ в частта от кръговото на квартал „Рилци“ до края му. Такова предложение ще направи пред общинския съвет кметът на града Йордан Йорданов, съобщи той на днешната оперативка по повод призива на премиера кметовете да определят кои пътища да бъдат извадени от винетната система.     Йорданов посочи, че жителите на „Рилци“ нямат алтернативен път до центъра на Добрич, освен републиканската пътна мрежа. За този участък трябва да имат винетка, а това на даден град, мотивира се той.\r\nМестната власт в Добрич е готова да поддържа тази част от пътната мрежа, но ще иска финансиране за пълна рехабилитация на северната част от околовръстния път.", "date": "2019.01.07", "title": "Жители на добрички квартал с възможност да пътуват без винетка по предложение на кмета"}
{"url": "https://www.actualno.com/society/ekzakta-65-ot-bylgarite-podkrepjat-protestite-na-prevozvachite-news_714794.html", "text": "  Протестите на превозвачите, които ще се проведат на 10 януари в Брюксел, са съпътствани от висока обществена подкрепа у нас. Това показват данните от експресно национално представително проучване на „Екзакта Рисърч Груп”. В отговор на въпроса „ Подкрепяте ли или не протестите на превозвачите срещу новите европейски изисквания за международен транспорт (пакета „Макрон”) ?”, 64.6% от респондентите отговарят с „да”, а 7.9% - с „не”. 27.5% нямат мнение по въпроса.     Подкрепата е сравнително равномерно разпределена сред всички социално-демографски групи, като по-високи от средните стойности на подкрепа се регистрират сред мъжете, сред хората на възраст между 30 и 39 години и сред жителите на градовете извън столицата.   Протестът на превозвачите получава почти еднаква подкрепа сред избирателите на основните политически сили – ГЕРБ и БСП, както и сред негласуващите. По-високо от средното е одобрението към протеста на превозвачите сред симпатизантите на Обединените патриоти (сред 69% от тях). Без мнение по темата са по-често младите респонденти (на възраст между 18 и 29 години) и жителите на селата. Експресното национално представително проучване на „Екзакта Рисърч Груп” е проведено сред 1000 пълнолетни българи в края на декември 2018 г.   ", "date": "2019.01.07", "title": "\"Екзакта\": 65% от българите подкрепят протестите на превозвачите"}
{"url": "https://www.actualno.com/smolyan/izgorja-plevnja-do-benzinostancija-v-borino-news_714793.html", "text": "  Огромна плевня до основи изгоря на метри от бензиностанция \"Орион\" в Борино снощи. Сигнал, че се е запалила плевня на 61-годишен стопанин с обор е получен към 18,30 часа.     От полицията съобщиха, че е изгоряла стопанската постройка, сеновал и обор, 80 тона балирано сено, едно прасе, два мотоциклета.\r\nВ гасенето участвали три екипа на пожарната от Доспат и един от Девин. Спасени са пет сгради, намиращи се в непосредствена близост, 30 крави, кон и овца. \r\nМестни хора казаха, че имотът е на Джамал Асанов – Малето. Лятото човекът си отглеждал животните в баира, зимата ги прибирал в селото. Предполагат, че късо съединение е подпалило постройката, защото била доста стара.  ", "date": "2019.01.07", "title": "Изгоря плевня до бензиностанция в Борино"}
{"url": "https://www.actualno.com/europe/oon-tyrgovijata-s-hora-prodyljava-da-e-chesto-nenakazana-news_714795.html", "text": "   Това се констатира в доклад на ООН, публикуван днес, предаде Франс прес, цитирана от \"Дарик\".     Според данни от доклада въпреки неотдавнашната тенденция за увеличаване на осъдителните присъди за деяния, свързани с трафика на хора в Африка и Близкия изток, общият брой на присъдите в тези региони остава много малък. \"Трафикантите почти не рискуват да бъдат изправени пред съда\", се посочва в текста, който призовава за засилване на международното сътрудничество с цел преследване на международните престъпни мрежи.    и съставлява 59 процента от идентифицираните през 2016 г. жертви. на трафик на хора, представляваща една трета от жертвите, обхванати от данните, и преобладаваща по-специално в Субсахарна Африка и в Близкия изток. , а 23 процента от всички жертви са непълнолетни. Трафикът с цел принудителни бракове е разпространен най-вече сред жените от Югоизточна Азия.  ", "date": "2019.01.07", "title": "ООН: Търговията с хора продължава да е често ненаказана"}
{"url": "https://www.actualno.com/america/trymp-ostava-nepreklonen-za-stenata-s-meksiko-news_714807.html", "text": "  Американският президент Доналд Тръмп запази твърдата си позиция относно построяването на стена по границата с Мексико въпреки частичната парализа на правителството, която продължава повече от две седмици. По думите му патовата ситуация „би могла да приключи утре, но може и да трае по-дълго, като това зависи от демократите”.     Демократите, които имат мнозинство в долната камара на Конгреса, отказват да гласуват 5 милиарда долара, които Тръмп иска за строежа на стената. Преди дни президентът заяви, че заради кризата може да обяви извънредно положение, припомня bTV. „Прочетете във вестниците. На границата имаме криза с наркотиците, с трафик на хора от целия свят и имаме абсолютна криза с проникването на престъпници и гангстери. Това е въпрос на национална сигурност”, коментира Тръмп.\r\nТой потвърди в „Twitter”, че е ликвидиран терористът от „Ал Кайда” Джамал ал Бадауи, организирал нападението през 2000 г. срещу американския ескадрен миноносец „Коул”. При атаката загинаха 17 американски моряци.   ", "date": "2019.01.07", "title": "Тръмп остава непреклонен за стената с Мексико"}
{"url": "https://www.actualno.com/burgas/obshtina-burgas-remontira-63-km-obshtinski-pytishta-i-442-km-ulichna-mreja-news_714767.html", "text": "  80 млн. лв. без ДДС е прогнозната стойност на обществена поръчка за строителство, основен ремонт, рехабилитация и текущо поддържане на улиците, общински пътища, обявена от община Бургас. Включени са и републикански пътища, които община Бургас поддържа съвместно с АПИ по споразумителен протокол.     Дължината на общинските пътища е почти 63 км, а .\r\nПоръчката е разделена на – за кварталите Меден рудник, Победа, Долно Езерово, Център, Крайморие, Зора, Изгрев и Сарафово, всяка от които за по 10 млн. лв.\r\nЕдин участник може да кандидатства само за една обособена позиция, а срокът за изпълнението е 4 години или до изчерпването на финансовия ресурс.  Целите на възложителя са най-общо следните: да се подобри качеството на градската и жизнена среда и да се разрешат проблемите в населените места чрез полагане на системни грижи за осигуряване на целогодишна нормална експлоатация на съществуващата и изграждане на нова, съвременна транспортна инфраструктура, която да улеснява движението в града; да създава и осигурява места за паркиране на живущите в района; да осигурява комфортно пътуване и нормално придвижване на превозните средства и пешеходци; да подобри физическата среда и да повиши привлекателността и качеството на живот; да създаде и осигури безконфликтно движение на автомобилите и пешеходците; да се осигурят техническото състояние на пътищата, улиците и пътните съоръжения.\r\nБургас има изключително благоприятно геостратегическо положение и е един от основните логистични пунктове на Общоевропейския транспортен коридор № 8 - Бари - Вльора - Тирана - Скопие - Гюешево -София - Пловдив - Бургас - Варна. Той е определен за един от приоритетно развиващите се транспортни коридори в Югоизточна Европа и осъществява най-късата сухоземна връзка между Адриатическото и Черноморското крайбрежие.\r\nПрез територията на общината и на гр. Бургас преминават два международни пътя: път Е773 в посока изток-запад и път Е87 в посока север-юг. Съгласно националната класификация тези пътища са от първостепенната национална пътна мрежа съответно път І-6 и І-9.    ", "date": "2019.01.07", "title": "Община Бургас ремонтира 63 км общински пътища и 442 км улична мрежа"}
{"url": "https://www.actualno.com/actualno/ne-skyrbja-za-ivan-laskin-news_714746.html", "text": "  На 48-годишна възраст . В следствие на цироза на черния дроб. В следствие на дългогодишен алкохолизъм. В следствие на традиционно, културно подкрепено много годишно оправдано, вкоренено, прието за нормално, че всяка вечер със салатката трябва да се пийне една ракийка (едно много разтегливо понятие).     Почина, оставяйки една прекрасна жена и още по-прекрасни деца без най-важното в живота им – подкрепата на мъжа и на бащата. Защото през тези години, въпреки появата им не е оставил на заден план болестта да се налива. Да се самоиронизира уж, че бил средностатистически едър мъж, който обичал да пие вино с приятели.   Българинът има сериозен проблем с алкохола. България е на първо място в Европа по смъртност от сърдечно-съдови заболявания.  Една от причините за тях е злоупотребата с алкохол. Празник ли е, ако не се натряскаме? Мъж ли съм, ако не пия? Толкова, прието за норма в българското семейство, че отдавна никой пиещ не знае колко може, никоя жена не знае има ли право да се кара, има ли право да потърси помощ, има ли право на защита...\r\nНе скърбя за Ласкин. Жал ми е жена му, за децата му. Жал ми е за хилядите български жени, чийто живот е съсипан от мъжете им заради страстта към алкохола, а децата им остават с отровено детство. За този битов алкохолизъм, който остава вечер и нощем зад стените на хиляди български домове. И не – талантът и любовта тук нямат значение. Защото пиещият е поставил алкохола над тях.  Убил ги е заради алкохола.  Единичните им прояви се изпаряват, след като една жена остава вдовица, а децата – сирачета.  Защото животът е висша ценност, изборът как да го живееш също. Едва ли това  е бил изборът на семейството му и всички, които са го обичали...   П.С. През 2012 година Ласкин е хванат от КАТ да шофира колата си, докато пие бира. Отказва да даде проба с дрегер. По-късно е осъден. В колата е била дъщеря му, тогава около 2-годишна .    ", "date": "2019.01.07", "title": "Не скърбя за Иван Ласкин*"}
{"url": "https://www.actualno.com/africa/voennite-v-gabon-vyzstanoviha-demokracijata-s-prevrat-news_714761.html", "text": "  Военните в богатата на петрол Габон съобщиха, че са взели властта в свои ръце. Информацията предаде BBC, цитирана от БГНЕС.     Войници в западноафриканската държава Габон заявиха, че са предприели преврата \"за възстановяване на демокрацията\". Те поеха контрола над националната радиостанция в ранните часове на понеделник, за да прочетат кратко изявление, обявявайки \"Национален съвет за възстановяване\".   Танкове и други бойни машини могат да се видят по улиците на столицата Либревил, уточняват още световните медии.\r\nПрипомняме, че през 2009 г. президентът Али Бонго пое властта. Бонго се опита да сложи край на слуховете за неговото влошено здраве с послание за Нова година, в което каза, че се чувства добре.  Войниците заявиха, че са били разочаровани от посланието, наричайки го \"жалка гледка\" и \"безмилостен опит за вкопчване във властта\".", "date": "2019.01.07", "title": "Военните в Габон \"възстановиха демокрацията\" с преврат"}
{"url": "https://www.actualno.com/society/venci-micov-golijat-begach-e-gotin-no-golite-za-krysta-ne-taka-e-v-liberalnija-kodeks-news_714773.html", "text": "  \"Красиво - умни секунди за голите.     Преди няколко дни защитихме бегач, тичащ към Витоша в тоя студ.\r\nИ с право - постъпката на наемателите на чайната беше повече от кофти.   Днес осъдихме голите, скачащи за кръста в тоя студ.  И с право - това противоречи на либералния комсомолски кодекс. \r\nКато ви казвах, че думата на 2018 е двоен стандарт, не подозирах, че явно това ще е думата и на 2019...\r\nА сега очаквам нещо за хора̀та, че не ме свърта на едно място...\", общинсият съветник и популярен коментатор в социалните мрежи Венци Мицов.    ", "date": "2019.01.07", "title": "Венци Мицов: Голият бегач е готин, но голите за кръста - не? Така е в либералния кодекс"}
{"url": "https://www.actualno.com/velikotarnovo/v-svishtov-shte-chestvat-156-godishninata-ot-rojdenieto-na-aleko-konstantinov-news_714774.html", "text": "   в края на настоящата седмица. В рамките на програмата  в града на Щастливеца ще бъде открит Туристически информационен център с гост на събитието министърът на туризма Николина Ангелкова. Кулминацията на честванията е благотворителният концерт „Империята на мюзикъла“, с който се набират средства за преиздаване на фототипното издание на  книгата „Бай Ганьо“ от Алеко Константинов.     Ето и програмата за честванията:    Час: 17.00 Място: В ХГ „Николай Павлович“ Събитие: Изложба на карикатуриста Йовчо Савов. Час: 17.30 Място: В изложбената зала на къща музей „Алеко Константинов“ Събитие: Вечер, посветена на Радой Ралин и среща с Кин Стоянов – син на сатирика. Час:  15.30 Място: В Гербовата зала на Община Свищов Събитие: Пресконференция с лауреата за 2019 г. в Международния конкурс за къс хумористичен разказ „Алеко“. Час: 16.30 Място: Туристически информационен център – Свищов\r\nСъбитие: Официално откриване на центъра Час: 17.00 Място: От къща музей „Алеко Константинов“ до паметника на Алеко в градската градина    Събитие: Факелно шествие  Час: 17.30 Място: Паметникът на Алеко в градската градина\r\nСъбитие: Полагане цветя пред паметника на Алеко  Час: 18.00\r\nМясто: В салона на ПБНЧ „Еленка и Кирил Д. Аврамови 1856“ Събитие: Тържествено честване на 156 години от рождението на Алеко Константинов с концерта „Империята на мюзикъла“, представена от Държавна опера – Русе.\r\nПостановката включва най-добрите  произведения от света на мюзикъла, като “Моята прекрасна лейди“, “В града“, „Уестсайдска история“, „Мулен Руж“, „Евита“, „Фантомът на операта“, „Исус Христос суперзвезда“, „Ромео и Жулиета“, „Чикаго“, „Моцарт“, „Елизабет“, „Ребека“, „Джекил и Хайд“, „Оливър“, които ще прозвучат със специалното участие на Милена Славова, Звезди Керемедчиев от „Ахат“ и солистите на Русенската опера Даниела Караиванова, Глория Кънева, Александър Баранов, Иван Пенчев, Стоян Стоянджов и Пламен Бейков.\r\nЦената на билетите е от 4 до 6 лева.   Всички граждани и гости на града са поканени за участие в събитията.", "date": "2019.01.07", "title": "В Свищов ще честват 156 годишнината от рождението на Алеко Константинов"}
{"url": "https://www.actualno.com/politics/vladimir-bereanu-v-rumynija-se-upravljava-pak-tolkova-bezhaberno-no-tam-shte-ima-hora-v-zatvora-a-tuk-ne-news_714766.html", "text": "  \"Българското правителство води тежък, но равностоен двубой с румънското, за титлата: най-некомпетентно, хаотично и безхаберно правителство в Европа и оттатък. Причината е една и съща: авторитарно управление на едно лице във всяка от двете страни\", журналистът Владимир Береану.     \"Но в Румъния има реална опасност /надежда/ лицето да влезе в затвора. У нас лицето създаде стройна система чрез, която всеки гражданин на страната лесно може да попадне зад решетките, освен ЛИЦЕТО\", допълни той.   ", "date": "2019.01.07", "title": "Владимир Береану: В Румъния се управлява пак толкова безхаберно, но там ще има хора в затвора, а тук - не"}
{"url": "https://www.actualno.com/interest/otrovni-meduzi-ujiliha-nad-3000-dushi-i-zatvoriha-plajove-v-avstralija-news_714751.html", "text": "  Силно отровни медузи са ужилили над три хиляди души в североизточните брегове на Австралия само за няколко дни, съобщиха властите в понеделник, принуждавайки ги да затворят няколко плажа.     Масовото навлизане на агресивните медузи, наричани португалска галера, чиито ужилвания са изключително болезнени, са описани като \"нахлуване\" от местните медии в щата Куинсленд.   Асоциацията на бреговата охрана Surf Life Saving каза, че „3595 души са претърпели болезнени изгаряния след срещи с тези морски обитатели, известни също и с прозрачния си синкав вид.\r\nНай-малко четири големи плажа остават затворени, тъй като организацията предупреждава, че още повече медузи са на път към тях.  \"Вълна от сини медузи се приближава към ''Рейнбоу Бийч\". Спасителите затварят плажа. Моля, стойте далече от водата\", гласи едно от няколкото предупреждения от Surf Life Saving.\r\nУжилванията на португалски галери са често срещано явление и не е необичайно да чувате вой от болка от съблекалните по крайбрежията на Австралия по време на лятото в южното полукълбо.\r\nНо броят на хората, ужилени през последните няколко дни, изненада властите.       Обикновено на източното крайбрежие на Австралия годишно има около 10 000 случая на ужилване на този вид медузи, твърдят от Кралския австралийски колеж на общопрактикуващите лекари.\r\nИзключителният брой ужилвания през последните няколко дни се е случил, тъй като от североизток са се появили силни ветрове, което води до контакт между жилещите морски обитатели и плувците.\r\nГрупата лекари описва симптомите на ужилване като \"незабавна остра болка и остра възпалителна реакция на кожата\".\r\n\"Интензивната болка на кожата може да продължи от минути до много часове ... Ужилването може да предизвика системни признаци като гадене, повръщане и общо чувство на неразположение.\"\r\nЛечението включва изплакване на раната с вода при 45 градуса по Целзий или чрез използване на лед.      ", "date": "2019.01.07", "title": "Отровни медузи ужилиха над 3000 души и затвориха плажове в Австралия "}
{"url": "https://www.actualno.com/asia/japonija-vyvede-danyk-za-izlizane-ot-stranata-news_714771.html", "text": "  Япония въвежда нов данък в размер на около 9 долара за излизане от страната на всички пътници, независимо от тяхната националност. Той ще бъде включен в цените на билетите за самолети или круизни кораби, предаде ТАСС.     Така туристите, пътуващи за чужбина, не трябва да предприемат никакви допълнителни действия, например, като плащане на таксата в специална каса или нещо подобно.   Данъкът не се разпространява върху децата до 2-годишна възраст, транзитните пътници, напускащи Япония в течение на 24 часа, на хората, които се депортират, а също така върху тези, които са се оказали в страната заради извънредни ситуации, като непредвидено кацане.\r\nТой също така няма да действа по отношение на чуждестранните дипломати и техните морски или въздушни екипажи.  Японските власти предвиждат да похарчат събраните средства за развитие на инфраструктурата в навечерието на летните Олимпийски игри в Токио, които ще се проведат през 2020 г. Според предварителните изчисления новият данък ще носи по около 460 милиона долара ежегодно.", "date": "2019.01.07", "title": "Япония въведе данък за излизане от страната "}
{"url": "https://www.actualno.com/viewpoint/hubava-rabota-ama-bojkova-news_714645.html", "text": "  Сагата с винетките безспорно се превърна в първия голям скандал на 2019 година. Но същината на скандала лъсна съвсем рано сутринта в събота, 5 януари – тогава, когато лично ръководителят на АПИ инж. Светослав Глосов с няколко думи показа дълбочината на проблема на управлението не само на Агенцията, ами и на България.     Пред Нова телевизия Глосов коментираше трите уволнения на средно управленско ниво в системата, . И от думите му стана ясно, че уволненият шеф на \"Национално ТОЛ управление\" Антон Антонов е назначен на поста през ... декември! Само че бърза проверка кога публично беше обявено назначението на Антонов показва, че това стана на ... 8 ноември! В съобщението се твърди, че преди да заеме сегашния си пост, той е ръководител на екипа за внедряване на системата за електронно таксуване на пътищата и е началник на отдел \"ТОЛ\" в дирекция \"Пътни такси и разрешителни\".   И тук възникват няколко въпроса. Защо Глосов не възрази, че Антонов е назначен декември? Защо не коментира как е назначен – дали е имало някакъв политически натиск? И от кого?\r\nЯсно е – както във всяка администрация в България, и тук смърди. Абсурдно е да очакваш, че толкова сложна система като тол системата, включваща и електронните винетки, ще заработи от раз, когато отговорният директор официално поема контрол над нещата по-малко от месец преди фактическия старт! Това е предпоставка за провал!  Когато си допуснал такава ситуация като председател на АПИ, значи или си страхлив послушко, който при задаваща се криза гледа само как да угоди на силните на деня, или си некадърен, защото не виждаш какво идва. А щом като премиер не си видял задаващата се криза при такава ключова и важна реформа, значи ... ами същото, може би с повече превес на варианта „некадърен”! И най-лошото е, че прословутата електронна винетка е просто един щрих как се правят нещата по Борисовски – без мисъл и работа в дългосрочен план, единствено в гасене на пожари на кризи, които може изобщо да не се случват! Това е и най-пагубното в управлението на Борисов – то няма капацитет да работи така, че да не избухват предотвратими кризи. Защото или е некадърно, или е корумпирано до мозъка на костите си, или и двете заедно. На който му харесва, нека да са виновни комунистите! Всъщност защо да не са – гръбнакът на ГЕРБ да не би да е съставен от нещо различно от номенклатурчици-комунисти?! А следващата предотвратима криза бързо ще дойде – и пак ще може да не беше ставала, ако имаше кой да мисли повече и да краде по-малко.  Ивайло Ачев ", "date": "2019.01.07", "title": "Хубава работа, ама Бойкова"}
{"url": "https://www.actualno.com/society/ministyr-moli-pensioneri-s-uvrejdanija-da-projavjat-razbirane-zaradi-po-malki-pensii-prez-januari-news_714740.html", "text": "   . Причината – плащането на отива към Агенцията за социално подпомагане, а тя плаща след като мине съответния месец. И сега около 340 000 пенсионери ще се окажат без 30 лева за месец януари.     Според социалния министър Бисер Петков .   Моля за разбиране хората, които през януари ще вземат по-малко, каза Петков пред bTV. Той уточни, че до 50 000 пенсионери трябвало да подадат молба за месечна интеграционна добавка т.е. новата месечна подкрепа – до края на месец март. Става въпрос за хора, които досега не са получавали такава добавка. Те могат да получат информация от НОИ и ‘Български пощи”.\r\nПетков изрази увереност и, че няма да има забавяне с безплатните електронни винетки за хората с увреждания. Сегашните такива винетки изтичат през февруари, така че процесът ще мине гладко, каза министърът.  От 1 юли всички пенсии ще се увеличат с 5,7%, повтори за пореден път Петков, като минималната пенсия става 219,36 лева. Нарастването на средната пенсия ще е 24 лева, каза Петков в отговор на въпрос с колко средно ще се увеличи една пенсия т.е. получи се двусмисленост в думите му.\r\nЗа финал Бисер Петков сподели, че мисли, че имало добро взаимодействие с майките на деца с увреждания. Държавата разчитала на тях за изготвяне на подзаконовата уредба относно законодателството за хора с увреждания и най-вече за медицинския стандарт, с който ще се определя състоянието на всяко дете на индивидуална база.", "date": "2019.01.07", "title": "Министър моли пенсионери с увреждания да проявят разбиране заради по-малки пенсии през януари"}
{"url": "https://www.actualno.com/curious/4-te-zodii-koito-sa-neustoimi-news_714781.html", "text": "  Има жени, които привличат мъжете като магнит. Това не е само заради красив и поддържан външен вид, а и заради излъчването и енергията им.Те могат да привлекат някого само с поглед. Дори не толкова красиви, тези няколко зодии са най-привлекателните жени.     Те са много харизматични и уверени в себе си, обикновено правят впечатление още преди да са казали и дума. Те не е нужно да се доказват на мъжете, не е нужно да се опитват да привличат с думи или действия. Те просто успяват да привлекат погледите само с присъствие.       Те са интересни за останалите и обикновено правят впечатление с поддържания си и интересен външен вид. Жените Лъв могат да говорят на всякакви теми с останалите и са изключително артистични. Те са много приятна компания за всички и това ги прави много привлекателни. Представителките на този зодиакален знак не приемат „не“ за отговор, винаги се борят, докато не получат това, което искат. Те са изключително упорити, което също привлича мъжете. Те знаят как да се държат и са изключително изискани и елегантни. Жените Лъв също привличат противоположния пол с перфектните си тела. Те носят нещо много интересно и особено в себе си, което ги прави едни от най-неустоимите жени в зодиака.    Няма как да останат незабелязани, просто е невъзможно. Те излъчват една особена енергия и това привлича мъжете като магнит. Също така те имат много изразителен поглед, който се харесва на мъжете изключително много. Дори да не обелят и дума, жените с този зодиакален знак са харесвани още от първата секунда, в която се появяват. Те са незабравими за мъжете, с които са били. Правят всичко със страст и това кара всеки мъж да полудява по тях. Тези жени обикновено успяват да привлекат вниманието към себе си само с един поглед, което ги прави едни от най-неустоимите и привлекателни жени в зодиака.     Жената Овен е една стихия, буря, която помита всичко около себе си. Те носят енергия, която привлича мъжете около тях. Жените Овен са изключително харизматични и оставят трайни спомени в мъжете, с които са били. Те са много интересни за околните и никога не остават незабелязани. Имат особен поглед, който привлича като магнит. За тях е изключително лесно да привлекат всеки един към себе си, те дори го правят несъзнателно. А мъжете са луди по жените от този зодиакален знак и колкото и да се опитват, не могат да им устоят. Знаят, че Овните са една стихия и въпреки това напълно съзнателно ги пускат в живота си.    Жената Стрелец е страхотна комбинация от забавление и увереност. Тя е винаги усмихната и готова да се забавлява, което я прави чудесна компания. Детският и ентусиазъм привлича хората като магнит към нея. Тя е истинско слънце, до което всеки чувства топлина и щастие. Жената Стрелец има страхотни, големи очи, на които никой не може да устои. Тя е способна само с поглед да привлече мъжа, когото поиска.", "date": "2019.01.07", "title": "4-те зодии, които са НЕУСТОИМИ"}
{"url": "https://www.actualno.com/analysis/nov-korab-na-sasht-navleze-v-cherno-more-zaradi-ukrajna-news_714764.html", "text": "  Десантният кораб от американския военен флот \"Форт Макхенри\" навлезе в Черно море, за да патрулира. За това информира пресслужбата на американския флот в Европа.     Няколко часа по-рано корабът тръгна към Черно море през Дарданелите.     \"Влизането на кораба \"Форт Макхенри\" в Черно море потвърждава нашата колективна ангажираност за сигурността на морето и укрепва връзките със съюзниците от НАТО и партньорите в региона\", каза Лиза Франкетти, командир на Шести флот на САЩ.  Тя също така отбеляза, че през 2018 г. шест американски военни кораба са посетили Черно море.\r\nПрисъствието на \"Форт Макхенри\" в Черно море е отговор на растящото напрежение между Русия и Украйна в Азовско море.", "date": "2019.01.07", "title": "Нов кораб на САЩ навлезе в Черно море заради Украйна"}
{"url": "https://www.actualno.com/motosport/publikuvaha-video-ot-kaskata-na-shumaher-ot-momenta-na-padaneto-mu-video-news_714784.html", "text": "  Седемкратният световен шампион във Формула 1 наскоро навърши 50 години. Състоянието на германеца обаче все още е тежко, след като претърпя инцидент във френските Алпи преди повече от пет години.     Шумахер карал ски извън пистата със сина си, когато минава през заледен камък, от който се подхлъзва и удря главата си в друг камък. В следствие на удара той получава тежки наранявания на главата и мозъка, поради което е поставен в изкуствена кома, за да се направят нужните животоспасяващи операции.       В интернет пък се появиха кадри от каската на Шуми. През миналата година в Германия писаха, че бившият пилот от Формула 1 е имал камера на каската, като полицията в страната е иззела материала, за да видят как се е стигнало до инцидента. След като , видеото плъзна из социалните мрежи, но все още няма данни дали това е истинското видео от каската на Шумахер.    ", "date": "2019.01.07", "title": "Публикуваха ВИДЕО от каската на Шумахер от момента на падането му (ВИДЕО)"}
{"url": "https://www.actualno.com/curious/pyrvite-jeni-stuardesi-v-sauditska-arabija-zapochvat-rabota-news_714772.html", "text": "  Първите жени стюардеси в Саудитска Арабия ще започнат работа през януари на борда на самолетите на нискотарифната авиокомпания Flynas, съобщава местното издание Saudi Gazette.     Първата група стюардеси е приключила своята подготовка и скоро ще започне работа, се казва в изявление на превозвача. В течение на две години Flynas възнамерява да подготви 300 стюарди и стюардеси от саудитски произход.   Униформата на стюардесите ще бъде съобразена със саудитските обичаи и традиции. Кандидатите за тази позиция трябва да имат средно образование, да владеят английски език и да имат ръст и тегло, „отговарящи на международните авиационни стандарти“.\r\nПрез миналата година жените в Саудитска Арабия получиха за пръв път в историята правото да шофират кола и да работят като таксиметрови шофьори, припомня БГНЕС. Тази стъпка е част от мащабните социални и икономически преобразования, които стартира престолонаследникът принц Мохамед бен Салман Ал Сауд.  ", "date": "2019.01.07", "title": "Първите жени стюардеси в Саудитска Арабия започват работа"}
{"url": "https://www.actualno.com/politics/ilijan-vasilev-ninova-vinagi-shte-e-naj-dobra-poddyrjashta-rolja-news_714770.html", "text": "  \"Нинова е виц. Всеки път когато се намеси за да поиска оставки или да критикува Борисов, тя го легитимира като безспорно по-добрата опция. И в случая с винетките и тол система, тя дори не разбира дълбочината на проблема, говори шаблонно, с опорни точки, които убиват магията, която само искреността може да предизвика. Мисли си, че ще дойде на власт и ще замести Борисов.Клета лидерка.     Няма начин.   Обречена е да бъда част от Системата от мизансцена, като best supporting actress - поддържаща Борисов актриса\", заяви енергийният експерт и популярен коментатор в социалните мрежи Илиян Василев. \r\n\"Не е само личен проблемът и, макар че това е основното. Проблемът е на нейната партия - някакъв болшевишки джурасик парк, дори младите ги форматират по комсомолска матрица. А можеха да направят модерна лява партия, която има изобилие от алтернативност на управлението, защото справедливостта отсъства във всичко. Тоест има почва за базовата им идеология. Но е по-лесно да преразпределяш и това да е основната програма на БСП - веднъж на власт ще преразпределяме в наша полза, към нашите.  С този съпруг, който преразпределя от Лукойл кой ще и повярва?\r\nА в БСП има и свестни хора, които споделят евроатлантическите ценности\", допълни Василев.", "date": "2019.01.07", "title": "Илиян Василев: Нинова винаги ще е \"най-добра поддържаща роля\""}
{"url": "https://www.actualno.com/europe/bylgari-masovo-se-oplakaha-ot-bolnica-v-kioln-zaradi-lipsata-na-grija-za-decata-im-news_714741.html", "text": "  Много хора ми звънят за морална подкрепа, но много хора ми се обаждат заради болницата в Кьолн, където хората не получават достатъчно грижа. Това заявиха в един глас Нурджан Сашов и съпругата му Вероника – родители на . Те отправиха обвиненията си към \"Кинтерклиник\".     По думите им няма проблем с наличието на медицинския персонал, но той просто предписвал \"Нурофен\". А друга майка се оплака пред bTV, че водила детето си в германската клиника, там казали, че му нямало нищо, но след това то се влошило и тя се върнала в чак Козлодуй, където спасили детето.   Родителите на починалата Селин отново разказаха, че устно е потвърдено, че тя си е отишла заради белодробна инфекция. Те добавиха, че след първия преглед им казали, че било нормално детето два-три дни да няма апетит, отишли си вкъщи и симптомите не изчезнали, а на третия ден момиченцето повърнало кръв и тогава родителите отново я отвели в болницата. А резултатите от аутопсията се очакват след седмица. Ще съдим личните лекарки на дъщеря ми, закани се Нурджан, според когото дъщеря му се родила с белодробна инфекция и трябвало да има по-голямо внимание. Той добави, че е показал на германската полиция видеоклип как е изглеждала Селин при първия преглед и, че благодарение на този клип има точна информация за случая.   4-годишната Селин починала от бронхопневмония след преглед в спешното отделение. Детето вдигнало висока температура точно преди Бъдни вечер и родителите ѝ я завели на преглед. Лекарят казал, че има вирус и отпратил семейството у дома с препоръката да ѝ дават ибупрофен, като другият даден съвет бил да изчакат да се видят с педиатъра на детето след празниците и да се консултират и с него. Селин обаче продължила да се влошава - по думите на майката Вероника имала почти 40 градуса температура, и точно на Коледа родителите ѝ отишли в друга болница. Там детето починало след два часа престой, като най-вероятно причината е пневмония.\r\nПолиция разследва смъртта на детето. Пред Bild шефът на клиниката в Кьолн-Порц заяви, че поднася извинения и съболезнования на фамилията, но не вижда лекарска грешка в случая. Той е уточнил, че е предал цялата документация по случая на полицията.", "date": "2019.01.07", "title": "Българи масово се оплакаха от болница в Кьолн заради липсата на грижа за децата им"}
{"url": "https://www.actualno.com/healthy/shefyt-na-nzok-svede-problema-s-bolnite-deca-do-prenatalnata-diagnostika-news_714744.html", "text": "  \"В този вид болести основно трябва да се работи в пренатална диагностика, за да не се появяват. Тук проблемът е, че липсва пренатална диагностика.\" Това каза управителят на НЗОК д-р Дечо Дечев във връзка с проблемите с лечението на деца в чужбина.     По думите му децата продължават да се насочват от Фонда към Касата, а огромна част от плащанията се извършва от Касата.   \"Няма да има нито една дейност, която НЗОК да не може да плаща, която преди е била заплащана от Фонда за лечение на деца\", допълни още Дечев пред БНТ. \r\nТой увери също, че взетите решения от Фонда няма да бъдат отменени.  Относно случая на Стефан, чиито родителите се опитват да го лекуват в Румъния, Дечев каза, че румънската здравна каса дължи много повече пари на българската. Той посочи като пропуск в случая предварителното представяне на оферта за . \r\nДечев увери, че Касата ще има пари да покрие разходите за консултацията на чуждестранни професори за болните български деца.   В отговор на въпрос в какво състояние е НЗОК в сравнение от преди 13 години, Дечев отговори, че административното състояние е по-лошо.    По думите му \" ", "date": "2019.01.07", "title": "Шефът на НЗОК сведе проблема с болните деца до пренаталната диагностика"}
{"url": "https://www.actualno.com/society/kalin-terzijski-za-laskin-piem-za-da-premahnem-ujasa-ot-jivota-news_714787.html", "text": "  Калин Терзийски, който има дълга биография, а и романи, свързани с алкохолизма, взе по повод смъртта на Иван Ласкин. Ето какво написа той в социалните мрежи:     \"От пиене се умира, това е ясно. Пиенето на алкохол обаче е едно от малкото достъпни за всички средства за премахване на ужаса от живота и постоянното чувство за безсмислие, които мнозинството понасят, просто защото нямат достатъчно голям размах на душите, за да ги осъзнаят. Да си позволят да осъзнаят. Артистите умират от пиене. Често - най-добрите. А някои и остават живи, поне засега. Аз останах жив. Случайно. Благодаря, Господи! Иван Ласкин умря. Господ да го прости. Мнозина страхливци цъкат с език и някак не смеят открито да изхрачат злобата си срещу него и неговото пиене. Защото освен всичко друго, тия, които не пият (благоприличните, нормални хора), са и суеверни страхливци. Те обаче не си дават сметка за ужаса, за борбата, за страданието, за смелостта. Които ги има в живота на тия, които не живеят нормалния, сух, трезв и фалшив живот. Ще кажа като алкохолик - алкохолизма Не е бич за другите, за тия, около пиещия, или ако е и за тях, то за тях е несравнимо малък. Защото за пиещите тяхното пиене е повече от чудовищно наказание. Едва ли има нещо на света, толкова коварно, ужасно и мъчително като това - да пиеш и да не можеш да спреш. Защо? Защо не можеш да спреш? Защото си станал - по един болезнен и уж ненормален начин - именно Нормален човек. Оголен, като нерв, гол и одран...и осъзнат - осъзнаващ колко всъщност ужасен, кошмарен и безсмислен е животът. И си отказал да го живееш без упойка. Та за тия, които цъкат с езици и не си позволяват даже да плюят, от суеверен страх, по умрелия артист, ще кажа: Майната ви! Живеете в заслепение, не смеете да видите света и живота. В истинския им вид. Такива, каквито са. Ако ги видите - не ще пиете, ами ще заревете и завиете от ужас и няма да има по страшен от вашия вой. Слепци.   Бог да прости всички живеещи оголени, одрани, открити и осъзнати, ужасени, пиещи, за да забравят, че са живи. Бродягите на Дхарма. Бог да прости Керуак, Фицджералд, Буковски, Хемингуей, Лотрек, Лермонтов, Висоцки, Ласкин и други.\"", "date": "2019.01.07", "title": "Калин Терзийски за Ласкин: Пием, за да премахнем ужаса от живота"}
{"url": "https://www.actualno.com/politics/angel-djambazki-zapadna-evropa-se-opitva-da-otkradne-bylgarskata-rabotna-ryka-news_714747.html", "text": "  \"Западна Европа се опитва да открадне българската работна ръка. Трудът на шофьорите е труден и неблагодарен. Планът \"Макрон\" се опитва да премахне идеята за свободен пазар.\" Това каза евродепутатът Ангел Джамбазки в интервю за БНТ.     \"Понеже не могат да връщат шофьорите на един месец, то те измислиха глупостта да изпратят тировете вкъщи на четири седмици. Тези камиони трябва да се придвижват на празен ход хиляди километри и да замърсяват въздуха\", каза още той.   \"Социалистите в Европейския парламент нанасят най-големите удари срещу нас\", допълни евродепутатът.\r\n\"Организираме протест в Брюксел на 10 януари, нашите превозвачи и румънските ще протестират на различни места, но групата ще се слее\", съобщи още Джамбазки.  \"Този европарламент е изчерпан, имат още 2-3 сесии и за това сега недоброжелатели се опитват да промъкнат лоши идеи. Повечето от тях няма да бъдат преизбрани през май\", завърши Ангел Джамбазки.", "date": "2019.01.07", "title": "Ангел Джамбазки: Западна Европа се опитва да открадне българската работна ръка"}
{"url": "https://www.actualno.com/society/nad-750-mashini-sa-obrabotvali-pytnite-nastilki-prez-noshtta-news_714779.html", "text": "  Над 750 машини са обработвали пътните настилки през тази нощ, за да се осигури безопасността на пътуване при зимни условия. Това съобщиха от пресцентъра на Агенция „Пътна инфраструктура“ (АПИ).     Работата на машините в районите със снеговалеж продължава, като броят им ще се увеличава в зависимост от интензивността на снеговалежа. Шофьорите трябва да тръгват на път с автомобили, подготвени за зимни условия. За днес и утре Националният институт по метеорология и хидрология определи жълт код за опасно време над цялата страна, посочват още от АПИ.   Поради снегопочистване в момента е ограничено движението на МПС над 12 тона по път I-4 Велико Търново – Севлиево – пътен възел „Коритна“ на територията на област Ловеч. Поради влошени метеорологични условия е ограничено движението за МПС над 12 тона по път ІІІ-866 Девин – Михалково, както и за камиони с ремаркета и полуремаркета.\r\nАгенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.  Всички граждани и транспортни фирми могат да получават информация за актуалната пътна обстановка от интернет страницата на АПИ и по всяко време от денонощието на тел. 0700 130 20 в АПИ.", "date": "2019.01.07", "title": "Над 750 машини са обработвали пътните настилки през нощта"}
{"url": "https://www.actualno.com/society/evgeni-dajnov-vseki-razlichen-ni-trevoji-do-smyrt-news_714768.html", "text": "  \"На една крачка сме, като общество, да одобряваме убиването на хора, които ни тревожат: голи, със странни прически, говорещи чужди езици, с по-тъмен тен на кожата, недоволни от властта, четящи книги, пишещи книги, говорещи неразбираеми неща за някакви си права, поставящи интересите на някакви си вълци над хорските, броящи бръмбари, слушащи вражеска музика, не-православни, не-традиционни, джендъри, родоотстъпници, турци, цигани, рисуващи цапаници и пр. Упс, май вече това сме го имали\", социологът Евгени Дайнов в социалните мрежи.     ", "date": "2019.01.07", "title": "Евгени Дайнов: Всеки различен ни тревожи до смърт "}
{"url": "https://www.actualno.com/business/jylti-jiletki-i-v-bylgarija-tyrgovci-na-goriva-planirat-blokadi-news_714783.html", "text": "  Националното сдружение на търговците и превозвачите на горива започва протест на „жълтите жилетки“ още тази седмица. Причината - новият (Закон за административното регулиране на икономическите дейности, свързани с нефт и продукти от нефтен произход), който де факто влиза в сила тази седмица. Планират се демонстрации във всички големи градове, както и затваряне на няколко граници, каза пред БНР неговият говорител Симо Симов.     „Хората са отчаяни и вече не издържат, борят се за хляба си. Отчаяните хора са готови на всякакви действия“, заяви той. По думите му Законът за горивата поставя неизпълними условия.   В сдружението членуват около 100 фирми. За първия протест сме подготвили над 1000 жълти жилетки, предупреди Симов и добави, че протестите у нас няма да ескалират като тези във Франция, а ще бъдат мирни.\r\nСимов отбеляза, че нямат контакт с организаторите на „жълтите жилетки“ във Франция, но полагат усилия, за да осъществят такъв и да ги поканят в България и да помогнат. „Полагаме усилия да докараме част от тях тук. Те да застанат до нас и да подкрепят призива ни за спиране на закона“, каза той.  „Този път сме се написали кои сме, защото очакваме провокации – някой отново да вкара в нашия протест хора, които не знаят защо са там. Протестът ни не е политически. Искаме да се обърнем към държавата, а това са хората. Искаме да кажем на хората, че не само бизнесът ще пострада, ще пострадат и потребителите, когато се наложи монопол от най-важния енергиен продукт - петрола“, каза Симо Симов.\r\n„Положихме много усилия да решим по юридически и дипломатически път спирането на този несправедлив лобистки закон, който поражда огромен монопол. В крайна сметка виждаме, че институциите не реагират. Затова решихме, че ще започнем протестни действия, като излезем на улицата до пълното спиране на закона. Към днешна дата отправяме призив към държавните институции, президент, премиер, Народно събрание, омбудсман за спиране на закона и отлагането му. Ще настояваме омбудсманът Мая Манолова да внесе пред Конституционния съд този закон“, коментира Симов и подчерта, че единствено институцията на омбудсмана им е обърнала внимание.   Очаквали са подкрепа и от президента, но не са я получили, заради което Симов е на мнение, че държавният глава работи по двоен стандарт. „Безкрайно разочаровани сме от президентската институция“, подчерта още той.    Същевременно Пламен Стоянов, член на УС на Националното сдружение на търговци и превозвачи на горива, предупреди, че прилагането на закона ще значи де факто смърт на малките търговци на горива. А Симов заяви, че законът е гласуван със създаване на кворум, но при фактическото гласуване - от 15-тина депутати.", "date": "2019.01.07", "title": "Жълти жилетки и в България, търговци на горива планират блокади"}
{"url": "https://www.actualno.com/celebrate/ivanovden-e-news_714719.html", "text": "  На 7-и януари православните християни почитат паметта на Свети Йоан Кръстител. Наричан още \"Предтеча\", той е пророкът, подготвял хората за раждането на спасителя Исус Христос, както и негов кръстител във водите на река Йордан.     Свети Йоан се ражда половин година преди Исус Христос. Неговите родители били на преклонна възраст, когато на баща му Закария се явил архангел Гавраил и му възвестил радостната вест, че жена му Елисавета е заченала техния първороден син. Свети Йоан Кръстител е назоваван още Предтеча, защото предрича идването на Христос на земята и подготвя пътя на месията с проповедите си. Според Евангелието той се прочул като проповедник в Юдея и Галилея. Свети Йоан е започнал да проповядва, когато навършил 30 години. Проповядвал е, че е изпратен от Бога да подготви пътя за идването на Христос и затова увещавал хората да се покаят за греховете си и да отворят душите си за Бога. Като символ на пречистване Йоан кръщавал покаялите се с вода.   Едва 34-годишен, Йоан Кръстител е заловен и обезглавен по нареждане на цар Ирод Антипа. Животът и духовната чистота, която постига Йоан Кръстител, както и мъченическата му смърт, са причина житията и библейските разкази да говорят за него по-скоро като за ангел, отколкото като за човек. Иконите го изобразяват с пустинно облекло от камилска вълна, с кожен ремък и с криле като ангел, символизиращи моралната му чистота и достойнството на предтеча. В лявата си ръка държи разгънат ръкопис, на който се чете: \"Покайте се, защото се приближава царството небесно\".\r\nТрадиционно днес във всички епархии на Българската православна църква се отслужва празнична света Литургия. И на 7-и януари ритуалното къпане от Йордановден продължава, като за някои части от страната дори е по-характерно да се извършва днес. Ергените къпят момите, за здраве се къпят и младите мъже, а в Югозападна България на този ден къпят младоженките и момиченца до едногодишна възраст, откъдето идва и другото название на празника - Женски водици.  Народните традиции и обичаи повеляват на Ивановден кума или девера да \"къпят\" младоженците, сключили брак преди една година, пръскайки ги с вода. Младото семейство от своя страна носи на кума вино, кравай и месо, тъй като този ден е посветен на кумството и побратимството, чийто покровител е Свети Йоан Кръстител. Обредното къпане завършва с размяна на подаръци.\r\nОбредите и обичаите, които се изпълняват на Ивановден, се свързват с очистителната сила на осветената вода на Йордановден. \"Мръсните дни\" вече са отминали и хората обръщат поглед към сбъдването на предвещанията за здраве, щастие и берекет. На празничната трапеза присъстват фасул, варено жито, ошав, баница, кървавица, свински ребра със зеле и печена луканка. Ивановден поставя край на периода, в който бродят маскираните новогодишни дружини.   Имен ден днес празнуват Иван, Иванка, Иванина, Ваньо, Ваня, Ванина, Йоан, Йоана, Йовко, Йовка, Ивайло, Ивайла, Иво, Ивона, Калоян, Жан, Жана и Яна.    ", "date": "2019.01.07", "title": "Ивановден е!"}
{"url": "https://www.actualno.com/africa/pravitelstvoto-na-gabon-situacijata-e-pod-kontrol-news_714805.html", "text": "  Правителството на Габон заяви, че ситуацията в страната е под контрол, след като по-рано през деня армията . Това предаде AFP, като посочва, че повечето от участниците в него са арестувани.     „Спокойствието се върна, ситуацията е под контрол\", увери говорителят на правителството Гай-Бертранд Мапангу, отбелязва още агенция \"Фокус\".   Припомняме, че само няколко часа по-рано войниците нахлуха в държавната радиостанция и призоваха хората да се „вдигнат” с очевидно намерение да отстранят от власт болния президент Али Бонго, който е извън страната. От петимата замесени в опита за преврат „четирима са арестувани, а един избяга\", допълни говорителят на правителството в Либревил.", "date": "2019.01.07", "title": "Правителството на Габон: Ситуацията е под контрол"}
{"url": "https://www.actualno.com/business/it-specialistite-njama-da-sa-naj-tyrseni-u-nas-prez-2019-godina-sochi-prouchvane-news_714720.html", "text": "  Хроничният недостиг на работна ръка у нас се задълбочава, гладът за кадри и през 2019 г. ще е най-голям в София, Пловдив, Варна и Бургас, а най-много ще се търсят не програмисти и мрежови специалисти, а шофьори, строители, продавачи и готвачи. Това е картината, очертана от мащабно проучване на Агенцията по заетостта сред бизнеса, цитирано от \" \".     Kaтo цялo двe тpeти oт paбoтoдaтeлитe y нac искат да наемат хора през тази година, като само в София фирмите са готови да \"глътнат\" 83 хиляди души. В същото време едва 3% от фирмите смятат да правят съкращения. Агенцията е изследвала какво е търсенето на кадри в две основни групи професии. В първата група са такива, които изискват високо образование или специфична правоспособност. Именно в нея най-много свободни места се очертават за шофьори, инженери, здравни и просветни работници. В другата група професии най-голям глад ще има за оператори на машини, продавач-консултанти, шивачи, строители и готвачи. Така през 2019 г. фирмите ще търсят повече от 1000 работници, които да работят с машини. Ще са нужни и над 5600 професионални шофьори за всички видове транспорт - леко- и тежкотоварен, пътнически, международен, селскостопански и др. Касиерите и охранителите също лесно ще си намерят работа.   Любопитно е, че според проучването владеенето на български език става важен фактор за наемане на работа наред с чуждите езици и компютърните умения. Фирмите ценят все повече хора, които са инициативни, предприемчиви, дисциплинирани, способни да работят под напрежение и готови да учат.\r\nСпоред анкетата след три години работодателите ще имат нужда от почти 30 000 специалисти с висше образование. Най-много ще се търсят инженерите по електротехника, електроника и автоматика, следвани от машинните инженери, специалистите по информатика и компютърни науки, комуникационна и компютърна техника. Най-трудно ще си намират работа юристите и химиците. Популярните направления като „Икономика”, „Администрация и управление” и „Туризъм” са в средата на класацията. Средните специалисти също ще бъдат много търсени в следващите 3 години. В 40 професионални направления ще има нужда от над 81 000 работници с такава подготовка. Над 9 хил. нови работни места се очертават в производството на текстил, облекло, обувки и кожа. Близо 8 хил. работни позиции ще има за строителни специалисти, около 5000 броя за специалистите по машиностроенето, металообработката и металургията и за специалисти по хранителни технологии. По-малко ще е търсенето на кадри в денталната медицина, медицинската диагностика, финансите, банковото и застрахователното дело, счетоводството и данъчното облагане, минното дело и горското стопанство.  ", "date": "2019.01.07", "title": "IT специалистите няма да са най-търсени у нас през 2019 година, сочи проучване"}
{"url": "https://www.actualno.com/burgas/psiholog-s-20-godishen-opit-populjariziraneto-na-dobroto-e-lekarstvoto-sreshtu-agresijata-s-kojato-inache-veche-sviknahme-news_714759.html", "text": "   Дона Андонова е психолог с дългогодишен опит в работата с деца и ученици, както и с хора от други възрастови групи. За 20 години, като училищен психолог и още толкова работа в кабинета си, тя е придобила опит на специалист, който не само изслушва, но и разбира децата. Зачестилите случаи на агресия от подрастващите, като разрушаване на детски полощадки в Бургас, , разбиването на камери, кражби на мониторингови станции, счупването на детето-манекен, което е поставено пред пешеходна пътека в морската градина и други негативни прояви, станаха повод да потърсим мнението на Дона Андонова.       Ако се опитаме да погледнем обществото ни в по-широк план, в последните 20-30 години, няма как да не забележим, че нравствеността на много хора е ерозирала. Насилието се банализира. Превръща се в част от ежедневието и за съжаление, в голяма степен, престава да буди негодувание и несъгласие. Вниманието се разконцентрира, сетивата се притъпяват и грубите взаимоотношения край нас всеки ден ескалират. Така неусетно се свиква с агресията, тя е част от нас, тя е модел на поведение, на взаимоотношения, а подрастващите копират и прилагат модела.\r\nВ последните няколко години Министерството на образованието разработва програми и стратегии за справяне с агресивните модели на поведение сред децата и юношите. Тези програми се прилагат на практика в средното училище, като дискусии, разяснителни беседи, превантивни и корекционни практики   Феноменът „агресия“ се формулира като поведение, което цели да причини болка или вреда на друго живо същество. Тя е израз на много голям енергиен заряд и носи в себе си разрушителен потенциал.    В по-широк смисъл това е всяко експанзивно, упражняващо принуда върху обект или друго лице поведение, водещо до увреждания, при недостатъчна защита.\r\nВ психологическите изследвания най-общо може да се посочи, че се открояват две теории относно възникването и реализрането на агресивно поведение – социална и инстинктна теория. Според първата, човек не се ражда агресивен, а възпитава агресивни модели в социалната среда – семейството, обществото. Инстинктната теория постулира, че агресивността е вродена в човека, както и в другите животински видове и е елемент от инстинкта за оцеляване. Тоест, тези теории разглеждат агресивното поведение породено от „външни“ или „вътрешни“ подбуди.\r\nСпорът сред специалистите за това кои подбуди натежават се води от векове, но сякаш обединяващо е схващането, че фрустрацията води до агресивно, а понякога и до автоагресивно поведение. Няколко неща със сигурност „помагат“ да се отключи агресивно поведение:   -Ако се приписва съзнателна враждебност в намеренията на другите, очакване да ни причинят болка или вреда, отговорът обикновено е враждебност\r\n-Изпитване на гневни чувства - при фрустрация е много често/\r\n-Проблеми със самоконтрола / при слаб самоконтрол, при изпитване на гняв се отключва и агресивно поведение/\r\n- Намалена или липсваща чувствителност към моралните ценности, които забраняват или ограничават използването на агресия за постигане на целите или разрешаване на проблемите, засилва агресията\r\n-Моделите на средата – ако в средата, в която живее човек агресивното поведение се толерира или е начин за решаване на проблеми, вероятността самия той да го прилага е много висока. Родителите могат да направят много. От появата на детето в семейството, те са най-авторитетните фигури в неговия живот. Моделите на възпитание, които прилагат и моделите на собственото поведение, ценностните им нагласи, отношението към семейството и обществото са мощни фактори за моделиране на детската личност. Всякакви. Много от тях, за радост, с добър финал. Някои трагикомични - като например момчета на 15-16 години, които с доброто намерение да подарят голяма, красива елха за Коледното тържество в училището, бяха отрязали прекрасната елха от двора на близка детска градина...и предизвикаха огорчение за малките деца и основателния гняв на родители и учители. Това ми напомни за „добрите намерения и пътя към ада...“ .Те получиха заслужено наказание, но по-важното е, че разбраха.\r\nЕдин случай няма да забравя, защото е свързан с непредизвикана по никакъв начин жестокост. Млади хора на същата възраст, бяха пребили и осакатили възрастен бездомник, ей така, защото е такъв, какъвто е. Не показаха съжаление. Всички примери на добро, които ние виждаме около себе си – да ги поощряваме, да не ги отминаваме. Мисля, че вие журналистите правите и можете да направите още повече за популяризиране на доброто, на добрата новина. Колкото и да е разпространено схващането, че „не добрата новина се продава“, защото моделът на доброто развива емпатията, а възпитанието в емпатия със сигурност е модел срещу агресивното поведение. Един от най- изявените специалисти по въпросите на човешкото агресивно поведение – американският психолог Ленардд Бърковиц, споделя идеята, че това което отличава нас, хората, от останалите видове е фактът, че агресията е функция на взаимодействие между вродените склонности и заучените реакции. Моделите на поведение при човека са безкрайно гъвкави и много податливи на модификация. Това означава, че човек може да моделира поведението си, да победи някои наследствени личностови особености чрез воля, вяра, възпитание и самовъзпитание. Стига да го желае, разбира се. Аз също съм склонна да вярвам, че всеки носи доброто в себе си. Може би ще се повторя, но отговорността на възрастните е голяма по отношение на децата. Да възпитаваш дете означава да го научиш да прави разликата между добро и зло, да уважаваш чувствата му, да се отнасяш към него като към личност, която е ценна заради самата себе си и разбира се, да поставиш рамките на позволеното и забраненото и то когато му е времето - още в ранната детска възраст, да покажеш добрия модел и ти самият да бъдеш добрият модел.", "date": "2019.01.07", "title": "Психолог с 20-годишен опит: Популяризирането на доброто е лекарството срещу агресията, с която иначе вече свикнахме"}
{"url": "https://www.actualno.com/showbusiness/razdadoha-nagradite-zlaten-globus-news_714736.html", "text": "  76-тото издание на престижните филмови награди \"Златен глобус\" се проведе тази нощ. А първият, спечелил награда, се оказа доайенът , който получи статуетка в категорията \"Най-добър актьор в телевизионен сериал, комедия или мюзикъл\".     Дъглас получи наградата за главната си роля в сериала \"Методът Комински\". Той разказва за популярен актьор от миналото. Съперници на Дъглас бяха Джим Кери за сериала \"Kidding\" и Саша Барън Коен за \"Who Is America?\" Дъглас многократно е бил удостояван със \"Златен глобус\".    се оказа най-голямата изненада на Глобусите, като се отличи с две от най-добрите награди - най-добър драматичен филм и най-добър актьор за , който играе фронтмена на „Куин“ Фреди Меркюри в биографията за емблематичната група. Филмът победи сочения за фаворит \"Роди се звезда\", хита \"Черната пантера\", „BlacKkKlansman\" и \"Ако Бийл Стрийт може да говори\". В категорията за най-добър актьор Малек триумфира над Брадли Купър  (\"Роди се звезда\"), Уилям Дафо (\"At Eternity's Gate\"), Лукас Хеджис  (\"Boy Erased\") и Джон Дейвид Уошингтън в \"BlacKkKlansman\". грабна \"Златен глобус\" за най-добра женска роля за жена, която отказва да остане в сянката на съпруга си в \"Съпругата\".  Британската актриса спечели втория си \"Златен глобус\" като най-добрата актриса в комедия за ролята си на кралица Ана в лентата на Йоргос Лантимос \"Фаворитката\". 44-годишната актриса победи Емили Блънт (\"Мери Попинз\"), Елси Фишър (\"Eighth Grade\"), Чарлиз Терон (\"Тули\") и Констанс Ву (\"Луди богати азиатци\").\r\nРежисьорът спечели \"Златен глобус\" за най-добър режисьор – една от най-престижните награди. Това е третият \"Златен глобус\" в кариерата му. Този е за неговия дълбоко емоционален, полуавтобиографичен химн за израстването през 1970-те години в Мексико. Киноодата за детството му през 70-те години в Мексико Сити, спечели \"Златен глобус\" и за най-добър чуждоезичен филм. Режисьорът спечели в състезанието пред Брадли Купър (\"Роди се звезда\"), Питър Фарели (\"Зелената книга\"), Спайк Лий (\"BlacKkKlansman\") и Адам Маккей (\"Вице\"). Мексиканският режисьор победи с лентата си за най-добър чуждоезичен филм \"Капернаум\" (Ливан), \"Момиче\" (Белгия), \" \"Never Look Away\" (Германия) и „Shoplifters\" (Япония).    пък грабна \"Златен глобус\" за най-добър актьор в музикален/комедиен филм за ролята си на бившия вицепрезидент на САЩ Дик Чейни във \"Вице\". Бейл победи Виго Мортенсен (\"Зелената книга\"), Лин-Мануел Миранда за \"Мери Попинз\", Робърт Редфорд (\"The Old Man & The Gun\") и Джон Райли в \"Стан и Оли\". Лентата \"Вице\" разказва за американската политика на Дик Чейни, който през 2001-2009 г. е вицепрезидент на САЩ в администрацията на Джордж Буш-младши. В ролята на Чейн Бейл е променен до неузнаваемост, а бившият президент се играе от носителя на \"Оскар\" Сам Рокуел. \"Вице\" беше номиниран за шест статуетки, включително за сценарий, режисьор и най-добра поддържаща актриса.    Американската актриса спечели \"Златен глобус\" за най-добра поддържаща актриса за ролята ѝ на майка в романтичната драма на Бари Дженкинс \"Ако Бийл Стрийт можеше да говори\". Това е историята на човек, попаднал в затвора заради лъжливо обвинение. 47-годишната актриса победи Ейми Адамс (\"Вице\"), Клер Фой (\"Първият човек\"), и Ема Стоун и Рейчъл Уайз, и двете част от състава на \"Фаворитката\". пък спечели награда за най-добър поддържащ актьор за \"Зелената книга\". Съперници на актьора в тази категория бяха Тимъти Шаламе (\"Красиво момче\"), Адам Драйвър (\"BlacKkKlansman\"), Ричард Грант (\"Можеш ли да ми простиш?\") и Сам Рокуел (\"Вице\"). Филмът \"Зелената книга\" на американския режисьор Питър Фарели разказва историята на известния джаз пианист Дон Ширли и неговия шофьор и охранител Тони Липа, пътуващи из САЩ през 1962 г., базиран на истинска история. По пътя те използват така наречената \"зелена книга\", която идентифицира безопасните места за афро-американци. спечели „Златен глобус“ за най-добър музикален /комедиен филм.  БГНЕС ", "date": "2019.01.07", "title": "Раздадоха наградите \"Златен глобус\""}
{"url": "https://www.actualno.com/europe/stachka-v-germanija-shte-zasegne-njakoi-poleti-news_714733.html", "text": "  Въздушният трафик в Германия ще бъде нарушен тази сутринта заради стачка на служителите по сигурността на берлинските летища, които искат увеличение на заплатите, съобщава БГНЕС.     Стачката по призива на синдиката \"Верди\" ще обхване летищата \"Тегел\" и \"Шонефелд\". Ще бъдат засегнати около 80 полета, главно сутринта.   \"Луфтханза\" отмени някои вътрешни полети. Засегнатите пътници ще могат да използват самолетните си билети, за да се придвижат с влак.\r\nСиндикатът \"Верди\", който представлява около 23 000 служители по сигурността на летищата в Германия, иска заплащането им да се увеличи на 20 евро на час. В момента те получават по 17 евро на час.  ", "date": "2019.01.07", "title": "Стачка в Германия ще засегне някои полети"}
{"url": "https://www.actualno.com/society/predvijdat-vyvejdaneto-na-videorazgovori-na-telefon-112-news_714724.html", "text": "  В най-скоро време се предвижда системата за спешни повиквания 112 да може да приема и видеообаждания през различни платформи, съобщава „Монитор”. Това се прави с цел достъпът до услугите на системата да е по-лесен, а и да се улесни работата на операторите.     С видеовръзката те ще могат да преценяват по-добре дали обаждането е истинско или нерегламентирано. Освен това ще могат да виждат в реално време неща, които търсещите помощ не могат да обяснят. Например с показване на екрана на нараняването на пострадали при катастрофа ще се знае какъв екип точно да бъде изпратен. Очаква се да заработи и приложение, което ще позволи на хора с увреден слух и зрение също да могат да подават сигнали.   Според данни на националната система 112 от създаването ѝ до средата на миналата година са били приети 44 323 431 обаждания, от които 16 366 885 с конкретни искания за оказване на помощ. На смяна един оператор приема средно над 200 обаждания. Наблюдава се трайна тенденция на увеличение на броя на регламентираните повиквания. Само за миналата година фалшивите сигнали са спаднали с около 13 процента. Общият брой на регистрираните неверни сигнали към телефон 112 са едва 0,2%. Ниският процент се дължи на добрата операторска работа и координация със службите за спешно реагиране, твърдят от 112.\r\nГражданите, избиращи старите спешни номера 150, 160 и 166, които автоматично биват пренасочвани към 112, намаляват. През 2017 г. техният процент е под 3 от общия брой спешни обаждания. Най-често гражданите звънят на телефон 112 за спешна медицинска помощ, за престъпления против личността и собствеността, пътнотранспортни произшествия, пожари и със сигнали от компетентността на общинските администрации.  ", "date": "2019.01.07", "title": "Предвиждат въвеждането на видеоразговори на телефон 112"}
{"url": "https://www.actualno.com/balkani/snjag-bukvalno-pogreba-sela-v-makedonija-news_714734.html", "text": "  Повече от хиляда жители на македонските села Брест, Малино и Танушевци са блокирани от силен снеговалеж, предаде БГНЕС.     От Алсат алармират, че им липсва храна и имат болни съселяни, които не могат да заведат в болница.   \"Снегът е вече почти един метър. Все още вали. Пътищата са отрязани и нямаме никакви новини от общината. Никой не се свързва с нас и не ни е попитал как сме. Имаме деца с температура и болни старци. Храната ни намаля, резервите бавно свършват. Останахме блокирани в селото\", казва Фами Сулиси от село Лукаре, община Липково.", "date": "2019.01.07", "title": "Сняг буквално погреба села в Македония"}
{"url": "https://www.actualno.com/burgas/semejstvo-uchiteli-ot-burgas-veche-58-godini-posreshtat-gosti-na-vseki-ivanovden-news_714749.html", "text": "  Те са семейство вече 58 години. Имат безброй общи спомени, две деца и една и съща професия – учителската. Има обаче още нещо, което ги свързва дълбоко. Това е денят на Св. Йоан Кръстител - техният закрилник и покровител. И двамата са кръстени на него – Иван и Ивана.     Винаги са носели с достойство и радост своите имена. И до днес са обичани от учениците си, вече големи хора, които не пропусат повод да изкажат признателност и обич към тях.\r\nИ въпреки, че сега заниманията им не са свързани с класната стая, животът отново е динамичен и пълен с емоции.\r\nИван обожава историята и въпреки, че знае много, . Друга негова страст е пчеларството и овощарството. Последната му гордост е отрупаната с плод райска ябълка в двора на къщата в Бургас, която радва хората с красотата си.  Да чете книги и да се грижи за бездомни животни е любимо занимание на Ивана. Като всеки добър човек, тя не щади време да помогне и се гневи на хората, които си вземат домашен любимец и след време го изхвърлят на улицата.\r\nСемейството помни много именни дни, защотото и гостите им на богата трапеза. За Иван, на този ден, е задължително на масата да има червено вино от неговото лозе. Ивана пък не си представя празника без баницата, която всяка година прави сама. А спомените за празника са свързани с хората, които са ги уважили с присъствието си, смехът, веселието и песните.\r\nИма и един по-различен спомен, свързан с лошото време. Силен сняг навял и натрупал толкова много, че гостите не могли да дойдат до дома на двамата именници. На домакините, които били подготвили масата, не им оставало нищо друго освен да седнат и изкарат вечерта заедно, само двамата. Сега, от разстояние на времето споделят, че е имало очарование и в онази мразовите вечер на Ивановден.    Молитвата към техния светец е да бъдат здрави и да се радват на много гости в този свят ден, посветен на Кръстителя на Иисус Христос. Според тях, запазването на българските традиции трябва да е мисия на всеки учител и родител.", "date": "2019.01.07", "title": "Семейство учители от Бургас вече 58 години посрещат гости на всеки Ивановден"}
{"url": "https://www.actualno.com/cosmos/unikalna-hladilna-instalacija-razpolagat-na-mks-news_714737.html", "text": "  Учените разположиха на Международната космическа станция уникална хладилна инсталация, която ще генерира най-ниската температура във Вселената.     За да създадат рекордната температура те са използвали лабораторията на НАСА „Студен атом“. Тя е изпратена на МКС през май 2018 г. на борда на космическия кораб „Лебед“. Уникалният фризер с размерите на обикновен куфар ще позволи да бъде замразен газов атом по-силно, отколкото това може да се направи в космоса, предаде БГНЕС.   Постигнатата температура на МКС е -270 ° С, а крайният резултат трябва да бъде „абсолютна нула“: -273,15 ° С. В това състояние агрегатното състояние на веществата ще може да се променя според законите на квантовата физика. Експертите се надяват, че изучаването на “изстудени” атоми ще помогне да се промени обичайното разбиране за материята във Вселената.\r\nЕкспериментът е проведен с помощта на вакуумна камера, лазери и електромагнитна инсталация в „космическия фризер“.  ", "date": "2019.01.07", "title": "Уникална хладилна инсталация разполагат на МКС"}
{"url": "https://www.actualno.com/politics/libija-de-fakto-ni-objavi-morska-vojna-news_714730.html", "text": "  Де факто истинска морска война ни обяви Либия заради търговски спор, касаещ либийския танкер \"Бадр\", собственост на либийската държава. Причината - след близо 2 години спорове, името и собствеността на кораба, който беше задържан в пристанището на Бургас, са сменени и плавателният съд е отплавал в края на миналата година. За Триполи обаче това представлява пиратско действие.     Новото име на кораба е \"Бдин\", а флагът, под който плава, е панамски. Заради случилото се ръководителят на Либийската морска администрация инж. Омар Абделла Джауши е издал заповед всеки кораб, плаващ под български флаг в либийски териториални води, да бъде задържан. Освен това - всеки плавателен съд, навлизащ в либийски териториални води, да бъде проверяван и ако сред собствениците му има българска или регистрирана в България компания, също да бъде задържан, пише в. \" \".   \"Бадр\" беше в Бургас от ноември 2017 година заради претенции на частна българска фирма (бел. ред. - става въпрос за консорциума Булгаргеомин ЛТД, който бил с подобно име на държавна фирма от времето на комунизма ) за стари вземания от Либия. Но в края на миналата година, според либийската версия, частни съдебни изпълнители (ЧСИ) и официални представители на \"Гранична полиция\" и \"Морска администрация\" - Бургас са се качили на борда на плавателния съд и са действали за смяна на собствеността, а на 28 декември, под името \"Бдин\", корабът е отплавал в Черно море към Украйна.\r\nОт българските институции са категорични - екипажът и капитанът на кораба не са заплашвани и арестувани, а съвсем доброволно са напуснали, капитанът дори бил взел пари от касата на плавателния съд. На 21 декември от \"Морска администрация\" - Бургас искат \"Гранична полиция\" да помогне, защото имало официална декларация от морския агент, че ще извеждат стария екипаж - капитан от Либия, и 20 индийци. Моряците са били съпроводени до летище Варна, откъдето са били качени на полет до Истанбул. Но \"Морска администрация\" е действала въпреки предупреждение на МВнР, че има двустранен проблем на държавно ниво.  Миналата седмица в Ню Йорк Либия е инициирала среща на ниво постоянни представители в ООН. Ръководителят на либийската мисия там е предал в Триполи след срещата, че българският представител в ООН Георги Панайотов е окачествил случая като \"недопустим криминален акт\" и е поел ангажимент да информира в София, за да бъдат предприети незабавни действия за възстановяване на собствеността и наказване на замесените лица. Като последна мярка преди разгарянето на истинска морска война Файез Сарадж - премиер в правителството на националното единство на Либия, е командировал вчера свой специален пратеник в София, който да се опита да убеди българските институции да се намесят в случая. Пратеникът е Джамал Али Омар ал Барак - изключително сериозен дипломат, на когото правителството в Триполи възлага деликатни мисии в чужбина. Официално той е директор на департамента за международно сътрудничество в либийското външно министерство. По времето на Кадафи Ал Барак беше посланик на Либия в Германия.\r\nЛибийците са представили доказателства, че танкерът е задържан в Бургас, а след това и присвоен с фалшифицирани документи, изфабрикувани подписи и печати на гръцки длъжностни лица и на панамския консул в Пирея, за да може да се представи в момента, че корабът плава под панамски флаг.   Освен това операцията по присвояването е направена въпреки две решения на български съдилища. Първото е от 21 декември 2018 г. на Бургаския окръжен съд, с което се отменя постановлението на ЧСИ като незаконно, а второто е от 2 януари тази година и е на Върховния административен съд, което пък отменя окончателно решението на първа инстанция на Бургаския административен съд и постановява корабът да бъде освободен от наложения му от \"Морска администрация\" арест.    ", "date": "2019.01.07", "title": "Либия де факто ни обяви морска война"}
{"url": "https://www.actualno.com/asia/danni-za-dosta-postradali-sled-silno-zemetresenie-na-granicata-mejdu-iran-i-irak-news_714732.html", "text": "  75 души са пострадали при снощното земетресение на границата между Иран и Ирак. То беше с магнитуд между 5,5 и 5,7 по Рихтер, според данни на Американската сеизмологична служба и на Европейския средиземноморски сеизмологичен център, съобщава РИА Новости.     Няма обаче сериозно ранени. По-рано се появи информация за 30 пострадали, от които само двама са останали в болница.   Земетресението е било с епицентър на 133 км североизточно от иракската столица Багдад (с население от около 5,6 милиона жители). Огнището е на дълбочина 49 километра.", "date": "2019.01.07", "title": "Данни за доста пострадали след силно земетресение на границата между Иран и Ирак"}
{"url": "https://www.actualno.com/cite/obvinjaemite-imat-pravo-da-se-zashtitavat-po-vsjakakyv-nachin-vkluchitelno-i-da-lyjat-news_714743.html", "text": "  Това ръководителят на спецпрокуратурата Иван Гешев в коментар за случая \"Иванчева и Петрова\".     Гешев заяви и друго – не знаел със сигурност дали изтеклите в медиите са истински, но неговите колеги, които наблюдават  делото, казвали, че имало съвпадение. Съответно прокурорът не обясни как  тези СРС изтекоха в определени медии (\"Правен свят\"). Достатъчно е да  гледаш само филми и виждаш как се случват нещата, обясни Гешев.   ", "date": "2019.01.07", "title": "Обвиняемите имат право да се защитават по всякакъв начин, включително и да лъжат"}
{"url": "https://www.actualno.com/books/tretoto-izdanie-na-noshtta-na-cheteneto-u-nas-shte-se-provede-v-na-19-januari-2019-g-news_714598.html", "text": "  Третото издание на „Нощта на четенето” ще се проведе в събота, 19 януари 2019 година. Целта на европейската инициатива, която стартира през януари 2017 г. по идея на Министерството на културата и комуникациите на Франция, е да насърчи четенето, и то най-вече сред младите хора, а това се постига, като библиотеки, книжарници, литературни клубове и арт пространства за срещи с книгите и техните автори са отворени в тази съботна януарска вечер много по-дълго от обичайното за всички посетители и ценители на стойностната литература.     България се присъедини към чудесната инициатива в подкрепа на книгата още в първото издание на европейската „Нощ на четенето“ през януари 2017 г., припомнят от Сдружение „Словеса“.   В рамките на предстоящата „Нощ на четенето” у нас, в която се очаква отново да се включат и много читалища, издателства и неправителствени организации, в десетки библиотеки и книжарници в страната ще се проведат интересни срещи с автори, дискусии и представления, ще бъдат организирани уъркшопи и творчески изяви, тематично свързани с четенето, както и публични четения под музикален съпровод и най-разнообразни арт изяви и атрактивни игри /дори и по пижами!/ с цел стимулиране на креативността и вдъхновението.\r\nВ събота - 19 януари, не само във Франция, но и в много европейски страни, библиотеките и книжарниците отново ще предложат на всички приятели на книгата и четенето възможността да преоткрият по един забавен и празничен начин богатството на техните хартиени и дигитални колекции, да научат повече за най-новите издания, да обменят идеи, да се срещнат и с любими автори, илюстратори, разказвачи на интересни истории, допълват от Сдружение „Словеса“. Библиотеките и книжарниците са места на познание и споделяне, а това ще рече, че достъпът до тези културни средища и островчета на духовността трябва да е максимално улеснен, за да се радват те и на още по-голяма посещаемост. Голямата амбиция на инициаторите на „Нощта на четенето” е да направят необходимото библиотеките и книжарниците да са по-привлекателни, по-приветливи и по-интересни за всички, които обичат общуването с хубавите книги, но и за всички онези, които към днешна дата по една или друга причина все още са далеч от тях.  Да не забравяме и най-важното - библиотеките са не само съвременни центрове за четене и информираност, но те играят изключително важна роля и в развитието, изграждането на просветено гражданско общество, споделящо общи ценности, отбелязват още от Сдружение „Словеса“.\r\nПо-подробна информация за предстоящата „Нощ на четенето” 2019 е публикувана на сайта:    ", "date": "2019.01.07", "title": "Третото издание на \"Нощта на четенето\" у нас ще се проведе в на 19 януари 2019 г."}
{"url": "https://www.actualno.com/crime/novo-obvinenie-sreshtu-advokat-na-cvetan-vasilev-news_714731.html", "text": "  Един от защитаващите банкера Цветан Василев адвокати - Лазар Карадалиев, е обвинен като лидер на престъпна група за пране на пари. Няма обаче информация от Специализираната прокуратура относно това какво точно престъпление е извършил Карадалиев, за да \"изпере\" въпросните пари нито за какъв обем средства става въпрос, пише в. \" \".     Заради обвинението са претърсени кантората и жилището на Карадалиев. Това обаче предизвика гнева на адвокатите в България, според които действията на спецпрокуратурата са недопустими. Твърдението на юристите е, че адвокатските книжа, електронни документи и компютърна техника не подлежат на преглеждане, копиране, проверка и изземване - съгласно Закона за адвокатурата, а точно това е станало в случая с Карадалиев. Има данни за претърсвания и на други кантори.   Според властите претърсванията не били пълни. Бил повикан да присъства и адвокат от Софийската адвокатска колегия.\r\nТова е трето обвинение на Карадалиев за последната година и половина. Първото му бе повдигнато през октомври 2017 година. То беше за участие в престъпна група, която се занимавала с контрабанда на цигари. Според прокурорите участието на Карадалиев се свеждало до посрещане и изпращане на камионите с цигари. Престъпната група се състояла от четирима. Бандата обаче нямала нищо общо с банкера Цветан Василев. По това обвинение Карадалиев е с мярка \"подписка\".  Няколко месеца по-късно, през май 2018 година, адвокатът получи ново обвинение. Съгласно него, Карадалиев опитал да въздейства на ключовия свидетел по делото \"КТБ\" Бисер Лазов. Спецпрокурори твърдят, че за целта защитникът получил 210 хил. лв. лично от Цветан Василев в Белград.", "date": "2019.01.07", "title": "Ново обвинение срещу адвокат на Цветан Василев"}
{"url": "https://www.actualno.com/society/vsjaka-treta-nova-pensija-e-invalidna-news_714721.html", "text": "  Пенсионната реформа продължава да оказва ефект най-вече върху хората с най-голям принос към общественото осигуряване. По-малко хора успяват да се пенсионират по общите условия, но една трета от новите пенсии продължават да бъдат инвалидни, а все повече търсят начин да излязат в пенсия предсрочно. Това става ясно от последния анализ на Националния осигурителен институт за новоотпуснатите пенсии, публикуван в \" \".     През първите шест месеца на 2018 г. в пенсия са излезли 46 461 българи, със 7.8% по-малко, отколкото през същия период на 2017 г. От тях обаче само 23 937 са с лична пенсия за осигурителен стаж и възраст. При хората от масовата трета категория, които са излезли в пенсия по общите условия, намалението е с 9.7% спрямо същия период на 2017 г. Те са едва 18 151 от всички нови пенсионери. Това са хората, за които възрастта и стажът за пенсия растат всяка година, като през 2018 г. за жените бяха необходими навършени 61 г. и 2 месеца и 35 г. и 6 месеца стаж, а за мъжете - навършени 64 г. и 1 месец и 38 г. и 6 месеца стаж.   След бума на нови пенсионери в сектор \"Сигурност\" ситуацията при тях се нормализира. В пенсия са излезли само 492-ма души от тази категория, което е 2.2 пъти по-малко, отколкото през първото полугодие на 2017 г. (1094). Това обаче си има обяснение - за тях в края на миналата година изтече преходният период за пенсиониране по старите, по-благоприятни условия. От 2016 г. за военни, полицаи и т.н. за първи път беше въведена минимална възраст за пенсия и това доведе до бум на \"млади\" пенсионери от силовите ведомства. Повечето обаче побързаха да се пенсионират още в първата година на гратисния период.\r\nОбратната тенденция се наблюдава при хората, които се решават на предсрочно пенсиониране. Техният брой остава малък на фона на общата статистика, но пък увеличението им е значително - с 18.8% спрямо първите шест месеца на 2017 г. Предсрочно са избрали да излязат в пенсия 1499 души, а недостигащият им стаж е средно 10.5 месеца. Срещу това те получават намалена пенсия. При инвалидните пенсии, които са трън в очите на управляващата коалиция, също има намаление, но по-малко - 5.3%. Тези пенсии обаче стабилно остават около една трета от всички новоотпуснати лични първи пенсии - за първото полугодие на 2018 г. са 34.7%, а за същия период на по-миналата година бяха 34%.  От януари до края на юни миналата година 13 906 лица са получили лични пенсии за инвалидност поради общо заболяване. Това са инвалидните пенсии на хора, които имат известен осигурителен стаж. Отделно са социалните пенсии за инвалидност, които се дават на хората в най-тежко положение. Те са 1833 за първите шест месеца на 2018 г. и незначително се увеличават спрямо същия период на 2017 г. 353 003 пенсионери пък са получавали т.нар. четвъртинки, добавка под формата на социална пенсия за инвалидност, която не се отпуска на нови пенсионери от 2015 г. Техният брой намалява с 33 119 (8.6%) спрямо 30 юни по-миналата година. От 1 януари т.г. тези четвъртинки се трансформират във финансова помощ по новия закон за хората с увреждания, като ако сумата се окаже по-малка от получаваната досега, ще се приеме по-благоприятният вариант за пенсионера.\r\nВсе още предстои да се види ефектът от две ключови промени, направени изненадващо във втората половина на миналата година. Смяташе се, че част от хората, навършили години и стаж за пенсия в последните години, отлагат пенсионирането си за 2019 г., когато трябваше да отпадне таванът за новите пенсии. Таванът обаче остана за всички, като в момента е 910 лв., а от 1 юли ще се вдигне на 1200 лв. Броят на инвалидните пенсии пък би следвало да е повлиян от наредбата за медицинската експертиза, която реално влезе в сила в края на миналото лято. Първите сигнали от ТЕЛК бяха, че хората масово губят старите си проценти инвалидност. Наредбата прекрати възможността в експертизата да се дават накуп проценти за всички заболявания, като остави да важи основното заболяване   ", "date": "2019.01.07", "title": "Всяка трета нова пенсия е инвалидна"}
{"url": "https://www.actualno.com/society/prognoza-za-vremeto-7-januari-ponedelnik-news_714713.html", "text": "  Днес е с умерен северозападен, в Източна България и временно силен вятър от север-североизток ще продължи да нахлува студен въздух. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ). Ще остане предимно облачно и на места ще превалява сняг, по-значителен в Западния и Централния Предбалкан.     Привечер от северозапад валежите ще спират, облачността ще се разкъсва и намалява. Минималните температури ще бъдат между минус 9° и минус 4°, максималните - между минус 4° и 1°. Атмосферното налягане ще продължи да се повишава и ще е по-високо от средното за месеца. Над Черноморието ще има значителна облачност и ще превалява слаб сняг. Ще духа умерен, временно силен вятър от север-североизток.   Максималните температури ще са минус 1°-1°. Температурата на морската вода е около 6°. Вълнението на морето ще бъде 2-3 бала. Над планините облачността ще е значителна и на много места ще има валежи от сняг. Ще духа предимно умерен северозападен вятър, който след обяд ще се ориентира от североизток и слабо ще се усили. Вечерта валежите ще спират. Максималната температура на височина 1200 метра ще е около минус 9°, на 2000 метра – около минус 15°. Още през нощта срещу вторник вятърът ще отслабне и минималните температури ще се понижат на места до минус 15°- минус 17°.\r\nВъв вторник ще има разкъсана облачност, на места до слънчево време, но дневните температури ще останат отрицателни. В сряда сутринта също ще е доста студено. От запад облачността бързо ще се увеличи и още преди обяд в западните райони ще завали сняг. Вятърът ще придобие южна компонента, в Източна България и ще се усили. Дневните температури там бързо ще се повишат и към вечерта и през нощта срещу четвъртък валежите там ще са от дъжд и сняг.  В четвъртък вятърът отново навсякъде ще се ориентира от северозапад, по-късно през деня и ще се усилва и ще застудява. В западната част от страната ще е почти без валежи. На изток ще превалява, като с понижението на температурите дъждът ще преминава в сняг. До края на деня валежите навсякъде ще спрат, ще започне и разкъсване и намаление на облачността.", "date": "2019.01.07", "title": "Прогноза за времето - 7 януари (понеделник)"}
{"url": "https://www.actualno.com/business/tyrgovci-na-goriva-ochakvat-ceni-v-posoka-nagore-zaradi-nov-zakon-news_714802.html", "text": "   , в момента на влизането в сила на за административното регулиране на икономическите дейности, свързани с нефт и продукти от нефтен произход. Така смята Пламен Стоянов - член на Управителния съвет на Националното сдружение на търговци и превозвачи на горива, по време на пресконференция в София. Той посочи,      \"Винаги съм мислел, че законите се приемат, за да служат на обществото и хората. Явно съм наивник, защото законите, които се приемат напоследък в България, не са добри за обществото\", заяви Стоянов.   Той посочи, че в момента собствениците на станции за пълнене и данъчни складове работят спрямо закона. \" Отговорът е, че с въвеждането на минимален обем той не може да бъде покрит от малките пълначни станции и данъчни складове. А ако те отпаднат от пазара, , обобщи Стоянов.\r\nТой припомни, че друга промяна, която ще бъде въведена със закона, е минимум от 10 000 газови бутилки на съхранение за дистрибуторите.   Комисията, изготвила закона, не е публикувала никаква икономическа обосновка относно тези 10 000 бутилки. Този закон е обиден за всеки средно интелигентен човек в страната. На някого направи ли му впечатление как тихичко го приеха? , каза още Стоянов.\r\nТой посочи, че след влизането в сила на закона ще отпаднат много от малките обекти и тези, които захранват малките населени места.   „Това ще доведе до монопол и даже очаквам, че и . Тогава вече няма да има кой да ги спре.    И “. И наистина е така. . И тогава никой нищо няма да направи. “, заяви Стоянов.\r\nПрипомняме, че Законът за административното регулиране на икономически дейности, свързани с нефт и продукти от нефтен произход, бе приет окончателно в средата на юли. Депутатите записаха, че промените ще влязат в сила 6 месеца по-късно. Законопроектът предизвика моментални протести на дребните търговци на горива, които смятат, че измененията са в полза на най-големите в бранша.\r\nНай-спорен се оказа чл. 8 от закона, като той също беше приет от депутатите. Във финалния си вариант изискванията към търговците бяха смекчени спрямо внесените първоначално предложения. Последната редакция на измененията беше предложена от депутата от ГЕРБ Мартин Тимчев, като те предвиждат (или активи на стойност поне 1 млн. лева), а първото предложение беше 3 млн. лева. , . Относно изискваната за търговците на бутилки с втечнени газове LPG -    ", "date": "2019.01.07", "title": "Търговци на горива очакват цени в посока нагоре заради нов закон"}
{"url": "https://www.actualno.com/europe/54-ot-britancite-iskat-stranata-da-ostane-v-es-news_714739.html", "text": "  Точно преди Brexit да стане факт ново проучване във Великобритания показва, че повечето британци вече желаят страната им да остане член са Европейския съюз.     Според данните тези, които са за напускане, вече са малцинство. Ако референдумът се извърши сега, 46% ще гласуват за оставане, 39 на сто за напускане, а останалите не са решили и смятат да не гласуват, съобщи bTV.   В този вариант съотношението между привържениците на Евросъюза и критиците му е 54 към 46% в полза на оставането.\r\nПодкрепата дори нараства – предишно допитване от миналата година показа, че 52% от британците са били срещу Brexit.  ", "date": "2019.01.07", "title": "54% от британците искат страната да остане в ЕС"}
{"url": "https://www.actualno.com/burgas/burgas-obnovjava-kulturnija-dom-na-neftohimika-s-nad-6-mln-lv-news_714785.html", "text": "  С близо 6,5 млн. лв. без ДДС община Бургас ще обнови Културния дом на Лукойл Нефтохим. Предвидена е реконструкция, ремонт, обновяване и внедряване на мерки за енергийна ефективност на сградата.     Всичко това ще се изпълни по проекта, спечелил архитектурния конкурс за преустройство на съществуващата сграда, проведен през 2014 година. На първо място тогава бе класирана разработката на архитектурно студио „Мото“ ООД с ръководител на колектива арх. Десислава Стоянова-Иванова.   Общата площ на парцела е 4180 кв. метра, застроената му площ е 2 304 квадрата, а разгънатата застроена площ е 6 597 кв. метра.\r\nПроектът предвижда промени в обемно-пространствения образ на сградата, във функционалната схема с осигуряване на достъпна среда, конструктивно укрепване на сградата, мерки за постигане на енергийна ефективност, ремонт на зрителната зала, сцената и спомагателните пространства, ремонт и подмяна на съществуващи настилки, облицовки, инсталации и др. Променят се местата и размерът на седалките в амфитеатъра. Зрителната зала има 605 места в завареното си положение. Новото решение намалява общия брой до 537 места, разпределени по следния начин: партер с 330 места, от които 320 стола (вкл. 28 стола в двете ложи) и 10 места за хора в неравностойно положение. Балконът ще е с 207 стола.  Срокът за изпълнение е не по-дълъг от 420 календарни дни. Проектът е обезпечен с комбинирано финансиране – със средства от Оперативна програма „Региони в растеж“ и от бюджета на община Бургас.", "date": "2019.01.07", "title": "Бургас обновява Културния дом на Нефтохимика с над 6 млн. лв."}
{"url": "https://www.actualno.com/crime/stotici-telefonni-teroristi-otivat-na-syd-godishno-povecheto-se-razminavat-s-globa-news_714725.html", "text": "   . Това показва проверка на „Монитор” в различни съдебни решения на осъдени по чл. 326 ал. 1 от Наказателния кодекс, който гласи, че „който предава по радио, телефон или по друг начин неверни повиквания или заблуждаващи знаци за помощ, злополука или тревога, се наказва с лишаване от свобода до две години или с поправителен труд”.     До момента обаче случаите на пратени в затвора са единични. Повечето провинили се сключват споразумение с прокуратурата и получават наказание „общественополезен труд“. В зимните месеци телефонните терористи са наказвани да хващат лопатите в помощ на снегопочистващите фирми, а лятно време метат и почистват, след като ги изпратят да правят уборки на градинки и улици. Така например жена от Радомир, която се обадила, че искат да я изнасилят няколко мъже и да я убият, ще трябва да почиства няколко седмици пред блока си. Причината е, че целият ресурс на полицията бил вдигнат, за да я защити, докато тя просто си седяла на кафе с приятелката си. Мъж от Ивайловград пък ще помага в близка община с боядисването на детските площадки, защото над 11 пъти потърсил помощ от полицията за измислено отвличане.   До постановяването на присъда се стига, след като се подаде неистински сигнал до спешния телефон 112. Най-напред той трябва да бъде регистриран и подаден до съответната областна дирекция или районно на МВР. Едва когато екипите реагират и установят, че обаждането е било неистинско, тогава се преценява дали да се търси отговорност на човека, който го е подал. Това става, след като събраните материали се изпратят до съответната прокуратура. Според данни на МВР всяка областна дирекция праща по един сигнал месечно до прокуратурата. Това са около 30 сигнала на месец или 360 годишно. Не всяко разследване обаче стига до съда. Често самото държавно обвинение предлага да се освободи от наказателна отговорност обвиняемият.\r\nПоследният такъв случай е от Стара Загора. Делото е с номер 1145 от 2018 година. Според записаното в материалите млад мъж заседнал сам да пие. Имал две цели бутилки с домашна ракия и още половинка, която му останала от предния ден. Купонджията започнал да се налива, а след първия литър решил да се обади на тел. 112 и да се оплаче, че комшиите му шумят. Веднага бил изпратен патрул, който да провери за какво става въпрос. Оказало се, че единственият шумен в блока е обвиняемият. След малко последвало второ обаждане от същия телефонен номер. Този път сигналът бил за бушуващ пожар в блока. Незабавно били изпратени полицаи и пожарни екипи, които също установили, че на мястото няма никакъв огън. Мъжът, който вече бил порядъчно пиян, бил установен, арестуван и изправен на подсъдимата скамейка. Той признал вината си и се оправдал с голямото количество изпит алкохол. Така наказателното преследване и затворът му се разминали, но пък бил осъден с административно наказание да заплати глоба от 5000 лева.  Не такъв късмет имал обаче 29-годишен мъж от Мездра, който бил пратен директно в затворническата килия. Той се признал за виновен за това, че в края на 2017 година подал две неверни повиквания на тел. 112 за злополука. В 13,15 часа той подал сигнал за масов бой пред блок 4 в град Роман, а пет минути по-късно за това, че е пострадал и има разцепване на главата и кърви. Впоследствие въпросните фалшиви сигнали били пренасочени към Районното управление на МВР и към филиала за спешна медицинска помощ. С определение на съда на Г. М., който има предходни осъждания, е наложено наказание от дванадесет месеца „лишаване от свобода“ при строг режим на изтърпяване.\r\nОбщият брой на регистрираните обаждания, завършили с разговор на спешния телефон, за година са близо 4,2 млн. От тях обаче половината се водят като „нерегламентирани“. Това са случайни набирания, докато телефонът е в джоба, известни като Pocket call. „Грешна преценка“ също попада в графата „нерегламентирани“. Това е, когато подаващият сигнал преценява, че случаят е спешен, но за службите ситуацията не е такава. Например счупен пръст на ръката. Има и обаждания за искане на административна информация, както и такива от лица с психически отклонения.   Не липсват агресивни позвънявания или такива, които само кликват, въпреки че телефонът е безплатен”, обясняват пред „Монитор” от тел. 112. От там поясниха обаче, че няма как всички няколко милиона нерегламентирани обаждания да стигат до прокуратурата.    ", "date": "2019.01.07", "title": "Стотици телефонни \"терористи\" отиват на съд годишно, повечето се разминават с глоба"}
{"url": "https://www.actualno.com/curious/varnenski-kapitan-poluchi-otgovor-na-svoe-pismo-v-butilka-ot-predi-26-godini-news_714810.html", "text": "  В далечната 1992-а година варненският капитан Христо Христов пише уж на шега писма, които поставя в бутилка и хвърля в океана на път от Сингапур към Бразилия. Тогава той бил помощник-капитан на моторния кораб “Йордан Лютибротски“. Автопилотът не работел и капитанът трябвало да дава вахта по четири часа два пъти дневно.     Поради еднообразните дни на кораба, Христо решил да направи нещо интересно. Той намерил празни шишета и му хрумнало да осъществи връзка с непознати хора като им изпрати писма. На гърба на стара карта той написал името на кораба, датата, часът, адресът му във Варна и хобито – да събира картички. Затворил писмата в бутилките и ги пуснал в океана, като нямал никакви очаквания.   Най-неочаквано капитанът получил отговор на първото си писмо още преди 20-ина години - от Южна Африка. Христо Христов споделя, че заедно със съпругата си поддържат и до днес кореспонденцията си с хората, от далечната страна.\r\nМалко преди Коледа, 26 години по-късно, той получава отговор от жена от Австралия, която намерила второто писмо.  ", "date": "2019.01.07", "title": "Варненски капитан получи отговор на свое писмо в бутилка от преди 26 години"}
{"url": "https://www.actualno.com/varna/vyv-varna-tyrsjat-uchiteli-bylgarski-anglijski-i-nemski-news_714716.html", "text": "  Повече свободни позиции за учители, за касиери и за строителни работници, са обявени в бюрата по труда във Варна през тази седмица. Това съобщиха за Радио „Фокус“ – Варна от Регионалната дирекция по заетостта. Сред актуалните предложения в момента са 6 свободни бройки за преподаватели по български, английски и немски езици в прогимназиален и гимназиален курс на обучение.     Търсят се също и учители за деца с умствена изостаналост, както и възпитатели и детегледачи. В първите дни на годината, на пазара на труда във Варна и областта има свободни позиции за работници в строителството, като изискването е кандидатите да имат средно образование. Около 30 са обявите за общи работници, зидаромазачи, кофражисти, шпакловчици и арматуристи. В момента голямо търсене има и за касиери, продавач-консултанти и отговорници за търговска зала.   За тези позиции свободните бройки са над 40. Сред по-специфичните обяви е една за наемането на ръководител на звено за изследване и развитие. Кандидатите трябва да имат завършено висше образование в сферата на физиката, геофизиката или метеорологията. Фирма търси да наеме седем шофьори на тежкотоварни автомобили с маса над 12 тона. Задължително условие за водачите е да владеят руски език.", "date": "2019.01.07", "title": "Във Варна търсят учители български, английски и немски "}
{"url": "https://www.actualno.com/vidin/shte-ima-li-vidin-jaht-pristanishte-news_714811.html", "text": "  Туристическо дружество „Бонония” във Видин има идея да изгради . За тази цел е поискано от общината определен парцел до река Дунав. Все повече видинчани си купуват малки лодки за разходка и риболов по Дунава или яхти. В момента те стоят закотвени до понтона на някогашния морски клуб или до старите шлепове, които са превърнати в увеселителни заведения. Идеята ще бъде подпомогната от фирма, която подготвя водачи на малки моторни лодки или дава сертификат на капитани на малки речни кораби.     „Приветствам решението на туристическия клуб за изграждане на яхтено пристанище във Видин”, заяви кметът Огнян Ценков и допълни, че на пристанището могат да спират и малки яхти от други страни по реката, развиващи воден туризъм. За него са нужни от  300 до 500 метра от бреговата ивица. Общината обаче не може сама да реши въпроса, тъй като кейовата стена е държавна собственост и се стопанисва от предприятието  „Пристанищна инфраструктура„. Кметът обеща да поиска от фирмата да се определи територия, на която яхтеното пристанище да бъде изградено.\r\nВ момента Видин има три работещи пристанища. Пристанище-юг е предназначено за пасажерски кораби, а други две  - за товарни, които  са отдадени на концесия.", "date": "2019.01.07", "title": "Ще има ли Видин яхт пристанище?"}
{"url": "https://www.actualno.com/crime/prokuror-geshev-ivancheva-mojela-da-lyje-banev-se-ugovarjal-s-rusija-da-go-zashtiti-news_714742.html", "text": "  Наказателната отговорност и дали някой ще бъде осъден е различно от това дали някой се оплаква от условията в арестите в Страсбург. Г-жа Иванчева има активна защита и има право на това. Не е задължително, че България ще бъде осъдена в Страсбург. Беше въпрос на лош късмет мястото на ареста на Иванчева и Петрова, но решението е правилно. Такова обобщение направи ръководителят на спецпрокуратурата Иван Гешев за най-шумния случай на 2018 година – този с отстранената от длъжност кметица на \"Младост\" Десислава Иванчева и заместничката ѝ Биляна Петрова.     Според Гешев, макар че цяла България видяла ареста, имало вече версии как парите за подкупа били подхвърлени. Какво щеше да стане, ако я нямаше тази публичност при ареста, постави следния въпрос прокурорът. . Ако те чакат 30 години затвор, ще направиш всичко възможно да не ги получиш, подчерта Гешев пред bTV. . Спорът с подсъдимия се осъществява в съда, каза той.   Гешев заяви и друго – не знаел със сигурност дали изтеклите в медиите са истински, но неговите колеги, които наблюдават делото, казвали, че имало съвпадение. Съответно прокурорът не обясни как тези СРС изтекоха в определени медии (\"Правен свят\"). Достатъчно е да гледаш само филми и виждаш как се случват нещата, обясни Гешев.  Ръководителят на спецпрокуратурата отрече и, че Александър Ваклин се опитва да подкупи Иванчева. Действието му било в услуга на правосъдието. Гешев не можа да отговори и защо Ваклин хем се обръща към службите, хем търси посредник в лицето на Петко Дюлгеров, който \"да уреди нещата\" с Иванчева.\r\nОтносно – Ирен Савова, Гешев каза, че не знае докъде е стигнало разследването.\r\nЗа финал по темата ръководителят на спецпрокуратурата каза как негов  подчинен му заявил, че щом това се случва за един арестуван кмет, какво  ще е при арест на министър. Ако има доказателства, за да арестуваме  министър, ще го направим, увери Гешев. Той отново впрегна в действие тезата, че много български пенсионери живеели при по-лоши условия, отколкото Иванчева и Петрова.        Защо да не бъдат претърсени адвокатски кантори, когато има данни за престъпление – така Гешев коментира претърсването на имоти, свързани с , Лазар Карадалиев. Той уточни, че по този случай имало данни, че става въпрос за връзка с руски олигарх, който бил в санкционния . Поискахме разрешение от съда, конкретно посочихме какво ще търсим и резултатът е новото обвинение срещу г-н Карадалиев, обобщи Гешев. Той каза, че предстоящият протест на адвокати срещу претърсванията вероятно почивал на недостатъчна информираност от повечето юристи, а останалите действали с идеята \"атаката е най-добрата защита\". Това, че си адвокат, не ти дава наказателен имунитет, категоричен беше Гешев.\r\nГешев се оправда и за липсата на семейство Арабаджиеви с думите, че ако спецпрокуратурата реши да чака и те пак не се върнели, тогава щели да ги обвинят, че не работят нищо. Последните им следи са от Франция, но французите \"установили\" само Баневи, не и Арабаджиеви. Дойде и коментар за случая \"Баневи\" - . По думите на прокурора, комуникацията била \"няколкостотин страници\", като той спомена и \"чатове\" и Банев дори таил мечти да стане премиер, но децата му хич не искали да бягат в Русия - искали във Франция. Разбира се, яснота кой е помогнал на Банев да внесе телефон няма.\r\nНа въпроса защо чак сега българското правосъдие се захвана с Баневи, отговорът беше, че \"някой преди това не си е свършил работата\".\r\nСъщевременно на Гешев беше показана снимка на млад мъж и на въпрос дали го познава и дали му е охрана, на което той отговори, че въпросът бил защо Ценко Чоков не е в носилка. Става въпрос за случая, при който Ценко Чоков беше \"хванат\" в ресторант в \"Драгалевци\" и за който се появи информация, че и изникна въпросът защо тя е следила Чоков и дали не е направено мероприятие за отклоняване на общественото внимание от други, по-наболели проблеми.   Не мисля да ставам главен прокурор, каза още Гешев.", "date": "2019.01.07", "title": "Прокурор Гешев: Иванчева можела да лъже, Банев се уговарял с Русия да го защити"}
{"url": "https://www.actualno.com/europe/putin-nagradi-vuchich-s-orden-aleksandyr-nevski-news_714813.html", "text": "  Руският президент Владимир Путин награди сръбския президент Александър Вучич с орден „Св. Александър Невски“ за големия принос в развитието на многостранното сътрудничество с Русия. Това съобщи пресслужбата на Кремъл.     „Руският държавен глава подписа указ за награждаването на президента на Сърбия Вучич с орден „Александър Невски“ за големия личен принос в развитието на многостранното сътрудничество с Руската федерация“, се казва в съобщението.   ", "date": "2019.01.07", "title": "Путин награди Вучич с орден „Александър Невски“"}
{"url": "https://www.actualno.com/asia/kioto-gradyt-na-hramovete-i-svetilishtata-news_714738.html", "text": "  Киото, бившата столица на кралска Япония, се намира на остров Хоншу, а районът е обитаван още от 7-ми век. В Киото има около 2 000 храмове и светилища, които ежегодно се посещават от около 30 милиона туристи.     В старата част на града се намира 20% от общия брой на обектите със статут на японско национално богатство, включени в списъка на ЮНЕСКО през 1994 година.   Тук е Фушими Инари, светилището на шинтоистския бог на ориза, храма Кинкаку-дзи, построен през 1397 г. за шогуна Ашикага и Санджусангендо, един от образците за най-красиво религиозно изкуство в света, някога част от будистки комплекс, наречен Храм. на лотосовия крал. Интересен е и замъкът Ниджо, седалището на най-могъщите хора през вековете.\r\nОсвен на древни храмове, градът е домакин на много други забележителности, като например Иуатайма - Паркът на маймуните, където живеят около 170 японски макаци, различни музеи като красивата Ботаническа градина, Международният музей Манга, Националният музей и музеят на парните локомотиви Умекоджи, предаде БГНЕС.  Ако се интересувате от уникални, специфични местни традиции, можете да посетите театър Минамиза, един от най-старите театри, където се представя Кабуки - вид японска пиеса и представление, датиращо от началото на периода Едо, 17-ти век. Можете да посетите и традиционни чайни церемонии, които са единственото естетическо и образователно изкуство. Известни са и представленията на гейшите, но за тях е необходимо да се направи резервация много по-рано поради големия интерес.\r\nЕдна от най-популярните развлекателни дестинации е улица Киамачи, която е пълна с барове и клубове. В зависимост от вашите предпочитания, можете да избирате между места за лудо парти и клубове със спокойна атмосфера за разговор и време с приятели.   Както навсякъде в Япония,в Киото има много караоке барове, така че ако сте достатъчно смели, можете да се пробвате в този вид популярно забавление.    ", "date": "2019.01.07", "title": "Киото - градът на храмовете и светилищата"}
{"url": "https://www.actualno.com/society/opiten-planinar-zagina-v-stara-planina-news_714806.html", "text": "  Опитен планинар загина в Централен Балкан над Калофер. Инцидентът станал на 6 януари между хижа „Рай” и връх Ботев.     Мъжът паднал в пропаст при изкачване на върха. Тялото му е локализирано. Екипи планински спасители са в района, като се очаква в светлата част на деня в понеделник тялото да бъде свалено, съобщи Нова телевизия.   Загиналият е 54-годишният Делчо Делчев от Карлово. Предполага се, че на т.нар. Тарзанова пътека се е подхлъзнал и е паднал в пропастта.\r\nКметът на Калофер Румен Стоянов каза, че за съжаление в последните години често стават подобни инциденти с фатален край. Той посъветва туристите да не поемат рискове в желанието си да изкачват върхове и да не подценяват планината, защото там се сменят четири сезона понякога в рамките на час.  ", "date": "2019.01.07", "title": "Опитен планинар загина в Стара планина"}
{"url": "https://www.actualno.com/curious/paziteljat-na-vylshebnite-kachestva-na-butiliranoto-vino-news_425610.html", "text": "  По-голяма част от плантациите с корков дъб се намират в Португалия, която е и основният износител на този материал в света. В Испания също се отглеждат такива дървета, но в много по-ограничени мащаби. Корковите дъбове може да живеят до 200 години, като добивът на материал започва след като дънерът достигне диаметър от 70 см. и височина от 120 см. Обелват се в период не по-малък от 9 години, а първите две реколти не са подходящи за винени тапи.     Корковият дъб е вечно зелено дърво, което дава материал за производство едва към 25-та си годишнина и след това този процес продължава повече от един век. В световен мащаб коркът е култивиран на площ от 2,200,000 хектара, като годишната продукция е около 300 000 тона. Португалия осигурява 60% от това количество, а Испания 30%. Приема се, че производството на корк не вреди на околната среда, като  получените продукти са много лесни за рециклиране. През годината най-подходящ за добив на този материал е периодът от началото на май до края на август. Само тогава корковата кора може да се отдели без да се нанесат трайни увреждания на дървото. Ако продукцията се окаже от високо качество, то тогава тя се използва за направата на тапи, които са предназначени за пенливи вина или такива, които изискват определен период за отлежаване в бутилка.  Хората, които се занимават с обелването на дърветата се наричат секачи. Те използват много остри брадви, нанасяйки два типа удар за осъществяване на добива. Единият е хоризонтален, на височина поне два пъти по-голяма от диаметъра на дънера, а другите няколко са вертикални и се наричат “отваряния”. Този процес е много деликатен, защото се изисква прилагането на известна доза сила, но е изключително важно да не се нарани намиращият се отдолу фелоген(корков камбий), което ще доведе до умиране на дъба. Секачите трябва да са много прецизни при обелването, защото от една страна се стремят да отделят колкото се може по-голямо количество корк наведнъж, а от друга не трябва да наранят нито него, нито дървото. Получените парчета материал се наричат талпи, а пренасянето им, в повечето случаи, става на ръка, тъй като дъбовите плантации са трудно достъпни с автомобил. След транспортирането му, коркът се оставя да съхне. Средиземноморският тип климат на Португалия е изключително благоприятен за растежа и развитието на корковите дървета. Комбинацията от валежи, слънчеви дни и меки зими е перфектна за отглеждането им. Най-добрият португалски корк идва от градът Алгарв. Той е една от най-известните туристически дестинации в страната и в Европа. Годишно тук идват над 7 млн. чуждестранни туристи. Икономиката в региона се допълва и от производството на риба и морски дарове, плодове, портокали, смокини и лешници. Туризмът играе много важна роля в местната икономика, като градът добива популярност през 60-те години на миналия век. Тогава е бил посещаван предимно от британци, ирландци, германци и холандци, като голяма част от тях притежават собствени имоти тук. Издава се дори отделна местна преса за тази общност. Алгарв е много популярен сред туристите с прекрасните си плажове, средиземноморския климат, безопасността и отсъствието на прекомерно високи цени.     Коркът се прилага при много производства, но предимно от него се правят тапи за вино. Материалът е много гъвкав, еластичен, лек, пресова се лесно и е устойчив на гниене при влага. Благодарение на клетъчната си структура притежава свойството да контролира притока на газове и течности към или извън бутилката. Поради свойствата на материала, тапата прилепва плътно към гърлото на бутилката и може да уплътни евентуални грапавини по нея. Нейната роля е много важна за запазване качествата на виното до достигането му при крайния потребител, поради което се подбира само най-качественият материал. При производствения процес на коркови тапи, повече от половината материал е брак, който се използва на по-късен етап за изготвянето на по-нискокачествени тапи за непретенциозни вина. След обелване материалът се суши около половин година. Следва термична обработка, полиране, обеззаразяване и повторно сушене. Накрая тапите се селектират, а консуматорите могат да разпознаят добрата тапа по това, че се плъзга плавно по гърлото на бутилката. За съжаление винаги съществува опасност от наличие на дефект във виното в резултат от проблем с корка. Има случаи, когато е дефектна цяла партида бутилки. Този сериозен проблем се дължи на разграждането на лигнина от структурата на корка, поради факта, че тапите се обработват с хлор. Статистиките сочат, че този дефект прави негодно за консумация около 5% от световното производство на вино. Именно на това се дължи все по-честата употреба на винтови капачки. Резултатите са добри и много от произвежданите или внесени у нас вина се бутилират с такива капачки. Според специалистите обаче, корковите тапи трудно ще бъдат изместени от други такива при бутилирането на класните вина.", "date": "2019.01.07", "title": "Пазителят на вълшебните качества на бутилираното вино"}
{"url": "https://www.actualno.com/politics/demokratichna-bylgarija-shte-sezira-ek-zaradi-grajdanskata-konfiskacija-news_714841.html", "text": "  Ще поискаме от ЕК старт на процедура за установяване на нарушаване на общностното законодателство. Това обяви съпредседателят на \"Демократична България\" и бивш правосъден , визирайки новия режим на \"гражданска конфискация\" в .     Иванов конкретизира каква ще е жалбата: \"Ще поискаме ЕК да установи че КПКОНПИ по своя режим и своя модел нарушава базови принципи на общностното законодателство. ЕК да си отвори очите и да види, че в България няма борба с корупцията, а има въоръжаване на корупционерите с още повече репресивни инструменти, чрез които да си осигуряват повече концентрация на власт. Виждаме, че Пламен Георгиев, който адвокатства на Пеевски, действа в синхрон с Пеевската медийна машина\", каза Иванов.   Той поясни, че обединението ще сезира ЕК в последния ден от срока, даден от ЕК на българските управляващи в рамките на процедура, за която те не говорят - за нарушения на Директивата за отнемане на престъпно придобито имущество. Според Иванов България имитира спазване на тази директива, но всъщност не я е приложила. Това, което имаме като режим на гражданска конфискация, всъщност противоречи на тази директива, категоричен е Иванов. На 8 декември България е получила искане от ЕК да изложи аргументи и да обясни как е приложила европейската директива и утре изтича срокът, поясни бившият правосъден министър.   Думата, характеризираща изтеклата 2018 година, е скандал.  Годината започна и завърши по един и същ начин –  с основния девиз, че корупцията прави силата. Тази равносметка направи съпредседателят на \"Демократична България\" Атанас Атанасов и изтъкна, че скандалите от 2018 година са показателни за начина, по който се упражнява властта в България. Те не бива да потъват, настоя Атанасов.\r\nГлобата в размер на 150 млн. лв., наложена на Български енергиен холдинг, Булгаргаз и Булгартрансгаз, беше тежък скандал и нашият евродепутат ще направи запитване до ресорния еврокомисар, за да се изясни истината, заяви Атанасов. \"Не бива да потъва и темата за това дали е в конфликт министърът на финансите. Възложи се някаква и ... – мълчание. Трябва да се изясни фактически за какво става дума и да се търси отговорност\", категоричен е председателят на ДСБ.\r\nСпоред него основният висящ въпрос е начинът, по който се управляват бюджетните пари в България. Той припомни раздадените бонуси през декември от бюджетния излишък и коментира, че това е поредно доказателство, че парите се раздават от министър-председателя в нарушение на Конституцията и по този начин се обезличава висшия законодателен орган – парламента.       \"Който каквото и да прави в България, в институциите, регулаторите, в крайна сметка решенията ги взема еднолично Борисов. Този модел на упражняване на властта е вреден за страната, защото общите ни пари не се използват за грижа за обществото а в интерес на олигархията, която подкрепя и е подкрепяна от тази власт. Основният ортак на Борисовата държава Ахмед Доган заяви, че му харесва как  се упражнява властта, няма нужда от предсрочни избори, а просто ДПС иска да получи повече властови възможности, за да реализира икономическите си интереси“, обобщи Атанасов.\r\nСъпредседателят на ПП Зелените Владислав Панев предупреди, че са налице всички индикации, че икономическият растеж ще спре в периода 2019 – 2020 година  и лошото  е, че правителството не е готово за подобна промяна в икономическия цикъл. Данъците растат с 2,5 пункта от БВП, според новия бюджет, за противодействие на корупцията и отнемане на незаконно придобито имущество дава все по-голям произвол на държавната машина да мачка бизнеса, включително нормалния бизнес, което е повече тирания, а не повече свобода има и силно ограничаване на възможностите за обжалване на държавни актове, посочи Панев и коментира, че всичко това води до повее тирания, а не до повече свобода.\r\nТой прогнозира фалит на държавната енергетика и визира очертаващите се загуби на държавните дружества, наложените им глоби. Очакваме и нови глоби тази година от делата на ЕРП-тата, добави Панев.\r\nНаблюдаваме възход на популистите в Европа, заяви още Панев и като аргумент посочи, че през последните 5 години Европейският парламент измисля нови и нови безмислени регулации като  тези за , прането на пари – мерки, които костват десетки милиарди евро в ЕС. По негови изчисления българският бизнес е похарчил напразно 500 млн. лв. за консултации и промени в договори, само и само да се съобрази с новите изисквания за защита на личните данни и реална полза няма. Това води до очуждаване от европейската идея и наливане на вода във воденицата на популизма, коментира Панев.  За съжаление Европейският парламент е част от проблема, а не част от решението, добави той и подчерта, че трябва да бъде спрян процеса на свръхрегулации и ограничаване на хората. \"45 години сме го гледали този филм със силната държава, която мачка бизнеса\", посочи още Панев.\r\nСпоред преценката на другият съпредседател на \"Демократична България\" Христо Иванов 2019 г. ще е година на изключително важен избор пред нас като общество - повече Европа или още повече от неоавторитарните тенденции, каквито видяхме да се консолидират през изминалата 2018 година. Виждаме, че българската държава отказва да прави реформи, а реформите биха ни приближили към ядрото на ЕС, отбеляза той и посочи като пример заявката ни за включване в банковия съюз. България правилно прави заявка, но органът, който трябваше да оздрави финансовата система – Комисията за финансов надзор, остана без ключови членове - много хора напуснаха този кораб и това се случва в момент, когато излизат новини, че БНБ е наложила на 4 банки надзорни мерки, посочи Иванов. \"На мен ми прилича на осигуряване предварително на алиби преди началото на проверката на Европейската централна банка, отколкото на решителни действия от страна на българския финансов регулатор“, коментира той и добави, че в застрахователния сектор картината е сходна. Демократите ще продължат да настояват за решителни действия за оздравяване на финансовия сектор, категоричен е той.      Управляващите търпят пълен провал по отношение на електронното управление, изтъкна още Иванов. По думите му скандалът с винетките е само последният фойерверк за 2018 – която е година на проваленото електронно управление.  През 2018 година видяхме грандиозния скандал с Търговския регистър и не разбрахме какво се случи, бяха ли взети мерки, за да не се повтарят подобни случаи. В подобни кризи на националната киберсигурност не можем да повярваме, че подобен случай няма да се повтаря и неслучайно след няколко месеца видяхме какво стана с винетките, видяхме и поредното отлагане на електронната идентификация, която е основна предпоставка за електронното управление, добави Иванов. Той поиска вицепремиерът Томислав Дончев да излезе и поеме отговорност за този провал. Кой освен един бушон на средно ниво ще понесе отговорността, попита още Иванов.\r\nЩе продължим борбата си за върховенство на правото и закона при избора на главен прокурор, заяви още Христо Иванов. Според него никой не говори за реформа на прокуратурата и предположи, че никой няма намерение да бъде избран главен прокурор, който да реформира този орган, както и че ще бъде избран следващият обслужващ статуквото, който ще осигурява имунитет и огнева поддръжка срещу тези които пречат на статуквото.\r\nХристо Иванов коментира и позицията на президента Румен Радев – чухме в верни неща за кризата на българската законност и демокрация и няколко дена след това проспа възможността за налагане на вето на най-голямата атака на правото и демокрацията в България – измененията по отношение на КПКОНПИ,  и то след като  го бяхме призовали. Последният му шанс ще бъде в рамките на процедурата за избор на нов главен прокурор, смята Иванов. \"С активното съдействие на БСП беше избран Висш съдебен съвет, в който практически не попаднаха, с малки изключения последователни реформатори от съдебната власт и ВСС в момента е един гумен печат за желанията на Пеевски и Борисов. Връх на това негово състояние ще бъде избора на нов главен прокурор. Президентът, който трябва да потвърди това назначение, ще се яви на огромен изпит\", добави Иванов.", "date": "2019.01.07", "title": "\"Демократична България\" ще сезира ЕК заради гражданската конфискация"}
{"url": "https://www.actualno.com/plovdiv/totev-lodkata-na-kritikarite-potyna-sybitieto-shte-se-pomni-zavinagi-news_714860.html", "text": "  В последната седмица преди събитието, с което се открива официално годината, в която Пловдив е Европейска столица на културата, тонът на кмета Иван Тотев стана съвсем патетичен. На брифинг днес той съобщи, че \"лодката на критикарите потъва и е време те да се отправят на съседния бряг\". Ще се забравят неволите, ще се запомнят само хубавите емоции и хубавите проекти\", убеждаваше той всички, които се съмняват. А съмняващите се не са малко. Според Тотев и \"шегите и закачките\" са реклама.        От 27 декември централният булевард на Пловдив е затворен, а върху него е построена 30 метрова кула, на която вече се правят репетициите на осветлението. Очаква се блокадата да се вдигне на 17 януари, а откриващото събитие е на 12-ти вечерта. Денят е събота, а от петък започва откриващият уикенд с много културни събития, така че в града се очакват и гости. Важно е да се знае, че на 12-ти януари всички, идващи от близо и далеч, трябва да се приготвят да ходят пеша, защото към съществуващата сега транспортна блокада на центъра, изцяло се затваря и влизането с коли в карето между булевардите \"Шести септември\", \"Източен\", \"Христо Ботев\" и \"Руски\" .  Предвидени са паркинги, на които гостите от други градове ще могат да оставят колите си и да се придвижват с градския транспорт донякъде, откъдето все пак трябва да ходят пеша - поне километър, километър и половина. На тоя режим в момента и без друго са пловдивчани, за тях рестрикцията в деня на откриването е и за живеещите в района на блокадата, които трябва да осигурят коридори за специалните автомобили, така че може да им се наложи да паркират колите си другаде.\r\nПет паяка ще вдигат коли, ако преценят, че пречат. Девет линии от градския транспорт ще работят до 12 часа по делнично разписание, на тях трябва да разчитат на практика всички, а прогнозата на кмета за спектакъла е 30 000 души. Днес той няколко пъти горещо заяви, че никъде другаде в града не е било възможно да се осигури такава гледаемост, както точно на централния булевард \"Цар Борис Трети Обединител\". Около 300 вече са заявките за акредитация от журналисти от България и чужбина, от името на Европейската комисия в официалната церемония ще участват комисар Мария Габриел, ще бъде и Цвета Караянчева, а що се отнася до министър- председателя, той още не е потвърдил, макар че е поканен.   Кметът Иван Тотев показа одеялата и шаловете с лого на Пловдив 2019, които ще се раздават на хората - впрочем предвидени са по 15 000 бройки от всеки артикул, цветовете са синьо, розово и бежаво. Те ще останат на хората като сувенир от събитието. Тотев обеща слънчево време и 4-5 градуса за през деня, а само десет минути след като го предрече, в Пловдив заваля първият сняг. Няма изгледи да натрупа, така че засега времето наистина помага. Зрителите на вечерния спектакъл \"Ние всички сме цветове\" трябва да се приготвят за поне тричасово стоене на едно място - поканени са от 17:30 ч., събитието започва в 19:00 ч., а от 20:00 ч. следва музикална програма на немския ди джей Шилер.    ", "date": "2019.01.07", "title": "Тотев: Лодката на критикарите потъна, събитието ще се помни завинаги"}
{"url": "https://www.actualno.com/society/hristo-ivanov-e-novijat-upravitel-na-pytnicheskite-prevozi-v-bdj-news_714819.html", "text": "  От днес (7 януари) с решение на Съвета на директорите на „Холдинг БДЖ“ ЕАД е назначен нов управител на „БДЖ - Пътнически превози” ЕООД. Това е инж. Христо Иванов, който заема мястото на досегашния управител на дружеството Пламен Пешаров.     Христо Иванов е дългогодишен специалист в областта на железопътния транспорт като професионалната му кариера е изцяло свързана с железницата, съобщиха от Холдинга.   Началото на кариерата си започва през 1984 г. като технолог на гара Стамболийски, след което е бил и диспечер в ЖПУ Пловдив. От 1989 г. до 1998 г. е заемал длъжностите главен специалист „Пътнически превози”, заместник началник в отдел „Пътнически превози” и заместник началник ЖПУ по „Експлоатация” в Пловдив.\r\nОт 1998 г. насам е изпълнявал последователно ръководните позиции директор на „Поделение за пътнически превози” Пловдив и началник на „Поделение за превозна дейност” Пловдив. Ръководил е дирекция „Пътнически превози”, „Поделение за пътнически превози” София и е бил директор „Експлоатация”, както и директор „Маркетинг и продажби” в „БДЖ - Пътнически превози” ЕООД. От 2016 г. е заемал длъжността „Ръководител превози” в частен железопътен превозвач.  Инж. Христо Иванов е завършил Техническия университет в София, специалност „Експлоатация на железопътния транспорт”. Има и магистърска степен по финанси във Великотърновския университет „Св.Св. Кирил и Методий”.", "date": "2019.01.07", "title": "Христо Иванов е новият управител на пътническите превози в БДЖ"}
{"url": "https://www.actualno.com/chronicles/djordj-gershuin-prikluchva-rapsodija-v-sinio-video-news_714592.html", "text": "  Джордж Гершуин е американски композитор и пианист. Ражда се в семейство на руски евреи (фамилното име на родителите е Гершовиц, но го променят на Гершуин след като имигрират в САЩ). Композира както класическа музика, така и за Бродуей.     Някои от неговите композиции в джаза стават стандарти. Пише оперите \"8.30 часа\" (1918), едноактната \"135-та улица\" (1923) и \"Порги и Бес\" (Porgy and Bess Folk Opera (1935), както самият той я нарича \"народна опера\". Негово е и произведението \"Рапсодия в синьо.\"   През 1937 докато е в Холивуд припада по време на работа и след това умира при операция за отстраняване на тумора в мозъка му. Погребан е в гробището Уестчестърфилд Хилс в Ню Йорк.   ", "date": "2019.01.07", "title": "Джордж Гершуин приключва Рапсодия в синьо (ВИДЕО)"}
{"url": "https://www.actualno.com/europe/tejka-zimna-obstanovka-v-avstrija-i-germanija-news_714853.html", "text": "  В Южна Германия училища останаха затворени заради снежните виелици и високата лавинна опасност, предаде ДПА, цитирана от БНР.     Властите са обявили второ ниво при четиристепенна лавинна опасност.   Зимата взе и жертви. В Бавария мъж загина под паднало дърво, а в австрийските Алпи трима скиори бяха затрупани под лавина.\r\nКилометрични задръствания има по магистралите в Бавария и Западна Австрия.  Заради навявания проблеми има и железопътният превоз. Много туристи са блокирани в австрийските Алпи и не могат да се приберат след края на ски ваканцията си.", "date": "2019.01.07", "title": "Тежка зимна обстановка в Австрия и Германия"}
{"url": "https://www.actualno.com/crime/ostaviha-vylcho-arabadjiev-v-aresta-news_714894.html", "text": "   . Това реши Специализираният съд. Според магистратите Арабаджиев няма опасност да се укрие, но има опасност от извършване на друго престъпление, съобщава Нова телевизия.     Повдигнато е ново обвинение, тъй като след анализ на събраните доказателства е преценено, че е наличен състав на по-тежко престъпление.   Един от адвокатите на сина на Арабаджиеви, Илиян Василев, поиска дори да не се взема никаква мярка. Защитата на Вълчо Арабаджиев се обяви в началото на заседанието за назначаване и на съдебно-медицинска експертиза, но съдът отхвърли това искане.\r\nОпределението на съда може да бъде обжалвано пред Апелативния спецсъд.  Стана ясно, че обвинението не разполага с информация къде се намират родителите на Вълчо Арабаджиев.\r\nНа 2 септември Вълчо Арабаджиев, Ромелия Кирилова и Елена Караянева бяха пуснати под парична гаранция от спецсъда, но по-късно Апелативният спецсъд ги върна в ареста. През ноември специализираният съд гледа мярката на сина на Ветко и Маринела Арабаджиеви – Вълчо, но не го пусна от ареста.", "date": "2019.01.07", "title": "Оставиха Вълчо Арабаджиев в ареста"}
{"url": "https://www.actualno.com/crime/chelen-udar-mejdu-dva-tir-a-vze-jivot-na-pytja-ruse-bjala-news_714898.html", "text": "  Челен удар между два товарни автомобила взе жертва и затвори временно за движение пътя Русе – Бяла.     Към 16:05 часа е постъпил сигнал за пътнотранспортно произшествие на пътя Русе – Бяла, между двата разклона за Две могили. Незабавно към мястото са насочени екипи на полицията, пожарната и Спешна помощ. Според първоначалната информация след челен удар между два ТИР-а единият от водачите е загинал, а другият е сериозно пострадал. Пожарникари са помогнали за изваждането им от превозните средства.   Предстои извършването на оглед и изясняване на причините за катастрофата.\r\nПътни полицаи са в района на инцидента и насочват водачите на леки автомобили по обходни маршрути. За момента товарните автомобили изчакват на място.  Обходният маршрут е през път III-501 Русе – Басарбово – Иваново – Две могили - път III-5001 Две могили – Обретеник. ", "date": "2019.01.07", "title": "Челен удар между два ТИР-а взе живот на пътя Русе-Бяла"}
{"url": "https://www.actualno.com/smolyan/myj-pochina-ot-tuberkuloza-ne-pozvolil-na-majka-mu-da-vikne-linejka-news_714889.html", "text": "  44-годишен мъж от родопското село Проглед е починал от туберкулоза без да потърси медицинска помощ.     Вчера, около 7,10 часа в РУ-Чепеларе е получено съобщение на тел.112, че 44-годишен мъж от Проглед е починал в дома си. Местопроизшествието е запазено и посетено от дежурна оперативна група на РУ-Чепеларе. Извършен е оглед, при който първоначални данни за насилствена смърт не са установени. По случая е образувано досъдебно производство, съобщиха от полицията.\r\nОказа се, че издъхналият у дома си е Борислав Пацов. Той живеел с майка си, която същата сутрин излязла малко навън по работа. През последните дни мъжът се чувствал много зле, вдигал високо кръвно, но не й позволил да повика линейка. Когато жената се прибрала, го намерила мъртъв. \r\nАутопсията установила, че е починал от двустранна туберкулоза в много напреднал стадий, съобщиха от прокуратурата.  ", "date": "2019.01.07", "title": "Мъж почина от туберкулоза, не позволил на майка му да викне линейка"}
{"url": "https://www.actualno.com/society/novini-ili-novini-kartinata-na-pechata-za-7-januari-news_714717.html", "text": "  Първата истинска работна седмица за годината – студ, студ и дори да сте успели да си купите електронна винетка, пак студ. Може би ще ви утешат малко новини от вестниците, но по-вероятно е май да намерите утеха на някое топло място. И все пак – ето го печатът:      Не програмисти, а шофьори, строители, продавачи и готвачи ще се търсят най-много тази година, твърди в свое проучване Агенцията по заетостта. А друг интересен аспект е, че се търсят хора, които знаят ... български език. Явно ефектът на шльокавицата поразява организма с пълна сила! Като добавим и, че все по-малко хора се пенсионират, изводът е един – и кадрите, и парите не стигат!   Челна новина на вестника е реакция на Либия след делото на , една от медицинските ни сестри, които бяха задържани и мъчени много време в африканската държава. Издадена е заповед да бъде задържан всеки кораб, плаващ под български флаг в териториални либийски води или всеки кораб - официално защото в България е задържан либийският танкер \"Бадр\". Корабът е задържан заради стари вземания на българска компания, но негов собственик е либийската държава, която счита това задържане за \"пиратство\". Но има съдебно решение, че задържането е незаконно.\r\nДругата новина касае адвокат Лазар Карадалиев - един от юристите, защитаващи банкера Цветан Василев. Той има трето обвинение - като лидер на престъпна група за пране на пари. Заради начина на претърсване на жилището и кантората му адвокати заплашиха с протест.     Тук централна тема е прословутият нов многоцелеви изтребител за ВВС. Всъщност централна тема що се отнася до армията ни може да е само едно нещо – тотална ревизия. И тогава ще излязат едни пари, които ще стигнат за много наистина важни неща. Извън поредната серия от вечната медийна война \"Пеевски срещу тези, които не го слушат\", най-интересното във вестника е как в Костандово не намериха кръста, който местният поп отец Стоил хвърли в река Мътница. За да не отиде всичко зян, дойде да помага и багер. Колкото до медийната война – който иска, да вярва, че Пеевски нямал хич интерес в оръжейния завод \"Дунарит\". Ние повече вярваме, че няма интерес към киноа.", "date": "2019.01.07", "title": "Новини или Novini - картината на печата за 7 януари"}
{"url": "https://www.actualno.com/europe/boris-djonsyn-izbiratelite-iskat-brekzit-bez-sdelka-news_714857.html", "text": "  Излизане без сделка от ЕС ще е по-близко до публичните представи за Брекзит, твърди бившият външен министър Борис Джонсън.     В неговата седмична колонка във вестник \"Дейли Телеграф\", водещият поддръжник Брекзит заяви, че предупрежденията на правителството за евентуален недостиг на храна и лекарства са се посрещнали с безразличие от избирателите.   „Колкото по-мрачни са предупрежденията и колкото по-систематични са усилията да ги накарат да настръхнат, толкова по-голяма е решителността на хората и тяхното безразличие”, написа той, цитиран от БГНЕС.  \r\n„Няма сделка или условия на Световната търговска организация, които да отговарят на тяхната идея за излизане и те гледат на тази опция с по-голяма увереност, която е обратнопропорционална на нарастващата сила на правителствените предупреждения, защото обезнадеждаващите предсказания са толкова хиперболизирани, че страдат от закона за намаляващата възвръщаемост”, написа още Джонсън.  Поддръжниците на Брекзит от месеци говорят, че излизането без сделка може да бъде успешно и предупрежденията на правителството са пресилени.\r\nДжонсън добавя, че правителството трябва да работи повече, за да подготви страната за напускане на ЕС без сделка. „Твърде много време се фабрикуваше истерия около излизането без сделка в опит това да се направи табу”, каза той.   „Тази истерия предотврати важни подготовки да бъдат направени”, допълни Джонсън.    ", "date": "2019.01.07", "title": "Борис Джонсън: Избирателите искат Брекзит без сделка"}
{"url": "https://www.actualno.com/ruse/ribari-ot-ruse-podobriha-rekorda-za-naj-goljam-uloven-som-news_714899.html", "text": "  Рибари уловиха сом - гигант Дунав мост край Русе, 12 часа преди настъпването на новата 2019 г. Любителите на силните усещания омотаха в изкусно изплетените си и майсторски хвърлени мрежи най-големия сом, ваден досега от река Дунав. Речното чудовище тежи цели 138 килограма, дълго е 2,78 м и директно заема лидерската позиция в класацията на Агенцията по рибарство. Той изпреварва с 16 кг предишния рекордьор, уловен през 2017 г.     Димитър Милев лови риба на Дунава от детските си години край село Пиргово, в близост до реката. В предновогодишните „патрули“ на 31 декември заедно с приятеля си Стефан Тодоров хвърлят 130-метрова мрежа в района на Дунав мост. След нейното потапяне чуват необичаен  шум и виждат странни водовъртежи. Тайнствена сила издига мрежата към повърхността, а вътре речно чудовище разкършва мощна снага. С нечовешки усилия изтеглят рибата в лодката, прибират мрежата, акустират на брега и с помощта на въже и джип вадят сома, който се сбогува с реката.\r\nДимитър Милев шета по реките 40 години, но за първи път хваща сом-рекордьор. От царицата на реката - моруната е  улавял екземпляри от 200, 176 и 80 кг, но тя постепенно изчезва от великата река.", "date": "2019.01.07", "title": "Рибари от Русе подобриха рекорда за най-голям уловен сом"}
{"url": "https://www.actualno.com/europe/zaloviha-razhojdashta-se-lama-do-magazin-vyv-francija-news_714908.html", "text": "  Спасители заловиха лама, разхождаща се до магазин на ИКЕА в южния френски град Веден, съобщи РИА Новости, позовавайки се на радио France Bleu.     От няколко дни животното се шляело без надзор из района.   Операцията по залавянето му била проведена с голяма предпазливост, заради опасността от пътно-транспортно произшествие на близкото шосе. Специалисти на ветеринарните власти са успели да приспят ламата със специална стрела.\r\nДокато траело издирването на собсвеника на бегълката, животното от семейство камилови било предадено на местния конен клуб.  ", "date": "2019.01.07", "title": "Заловиха разхождаща се лама до магазин във Франция "}
{"url": "https://www.actualno.com/moresport/a1-startira-chetvyrti-sobstven-sporten-kanal-na-21-januari-news_714909.html", "text": "   MAX Sport 4 ще е домът на дербитата от Ла Лига и футбол от Южна Америка      На 21 януари ще даде началото на своя четвърти собствен спортен канал. ще е домът на най-интересните мачове от испанската Ла Лига, както и на нови спортни придобивки на А1.\r\nСпециално за феновете на испанския футбол А1 ще обогати предаванията на Ла Лига със студиа с експертни анализи и коментари преди и след най-интересните двубои. Сред новото съдържание в канала най-сериозно впечатление правят мачовете от двете най-престижни надпревари в Южна Америка – Копа Либертадорес и Копа Судамерикана. Стартът на битките в двата турнира е съответно в края на януари за Копа Либертадорес и в началото на февруари за Копа Судамерикана. Освен тях, по MAX Sport 4 феновете ще могат да проследят и развръзките в турнирите за Купата на Франция и Турция.\r\nMAX Sport 4 ще е част от телевизионния пакет MAX Sport Plus, който до момента включва MAX Sport 1, MAX Sport 2, MAX Sport 3 и EDGEsport. До края на януари новият канал ще бъде включен в пакета безплатно, а от 1 февруари цената на MAX Sport Plus ще стане 4,99 лева на месец с 2-годишен абонамент. Той може да се заяви в магазините на А1, на *88 и 088 123, през приложението Моят А1 и на .  MAX Sport 4 е поредната крачка от разрастването на каналите От този сезон те излъчват футболните двубои от УЕФА Шампионска лига, италианската Серия А и испанската Ла Лига. Спортните канали на А1 излъчват над 10 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големият шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световният шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари. , е водещ доставчик на дигитални услуги и телекомуникационни решения в България. Телекомът предоставя мобилни и фиксирани услуги, високоскоростен интернет, цифрова и сателитна телевизия, включително четири собствени спортни канала – MAX Sport 1, MAX Sport 2, MAX Sport 3 и MAX Sport 4, платежни услуги, собствена платформа за музикален стрийминг, cloud и IoT решения на 5 милиона клиенти. През 2017 г. A1 България отчита приходи от 431,2 милиона евро, а сравнимата EBITDA e 130,1 милиона евро.  е водещ телекомуникационен доставчик в Централна и Източна Европа с повече от 24 млн. клиенти. A1 Group оперира в седем държави: Австрия (А1), България (A1), Беларус (velcom), Хърватия (A1 Croatia), Словения (A1 Slovenia), Сърбия (Vip mobile) и Македония (one.Vip). Приходите на A1 Group за 2017 година са 4,38 милиарда евро, а сравнимата EBITDA e 1,4 милиарда евро. Портфолиото на A1 Group включва гласова телефония, високоскоростен интернет и мултимедийни услуги, както и решения в областта на високите технологии, преноса на данни и онлайн разплащанията. Групата разполага със стабилен акционер в лицето на América Móvil – третият по големина доставчик на мобилни услуги в света.     ", "date": "2019.01.07", "title": "A1 стартира четвърти собствен спортен канал на 21 януари"}
{"url": "https://www.actualno.com/dobrich/s-50-do-100-leva-poskypva-danykyt-za-stari-koli-v-dobrich-news_714816.html", "text": "  От 50 до 100 лева по-висок данък ще плащат собствениците на 15-годишни автомобили с еврокатегория 3, а при по-мощните коли увеличението ще е и по-голямо. Това съобщи на редовната седмична оперативка зам.-кметът по финансите на община Добрич Елка Димова. Местната власт се придържа към най-ниските ставки, заложени в закона. Димова уточни, че на страницата на общината са публикувани коефициентите и всеки може да изчисли какъв данък ще плаща.     От разпоредителни сделки в общината са постъпили 3,196 млн. лв. през изминалата 2018 г. при планирани 2,620 млн. лв., или изпълнение със 122%, отчете Димова. Преизпълнение е постигнато при местните приходи, като постъпилата в хазната сума възлиза на 23,931 млн. лв. при планирани 21,277 млн. лв. От местни данъци през изминалата година са събрани 8,5 млн. лв., а от такси – 7,932 млн. лв.   ", "date": "2019.01.07", "title": "С 50 до 100 лева поскъпва данъкът за стари коли в Добрич"}
{"url": "https://www.actualno.com/pleven/bivsh-uchitel-po-anglijski-e-strelecyt-po-plevenskata-biblioteka-news_714858.html", "text": "  66-годишният мъж, който бе установен като извършител на стрелбата по Регионалната библиотека „Христо Смирненски“ в Плевен, е бивш учител по английски. Той е привлечен като обвиняем и му е наложена ., съобщи днес прокуратурата.     В първите минути на Нова година стъкленият портал на библиотеката и прозорецът на стаята на охраната . За щастие точно по това време нощният пазач излязъл от сградата, за да гледа новогодишната заря на площада и не е пострадал.\r\nВандалският акт . Минути след стрелбата плевенските криминалисти пристигнали на мястото и направили оглед. Установили, че пораженията са в четири витринни стъкла, една стъклена табела и стъклопакет на входната врата. Намерили шест проектила, които са изследвани в Базовата научно-техническа лаборатория на МВР.\r\nЗа няколко дена криминалистите стигнаха до извършителя. Оказало се, че той е стрелял със законно притежаван пистолет. При претърсване на дома, в който пенсионерът живеел на квартира, са намерени и иззети около 700  незаконно притежавани патрона. На полицаите стрелецът обяснил, че не се е целел в библиотеката, а просто гърмял във въздуха, за да отбележи настъпването на новата година. Той не е криминално проявен, не е осъждан и се ползвал със сравнително добро име в обществото. Предстои да бъде назначена психиатрична експертиза, поясняват от държавното обвинение.  „Изказвам нашата голяма благодарност на полицията в Плевен в лицето на нейния началник комисар Красимир Начев и шефовете на Първо и Второ РПУ за това, че перфектно и много бързо и професионално си свършиха работата и по двата вандалски акта от последните дни - стрелбата срещу библиотеката, и по кражбата на бронзовата жабка от малките фонтани в центъра на града“, каза плевенският кмет Георг Спартански на днешната оперативка с общинското ръководство.", "date": "2019.01.07", "title": "Бивш учител по английски е стрелецът по плевенската библиотека"}
{"url": "https://www.actualno.com/asia/ekzekutiraha-myj-v-kitaj-zaradi-napadenie-s-noj-news_714851.html", "text": "  В Китай екзекутираха мъж, извършил нападение с нож в детска градина, предаде Ройтерс, цитирана от \"Дарик\". Престъпленията, свързани с насилие, са рядкост в страната, но през последните години бяха извършени поредица от атаки с ножове и брадви, много от тях срещу деца, отбелязва агенцията.     През януари миналата година Цин Пънан извършил нападение с кухненски нож в детска градина, за да си отмъсти, че животът му не потръгнал, и заради спор със свой съсед. При атаката били ранени 12 деца.   Съд в Пинсян, в южния автономен район Гуанси-Чжуан, осъдил Цин на смърт. Присъдата била изпълнена в петък, след като била потвърдена от Върховния народен съд.\r\nВъпреки опитите да се намали броят на екзекуциите в Китай, страната остава на първо място в света по изпълнени смъртни присъди, според данни на правозащитни организации, отбелязва Ройтерс.През януари миналата година Цин Пънан извършил нападение с кухненски нож в детска градина, за да си отмъсти, че животът му не потръгнал, и заради спор със свой съсед. При атаката били ранени 12 деца.  ", "date": "2019.01.07", "title": "Екзекутираха мъж в Китай заради нападение с нож"}
{"url": "https://www.actualno.com/health/top-estetichen-hirurg-ot-turcija-konsultira-v-sofija-news_714836.html", "text": "  Проф. д-р Селахатин Йозмен е известен сред българките с прецизната си работа. Зад гърба си има множество оперирани сънароднички. Поради добрата му работа и безбройните запитвания от наши пациенти за консултации с него, управителят на \"Медикъл Караджъ\" Звезделина Лютфи го покани да ни гостува в рамките на инициативата ни да предоставим достъп на българските пациенти до най-съвременните методи и технологии в медицината. Проф. д-р Йозмен ще бъде в София на 19 януари 2019 г. за безплатни консултации.     Роден през 1971 г. в Кизилтепе, проф. д-р Селахатин Йозмен, завършва трети по успех факултета по медицина към Университет \"Хаджеттепе\" през 1995 г. През 2002 г. завършва своята специализация във факултета по медицина на Университета \"Гази\" в катедрата по пластична хирургия.\r\nМежду 2002-2003 г. получава TUBITAK субсидия от Съвета по научни и технологични изследвания на Турция, и работи към Клинична фондация в катедра по пластична хирургия в Кливланд, Охайо, САЩ. Там работи и развива своя капацитет в областта на съвременната микрохирургия, стволовите клетки, трансплантациите на лице и крайници, исхемично-реперфузионните увреждания и върху количественото сензорно невронно изследване на пациентите с диабет. Проф. д-р Селахатин Йозмен има 6 международни награди за проучвания, в които участва. Печели награда за млади учени EURAPS и работи в Sahlgrenska Akademin – Катедра по пластична хирургия в Гьотеборг, Швеция, в областта на лицево-черепната хирургия. През 2007 г. печели първа награда на САЩ PSEF в областта на научните изследвания. Същата година д-р Йозмен получава сертификат ICW, Германия. Д-р Йозмен притежава 8 международни и 12 национални награди.   Автор е и съавтор на повече от 80 международни доклада и 84 международни презентации. Участва в общо 41 национални доклада и 220 национални презентации. Автор е и съавтор на 4 глави в международни книги и 2 глави в национални. Редактор е на две преведени книги (\"Mastering Rinoplasty\" и \"Publishing and Presenting Clinical Research\").  През март 2012 г. той ръководи екипа, който извършва третата лицева трансплантация в Турция (Първа 3D и първа трансплантация на лице от жена в Турция) в университета \"Гази\". Той е член и на Съвета за комбинирани трансплантации на тъкани на Министерството на здравеопазването. Получава званието асистент през 2004 г., доцент през 2007 г. и професор през 2013 г. в университета \"Гази\".\r\nПрофесор д-р Йозмен работи от 2014 г. насам към VKV American Hospital & Medical School, Коч университет, Истанбул, Турция в департамента по пластична хирургия като професор по пластична хирургия.\r\nОсновни направления в които работи проф. д-р Селахатин Йозмен са:    •\tестетична хирургия [ринопластика, хирургия на гърдата, лицева естетика (фейслифтинг, лифтинг на врата, клепачите и челото), оформяне на тялото (Липосукция -липосклуптуриране, абдоминопластика, повдигане на бедрата и т.н.), генитална естетика, ушна естетика и т.н.]   •\tкраниофациална (лицево-черепната хирургия), ортогнатична и травматологична хирургия, вродени малформации\r\n•\tреконструктивна микрохирургия (на гърдата, на ръце, лицева, реконструкция след изгаряне)\r\n•\tТретиране на рани\r\n•\tхирургия на ръката: Контрактура на Дюпюитрен, вродени аномалии на ръцете (полидактилия, синдактилия и др.)   Всички български пациенти, които желаят да се възползват от възможността за безплатни консултации с проф. д-р Йозмен в София на 19 януари 2019 г., трябва да си запишат предварително час на телефоните на „Медикъл Караджъ“:  0879 977 401 или 0879 977 402.", "date": "2019.01.07", "title": "Топ естетичен хирург от Турция консултира в София"}
{"url": "https://www.actualno.com/music/manowar-se-zavryshtat-v-sofija-s-ekskluzivno-shou-ot-fenomenalnoto-si-proshtalno-svetovno-turne-the-final-battle-2019-news_714863.html", "text": "        Билетите влизат в продажба на 8 януари, вторник, в 10 ч.на  „Ние обещахме да се завърнем в България и сега ще изпълним това свое обещание!“ споделя Joey DeMaio. “Страстта и силата на българските фенове са легендарни! Феновете на MANOWAR са Най-Ревностните фенове в България и светът го знае и ще се убеди в това още веднъж”. Final Battle World Tour 2019 стартира на 25 февруари 2019 година със сетлист с най-любимите парчета на феновете. Наскоро MANOWAR обявиха, че E.V. Martel ще участва като китарист в това турне.  За най-големите фенове, на това турне ще бъдат пуснати в продажба ограничен брой ULTIMATE FAN EXPERIENCE UPGRADES!\r\nULTIMATE FAN EXPERIENCE UPGRADES са допълнителни бонуси към основния билет; това означава, че притежателите на ULTIMATE FAN EXPERIENCE UPGRADE трябва да имат закупен отделно билет за концерта.\r\nULTIMATE FAN EXPERIENCE Upgrade са достъпни ексклузивно на The Kingdom of Steel (Europe).    За да си поръчате ULTIMATE FAN EXPERIENCE Upgrade, кликнете HERE\r\nСледвайте MANOWAR на , , Twitter и за всички дати от турнето и новини.  Влиянието на MANOWAR в музикалната рок индустрия е неоспоримо. По време на убийствената им кариера, те оставят отпечатък върху хеви метъл жанра с невероятно майсторство и характерно творчество. С безкрайно убеждение и упорство и с безпогрешна смелост да прави нещата по свой собствен начин, бандата се справя дори и с невъзможно изглеждащите предизвикателства. Във времето на шоута, откриващи „таланти“ и тромави еднодневни хитове, тази група предоставя на феновете точно това, заради което ги обичат: величествената и силна музика на техния живот; песни, възпяващи смелостта на индивида и духът на обществото.   Бандата е носител на множество златни и платинени награди, има над 35 турнета като водеща група с продадени между 10 и 50 хиляди разпродадени места.\r\nНесравнимите верни последователи на MANOWAR от цял свят присъстват неизменно на ивентите им на живо. Ето защо, фенове от над 40 страни пътуват до Германия, за да ги гледат на Magic Circle Festival.\r\nMANOWAR издават “Thunder In The Sky” през 2009 г.и като трибют към най-преданите си фенове  записват за пръв път в метъл историята забележителната балада “Father” на 18 различни езика.\r\nС  “Kings Of Metal MMXIV Silver Edition” MANOWAR даряват на последователите си съвсем нов запис, пълен с изненади и бонуси, на бестселъра и носител на награди албум “Kings Of Metal”.\r\nСветовното турне “The Final Battle” World Tour дава воля на безкрайната сила на MANOWAR, по-мощна от когато и да било и със съвсем нова мултимедийна продукция; тя ще бъде споделена с всички онези, в чиито вени тече Истински Метъл.", "date": "2019.01.07", "title": "MANOWAR се завръщат в София с ексклузивно шоу от феноменалното си прощално световно турне The Final Battle 2019"}
