{"url": "https://www.actualno.com/crime/prirodozashtitnici-signaliziraha-za-nezakonna-eksploatacija-na-ekzotichni-jivotni-po-panairi-news_696280.html", "text": "        От там допълват, че мъжът е използвал животните за атракцион. Снимал посетителите на увеселителното мероприятие като за всеки кадър получавал определена сума пари.   Това действие обаче е в разрез със Закона за защита на животните. Чл. 7, ал.1 от него сочи, че се забранява проявата на насилие над животните. Според законовия акт за насилие над животно се считат  всяко действие или бездействие, което причинява продължително или повтарящо се страдание на животното, или увреждане на здравето му или стрес;използване на животни за филмови снимки, реклама и изложби, при които им се причинява болка, страдание, увреждане или стрес. Както и излагане в магазини, заведения за обществено хранене и други увеселителни или питейни заведения на всички видове бозайници, примати, птици и влечуги и на опасни декоративни животни. За насилие се счита и принуждаването на животни към усилия и излагане на животни на температурни или други неблагоприятни атмосферни влияния, недостиг на кислород или ограничаване на свободното им движение, които им причиняват болка, страдание, увреждане или стрес.\r\n„Това са екзотични животни. За тях има специални изисквания. Техните сетива са много по-чувствителни и шума може да бъде пагубен за тях. Шумотевицата на панаира ги побърква“, категорични са от природозащитната организация.  Сред животните, които са подложени на стрес са папагал „червен Ара“, малко крокодилче, игуана, маймунка и папагал.   Oт БДЗП – Гоце Делчев настояват контролните органи да извършат проверка и да предприемат нужните действия за налагане на забрана за подобен вид действия по увеселителни мероприятия.\r\nСигнал за случващото се на панаира в южния град е изпратен и в Министерството на околната среда и водите.    ", "date": "2018.09.24", "title": "Природозащитници сигнализираха за незаконна експлоатация на екзотични животни по панаири"}
{"url": "https://www.actualno.com/asia/iran-predupredi-sasht-i-izrael-za-sykrushitelen-otgovor-sled-atentata-v-ahvaz-news_696277.html", "text": "        \"Вие вече сте изправени пред отмъщението на Иран\", цитира Ройтерс Салами. \"Нашият отговор ще бъде опустошителен и ще съжалявате за това, което сте направили\". Думите му прозвучаха по време на церемонията по прощаване с жертвите на терористичната атака в Ахваз.   На 22 септември по време на военен парад в иранския град Ахваз бе извършено терористично нападение. Неизвестни въоръжени лица откриха огън срещу присъстващите на парада. Най-малко 29 души бяха убити, а около 60 други бяха ранени.\r\nСпоред ИСНА отговорността за атаката се поема от групировката \"Патриотично арабско-демократично движение в Ахваз\", свързано със Саудитска Арабия. В същото време Ройтерс съобщи, че терористите, отговорни за терористичната атака са от групировката Ислямска държава.  Официалният представител на иранските въоръжените сили бригаден генерал Аболфазъл Шекарчи заяви, че терористите, извършили атентата в Ахва, са били подготвени и организирани от двете страни на Персийския залив. Според него терористите не са членове на ИД или други групировки, борещи се с ислямската система на Иран, а са свързани със Съединените щати и службата за вънщно разуанаване на Израел - Моссад. Вашингтон отхвърли обвиненията на иранските власти, а от Тел Авив тези твърдения все още не са коментирани.", "date": "2018.09.24", "title": "Иран предупреди САЩ и Израел за съкрушителен отговор след атентата в Ахваз"}
{"url": "https://www.actualno.com/balkani/hyrvatskijat-prezident-s-obryshtenie-kym-makedoncite-news_696296.html", "text": "   .     Тя каза, че Македония принадлежи към семейството на ЕС и НАТО и Хърватия е готова да им помогне по този път.   „Това е възможност за македонските граждани да допринесат за стабилността и напредъка на цяла Югоизточна Европа. Решението е ваше и само ваше е правото, и ние ще ви подкрепим във всичките ви усилия\", каза Колинда Грабар-Китарович.", "date": "2018.09.24", "title": "Хърватският президент с обръщение към македонците"}
{"url": "https://www.actualno.com/curious/dneven-horoskop-za-25-septemvri-news_696323.html", "text": "        Този вторник бъдете внимателни на пътя. Най-добре избягвайте дейности, свързани с режещи предмети и бъдете внимателни през деня. Днес ще имате шанс да сключите изгодна сделка. Особен успех ще имат онези от вас, които се занимават с дейности, свързани с естетиката.   Днес ще може да се договорите за всичко и с всеки. Помнете обещанията си и внимавайте до къде може да стигнат те.     Денят ще представлява едно ново начало. Няма място за притеснения. Вече се показали на какво сте способни. Сега само трябва да продължите в същия дух. Денят ще ви поднесе някои изненади. Опитайте се да видите положителното в тях. Понятието \"криза\" всъщност не е толкова лошо, колкото си мислим. Може да ви обземе внезапна тъга и желание за бягство. Няма да е разумно да го осъществите веднага, но може да помислите за кратка отпуска в близките дни.      Нищо не е толкова лошо, колкото изглежда. Щом сте способни да анализирате нещата, значи сте ОК. Сега, обаче, не е моментът за действие. Потърсете съвет у близък приятел, относно любовен въпрос, който ви тормози. Неговата история може да ви даде ценна насока.    Денят е подходящ за командировка или кратко пътуване. Внимавайте да не забравите важен документ, който има съществено значение за посещението ви. Денят ще ви спечели почитател. Не бързайте обаче да разкривате всичките си козове пред него. Оставете на времето да докаже лоялността му.    Напоследък сте променени и започвате да усещате положителните последици от това. Ще имате още много приятни моменти стига да продължавате в същия дух. Денят ще изиска от вас да сте твърди и безкомпромисни. Колкото и да ви е трудно не отстъпвайте от намеренията си, но направете всичко със спокоен тон и с усмивка.", "date": "2018.09.24", "title": "Дневен хороскоп за 25 септември"}
{"url": "https://www.actualno.com/blagoevgrad/padna-fasadata-na-mol-v-centyra-na-blagoevgrad-snimki-news_696324.html", "text": "        Паднала е цялата метална обшивка на източната страна на сградата. Преди минути падна и част от южната страна.   На място има пожарни и линейки. Разчистват се отломките. Служители на службата за аварийно спасителни операции не откриват затиснали хора.  Първоначално очевидци на бедствието твърдят, че има затиснати хора. Служителка в заведение заяви, че гражданите са успели да се отдалечат на безопасно разстояние в момента, в който са започнали да падат метални части от фасадата. В крайна сметка се оказа, че пострадали няма. Областният управител Бисер Михайлов обяви, че строителят е уведомен за случилото се с търговския център, но не успя да каже кой точно е строил.    *Информацията е обновена     ", "date": "2018.09.24", "title": "Падна фасадата на мол в центъра на Благоевград* (СНИМКИ)"}
{"url": "https://www.actualno.com/america/pompeo-rusija-e-bezpolezna-za-sasht-news_696237.html", "text": "        \"От тях нямаше полза нито в Украйна, нито в Сирия. И това е много печално… все пак съществуват и сфери, където интересите ни съвпадат\", смята Помпео, който очевидно има предвид противодействието срещу тероризма.   В същото време външният министър на САЩ отбеляза, че ценностите на Вашингтон и Москва \"съществено се различават\".\r\nРъководителят на руската дипломация Сергей Лавров в началото на септември заяви, че Съединените щати възнамеряват да създадат на руско-украинската граница опасен дразните. Той разкритикува политиката на Вашингтон към Киев и отбеляза, че САЩ доставят на Украйна боеприпаси и оръжие.  ", "date": "2018.09.24", "title": "Помпео: Русия е безполезна за САЩ"}
{"url": "https://www.actualno.com/asia/rusija-dava-na-sirija-zenitni-kompleksi-s-300-news_696294.html", "text": "        Говорителят на Кремъл Дмитрий Песков каза, че това не е насочено срещу трета страна, но посочи, че според руските военни експерти причина за инцидента са „преднамерените действия на израелски летци, което не може да не нанесе вреди“ на отношенията ни.\r\nШойгу съобщи, че по нареждане на президента Владимир Путин се предприемат и други мерки за сигурност - командните пунктове на сирийската ПВО ще бъдат оборудвани с автоматизирани системи за управление, доставяни по-рано само на руските въоръжени сили.   Освен това Русия ще заглушава над Средиземно море спътниковата навигация, бордовите радиолокационни станции и свързочни системи на бойната авиация, които атакуват обекти в Сирия, посочи Шойгу, цитиран от ТАСС.  Мерките са в отговор на свалянето на руския Ил-20 над морето миналата седмица със сирийска зенитна система С-200, като Москва обвини за инцидента Израел, чиито изтребители Ф-16 използвали руския самолет за прикритие, докато атакували цели в сирийската провинция Латакия.\r\nИзраел отрича обвиненията, като твърди, че когато сирийците стреляли, неговите Ф-16 вече били над израелска територия.   Шойгу заяви, че през 2013 г. Русия е спряла доставка модерните системи С-300 по молба на Израел. „Сега ситуацията се промени. И то не по наша вина“, каза той в коментар, излъчен по телевизия, като отбеляза, че сирийците вече са преминали подготовка за С-300.    Според него този комплекс, който може да извършва прехват на въздушни средства за нападение на разстояние над 250 км и може да поразява едновременно няколко цели съществено ще подобри възможностите на сирийското ПВО.\r\n„Смятаме, че с реализирането на мерките ще охладим „горещите глави“ и ще ги предпазим от недообмислени действия, които заплашват нашите служители“, добави Шойгу.", "date": "2018.09.24", "title": "Русия дава на Сирия зенитни комплекси С-300"}
{"url": "https://www.actualno.com/society/novinite-naj-vajnoto-za-denja-24-septemvri-news_696330.html", "text": "   Екипът на ви представя информационния бюлетин, посветен на най-важното от днешния ден.       Вятърът събори цяла стена на МОЛ Ларго в идеалния център на Благоевград. Паднала е цялата метална обшивка на източната страна на сградата.     В участъците на магистралите, които са в ремонт, е позволено да се кара в аварийната лента, за да се облекчи трафикът, каза днес пред журналисти в София инспектор Илия Георгиев от \"Пътна полиция\".     Правителството изживява най-критичния си период от началото на мандата. Доверието в институциите продължава да се руши, за първи път недоверието в парламента е на по-високо ниво в сравнение със съдебната власт и прокуратурата. Директорът на Митница-Бургас Валери Стефанов отказа на няколко пъти да отговори на въпрос защо контролните органи над 3 години са бездействали за монтиран кран, чрез който от \"Винпром Карнобат\" може да се източва етилов алкохол, без да бъде измерен, като по този начин се избягва плащане на акциз.    ", "date": "2018.09.24", "title": "Новините: Най-важното за деня, 24 септември"}
{"url": "https://www.actualno.com/ruse/pojar-gorja-v-uchilishte-v-ruse-postradali-njama-news_696316.html", "text": "        Огънят лумна малко след 12.30 часа от хранилище по изобразително изкуство. Минути след това на мястото пристигнаха два екипа пожарникари, които действаха изключително бързо и за час успяха да потушат пламъците. Тяхното притеснение бе, че вятърът в Русе е силен и имаше опасност огънят да обхване и покривната конструкция на училището.   \"Горе горещо, с големи пламъци, хранилище за хартия. Вътре всичко гореше, пламна и вратата в коридора, угасихме я. Просто вътре самата инсталация е близо до вратата и така по бързо действахме, затова го угасихме толкова бързо\", обясни началникът на смяната, пожарникар Иван Димитров.\r\nТъй като днес е почивен ден, няма пострадали ученици, нито учители, но утре е учебен ден за децата от училище \"Възраждане\".  Причините за инцидента се изясняват.", "date": "2018.09.24", "title": "Пожар горя в училище в Русе, пострадали няма"}
{"url": "https://www.actualno.com/europe/kmet-i-krupni-biznesmeni-sa-sred-18-arestuvani-v-italija-za-vryzki-s-mafijata-news_696276.html", "text": "        Всички задържани са членове на престъпния клан Алваро ди Синополи, като сред тях са Франческо Роси, кмет на община Делиануова, област Калабрия който беше избран преди три години, и двама предприемачи, предаде ТАСС. Освен във връзки с мафията, те са обвинени и за изнудване и измама. Операцията е по разпореждане на местната власт в борбата срещу мафията, която е разкрила престъпната дейност на клана и действията му за проникване в социално-икономическата структура на провинция Реджо, Калабрия.   Ндрангета, традиционно действаща в южната италианска област Калабрия, се счита за най-могъщата тайна организация в Италия. Тя контролира бизнеса с трафика на наркотици, включително обезпечаването на канали за доставка на кокаин в Европа от Южна Америка.", "date": "2018.09.24", "title": "Кмет и крупни бизнесмени са сред 18 арестувани в Италия за връзки с мафията"}
{"url": "https://www.actualno.com/europe/otstraniha-prezidenta-na-moldova-zashtoto-otkazal-da-naznachi-dvama-ministri-news_696317.html", "text": "        Решението е продиктувано от отказа на Додон да назначи двама министри, предложени от премиера Павел Филип, уточнява държавната информационна агенция IPN.   Временно правомощията на държавен глава ще изпълнява председателят на парламента или министър-председателят, за да подпише указите за двамата кандидати за министри.\r\nПрез септември Филип предложи кандидатурите на двама нови министри - на здравеопазването, труда и социалните грижи (Силвия Раду) и на селското стопанство и регионалното развитие (Николай Чубука). Молдовският президент се противопостави с аргументите, че Раду няма медицинско образование, а Чубука буди съмнения за неподкупността си.  Съгласно Конституцията на Молдова, президентът има право да отклони предложение за назначаване на министър само веднъж.   Отстраняването на Додон е третото в мандата му. Два от случаите бяха свързани с негови откази да назначи кандидат-министри – през октомври 2017 г. и през януари 2018 г. Тогава указите бяха подписвани от председателя на парламента.", "date": "2018.09.24", "title": "Отстраниха президента на Молдова, защото отказал да назначи двама министри"}
{"url": "https://www.actualno.com/america/sasht-obvinjavat-i-kitaj-za-namesa-v-izborite-news_696247.html", "text": "        Според тях с обвинения срещу Пекин ще излязат от Белия дом, министерствата на финансите, търговията и отбраната. Според анонимните източници на Axios по този начин Пекин ще се нареди плътно до Москва като основен съперник на САЩ.   По всяка вероятност на медиите ще бъде предоставени нови сведения за \"враждебните действия на Китай\" срещу държавния и частен сектор в Съединените щати и мерките за посрещане на новото предизвикателство. Според Axios от Белия дом ще нарочат Пекин в \"злонамерени действия\" в киберпространството, намеса в изборите и кражба на интелектуална собственост.\r\nОт интернет портала твърдят, че американските власти \"разполагат с тонове данни\" в подкрепа на въпросните обвинения. При това положение обаче не става ясно защо Вашингтон започва подобна координирана кампания именно сега. Президентът Тръмп лично е одобрил акцията, въпреки че на 5-ти септември заяви, че се отнася към китайския лидер Си Дзинпин с \"голямо уважение\".  ", "date": "2018.09.24", "title": "САЩ обвиняват и Китай за намеса в изборите"}
{"url": "https://www.actualno.com/politics/cvetanov-podkrepi-namerenijata-olaf-da-moje-da-pretyrsva-i-da-ima-dostyp-do-bankovi-smetki-news_696322.html", "text": "        На среща с новия генерален директор на службата Виле Итала в Брюксел Цветанов е подкрепил исканията за достъп до информация за банкови сметки, възможност за участвания в претърсвания и предоставяне на ОЛАФ на информация, свързана с ДДС. Депутатът приема и намеренията информация, разкрита от ОЛАФ, да е допустима като доказателство в националните съдилища на държавите членки.   Председателят на Комисията по вътрешна сигурност и обществен ред е обяснил, че България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека. \"Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени в държава членка, различна от тяхната националност\", коментира Цветанов.\r\nЦветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол. Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция.  ", "date": "2018.09.24", "title": "Цветанов подкрепи намеренията ОЛАФ да може да претърсва и да има достъп до банкови сметки"}
{"url": "https://www.actualno.com/politics/pyrva-sreshta-mejdu-trymp-i-borisov-video-news_696333.html", "text": "        Това стана в понеделник в края на среща в централата на ООН в Ню Йорк, посветена на американска инициатива за борбата с наркотиците. На нея говориха Тръмп и генералният секретар на световната организация Антонио Гутериш.\r\nОт видеозапис на ООН се вижда как Борисов опитва да размени няколко думи с президента преди началото, но дама от протокола решително му препречи пътя с разперени ръце и той се върна обратно в залата.   След закриването на заседанието премиерът, както сториха и редица други участници, се поздрави първо с Ники Хейли - постоянният представител на ООН в САЩ, а след това с решителен замах подаде ръка и на Доналд Тръмп. Двамата размениха няколко думи, заснети със смартфон от дама от екипа на Борисов.\r\nВеднага след това той прегледа записа, направен от неговата сътрудничка.", "date": "2018.09.24", "title": "Първа среща между Тръмп и Борисов (ВИДЕО)"}
{"url": "https://www.actualno.com/balkani/zapochva-skrining-procesyt-v-makedonija-40-chlenna-delegacija-zaminava-za-bruksel-news_696263.html", "text": "  За Европейската комисия в Брюксел в четвъртък – 27 септември, заминава 40 членна делегация, съставена от представители на много от министерствата и институциите, водена от вицепремиера Буяр Османи, която ще започне скрининг за глава 23 - правосъдие и фундаментални права. Министърът на правосъдието Рената Дескоска също ще бъде част от делегацията, съобщи МИА.     Заместник министър-председателят Османи каза на пресконференция, че началото на т. нар. обяснителен скрининг е повратната точка, с която Македония официално стартира последната част от пътя към ЕС.   Отварянето на първата от 33-те глави от първата фаза означава, че ще има 33 посещения в Брюксел или над 1 000 души, които ще участват в този обяснителен скрининг. След това ще бъде подготвена втората фаза или така нареченият двустранен скрининг, който ще бъде още по-комплексен и по-изчерпателен.\r\nОчаква се процесът да приключи до юни 2019 г., след което да започнат преговорите за членство в ЕС..  Скринингът е формална и техническа операция от страна на Европейската комисия за подготовка на преговорите за членство с дадена страна-кандидатка. Като процес, той има за цел от една страна да запознае страните-кандидатки с правната част от ЕС и по този начин да ги подготви за преговори. От друга страна, целта е да се даде възможност на Комисията и на държавите-членки да оценят степента на готовност на страната-кандидатка.   Проверката отнема около една година и се провежда въз основа на график, изготвен от Комисията. След проверка на съответната глава Съветът решава дали да започне преговорите по препоръка на Комисията.\r\nМакедония първа в региона подписа Споразумение за стабилизация и асоцииране през 2001 г. През 2004 г. кандидатства за членство, а през декември 2005 г. придоби статут на страна-кандидатка.    През 2009 г., след дълбоки реформи в ключови области, тя получи за първи път препоръка на Европейската комисия, заедно с либерализация на визовия режим. Оттогава девет пъти поред, включително и с препоръката през 2018 г., ЕК препоръчва на Македония да започне преговори за присъединяване, но по известни политически причини досега това не се е случило.   В доклад за страната на 17 април Европейската комисия препоръча на Македония да започне преговори с ЕС.\r\nНа 26 юни Европейският съвет подкрепи решението за условно започване на преговори с Македония. Това ще зависи от изпълнението на четири условия – провеждане на приоритетни реформи, приемане на договора за името, положителен доклад на ЕК и решение на Съвета на ЕС.", "date": "2018.09.24", "title": "Започва скрининг процесът в Македония – 40 членна делегация заминава за Брюксел"}
{"url": "https://www.actualno.com/asia/kitaj-ikonomicheskata-hegemonija-na-sasht-e-seriozna-zaplaha-za-svobodnata-tyrgovija-news_696278.html", "text": "   Това се посочва в Бялата книга на пресслужбата на Държавния съвет на Китай \"Факти за китайско-американските търговско-икономически спорове и позицията на Китай\".     \"САЩ безсрамно проповядват едностранчивост, протекционизъм и икономическо господство чрез повдигане на фалшиви обвинения срещу много страни и региони, включително Китай, както и чрез сплашване на други държави с икономически мерки, като например налагането на мита и се опитват да наложат свои собствени интереси в КНР, упражнявайки изключително силен натиск \", се казва в документа, цитиран от ТАСС.   \"В резултат на това търговско-икономическото напрежение между двете страни ескалира за кратък период от време, което причини сериозни щети на търговско-икономическите отношения, развити през годините чрез съвместна работа на правителствата и народите на двете страни. Това създава сериозна заплаха за многостранната търговска система и принципите на свободната търговия \", отбелязва в Бялата книга правителството на Китай.", "date": "2018.09.24", "title": "Китай: Икономическата хегемония на САЩ е сериозна заплаха за свободната търговия"}
{"url": "https://www.actualno.com/crime/myj-izpadna-ot-kola-v-dvijenie-blysna-go-remarketo-news_696295.html", "text": "        В лек автомобил \"Фолксваген\" пътували 26-годишен шофьор и 40-годишен пътник. По време на движение пътникът отваря вратата на колата, вследствие на което изпада от нея и го блъска тегленото от автомобила ремарке, съобщи Дарик. На мястото веднага е пристигнала линейка от Центъра за спешна медицинска помощ във Враца.   Мъжът е транспортиран до болница, прегледан и е освободен за домашно лечение. Той бил само с охлузни рани и натъртвания в областта на двата крака.\r\nПробата за алкохол на шофьора е отрицателна. Причините за пътния инцидент се изясняват.  ", "date": "2018.09.24", "title": "Мъж изпадна от кола в движение, блъсна го ремаркето ѝ"}
{"url": "https://www.actualno.com/society/prekyrshen-klon-padna-vyrhu-avtomobil-v-sofija-news_696315.html", "text": "   В Столичната община до момента са подадени няколко сигнала за паднали дървета.     От МВР съобщиха, че до момента най много сигнали са подадени с областите Монтана и Видин.   Мобилизирани са всички екипи за отстраняване на последиците от силния вятър.\r\nПориви до 90 километра в час в Дунавската равнина очакват синоптиците. Предупредителен жълт код заради силния вятър е в сила за по-голямата част от страната с изключение на най-югоизточните райони.  ", "date": "2018.09.24", "title": "Прекършен клон падна върху автомобил в София"}
{"url": "https://www.actualno.com/europe/bolshinstvoto-britanski-ministri-sa-protiv-plana-na-mej-i-podgotvjat-svoj-variant-za-brexit-news_696275.html", "text": "        \"Министрите са готови решително да изразят своето мнение и да заявят, че плановете [приети в резиденцията на премиера в] Чекърс са загубили своята актуалност. Те биха били удвлетворени, ако Мей можеше да предложи нов план, който да спаси ситуацията\" и клонят към канадската версия на свободната търговия“, пише изданието.   Според този вариант следва да се избегне въвеждането на всички мита върху вноса и износа, да се прекратят годишните трансфери на значителни средства от Брюксел и да се излезе от влиянието на Европейския съд.", "date": "2018.09.24", "title": "Болшинството британски министри са против плана на Мей и подготвят свой вариант за Brexit"}
{"url": "https://www.actualno.com/blagoevgrad/njama-zatisnati-hora-pod-otlomkite-ot-mola-news_696332.html", "text": "        Разширява се периметърът на загражденията в идеалния център на града, където в 18.15 часа тази вечер рухна обшивката на източната фасада на сградата, а минути по-късно се събори и част от южната фасада.   Обходен е периметърът както и етажите, не са открити пострадали хора, захранването е изключено, а разчистването на отломките ще стане след стихването на вятъра, каза Михайлов.", "date": "2018.09.24", "title": "Няма затиснати хора под отломките от мола"}
{"url": "https://www.actualno.com/interest/amerikanski-ucheni-otkriha-che-stomahyt-e-direktno-svyrzan-s-mozyka-news_696246.html", "text": "        Според досегашните изследвания сигналите от стомаха достигаха до мозъка за десетина минути и човек разбира дали е гладен или сит едва след известно време. Учените от елитния американски университет \"Дюк\" обаче опровергаха тази хипотеза като доказаха, че стомашно-чревния тракт има пряка невронна връзка с човешкия мозък. Това позволя сигналите да се предават за броени секунди.   Изследователите обясняват и защо в повечето случаи консумацията на храната кара организмът да се чувства по-добре. Гладният човек винаги е в лошо настроение, той е нервен и раздразнителен. Ситият човек, от своя страна, е щастлив, добър и доволен.", "date": "2018.09.24", "title": "Американски учени откриха, че стомахът е директно свързан с мозъка"}
{"url": "https://www.actualno.com/asia/sasht-evropa-se-otkazva-da-pravi-biznes-s-iran-news_696223.html", "text": "        \"Европа трябва да вземе решение и аз мисля, че това решение е вече взето. Ако погледнем [сегашната ситуация] те повсеместно прекратяват бизнеса с Иран. Ние ще решим дали да въведем някои изключения [от санкциите] или не. Отсега обаче ще ви кажа ясно, че ще бъдем изключително твърди по отношение на Иран и няма да проявим никакво снизхождение\", отбеляза американският дипломат.   Хейли поясни, че САЩ налагат санкциите срещу Техеран, тъй като \"стотици милиарди долара потекоха към Иран, а в замяна те провеждат изпитания на балистични ракети, продават оръжие на терористи и като цяло подкрепят тероризма\". \"Ние няма да им позволим да получават финансови средства, за да продължават със създаването на ядрено оръжие и ще продължим да поддържаме твърда позиция\", допълни Хейли.\r\nПрез май президентът на САЩ Доналд Тръмп обяви, че Вашингтон напуска СВПД — споразумение, което предвижда ограничения за разработването от Техеран на ядрени технологии срещу отмяна на съществуващите санкции, наложени от Съвета за сигурност на ООН, както и тези въведени едностранно от САЩ и Европейския съюз. Останалите страни по споразумението (Русия, Великобритания, Германия, Китай и Франция) не одобряват отказа на САЩ от СВПД и продължават да спазват договореностите. В неделя министър-председателят на Великобритания Тереза Мей обяви, че Техеран не разработва ядрени оръжия.  ", "date": "2018.09.24", "title": "САЩ: Европа се отказва да прави бизнес с Иран"}
{"url": "https://www.actualno.com/europe/vynshnijat-ministyr-na-germanija-vijda-kriza-v-otnoshenijata-mejdu-evropa-i-sasht-news_696242.html", "text": "        Маас отбелязва, че доскоро по по-важните въпроси са се провеждали многобройни консултации и решенията са били взимани след съгласуване на всички нива.   \"Сега ние научаваме за решенията на САЩ от Twitter. Понякога имам чувството, че и в САЩ хората научават за решенията на Белия дом от Twitter. Това променя сътрудничеството\", твърди министърът.\r\nСпоред него Европа трябва да се държи по-уверено в отношенията със САЩ и да се приспособи към настоящите реалности.  \"Мнозина си мислят, че просто ще \"изчакат\" Тръмп, но тази мисъл е погрешна. В трансатлантическите отношения протичат структурни изменения, които няма да изчезнат и след Тръмп. Затова за Германия и особено за Европа е от стратегическа необходимост да се приспособят\", подчерта Маас.   Отношенията между Съединените щати и Евросъюза се обтегнаха на фона изхода на Вашингтон от ядрената сделка с Иран, а също и заради въвеждането на наказателни мита за внос на стомана и алуминий.", "date": "2018.09.24", "title": "Външният министър на Германия вижда криза в отношенията между Европа и САЩ"}
{"url": "https://www.actualno.com/society/vjatyryt-ostavi-hiljadi-bez-tok-news_696325.html", "text": "   3000 от тях живеят в област Монтана.     Аварийните екипи на дружеството работят по отстраняването на проблемите.   В днешния първи есенен ден Националния институт по метеорология и хидрология обяви предупреждение от първа степен за опасност заради силния вятър.\r\nМного сигнали за паднали предмети са подали жители от Северозападна България в главна дирекция \"Пожарна и аварийна безопасност\" (ГДПАБ). Най-сериозно засегната е област Монтана. Там са счупени клони, пречупени са дървета, но няма пострадали. Мобилизирани са всички екипи на пожарната и полицията, включително и колегите им, които са в почивка.  Хората да не остават на открито, да затворят плътно вратите и прозорците на домовете си, да приберат незакрепени предмети от терасите си, а ако са на открито временно заслон - съветват от ГДПАБ.   В София сигналите за паднали дървета и клони са четири, съобщи директорът на дирекция „Аварийна помощ и превенция“ към Столична община пред \"Фокус\". Никой не е пострадал.", "date": "2018.09.24", "title": "Вятърът остави хиляди без ток"}
{"url": "https://www.actualno.com/asia/nov-tajfun-zaplashvasht-kitaj-nabira-sila-v-tihija-okean-news_696243.html", "text": "        \"Трами\", който е 24-тият тайфун за сезона, постепенно се приближава към югоизточното крайбрежие на Китай.   Скоростта на вятъра в централната част на циклона на моменти достига до 58 м/с, а налягането е 935 хектопаскала.\r\nПо предварителни прогнози в края на седмицата \"Трами\" може да се превърне в супертайфун и да се стовари върху остров Тайван, а след това и върху континентален Китай. Синоптиците предупреждават, че най-южните Японски острови също могат да бъдат засегнати.  ", "date": "2018.09.24", "title": "Нов тайфун, заплашващ Китай, набира сила в Тихия океан"}
{"url": "https://www.actualno.com/asia/iran-objavi-traur-za-zaginalite-pri-atentata-v-ahvaz-news_696245.html", "text": "        \"Терористичното нападение в събота срещу жителите на град Ахваз и защитниците на сигурността на населението ясно демонстрира, че враговете на Иран нямат за цел нищо друго, освен да унищожат Иран и иранците и не се гнусят от кръвопролития, убийства на жени, деца, старци, младежи, работници и войници, само защото са иранци\", се казва в официалното съобщение.   Припомняме, че в събота 22 септември, по време на военен парад в иранския град Ахваз, бе извършено терористично нападение. Неизвестни въоръжени лица, намиращи се зад трибуната, откриха огън по хората в парада. Най-малко 29 души загинаха, а 57 други бяха ранени. По-късно терористичната сунитска организация \"Ислямска държава\" пое отговорност за атентата.\r\nИслямската република обвинява САЩ и Саудитска арабия, че стоят зад нападението. Според постоянния представител на САЩ в международната организация Ники Хейли обаче президентът на Иран Рухани \"само трябва да се погледне в огледалото\" ако иска да разбере кой стои за атентата.  ", "date": "2018.09.24", "title": "Иран обяви траур за загиналите при атентата в Ахваз"}
{"url": "https://www.actualno.com/europe/vtora-jena-obvini-kandidata-na-trymp-za-vyrhoven-sydija-v-seksualen-tormoz-news_696244.html", "text": "        Демократите в Сената разследват сензационните обвинения на 53-годишната Дебора Рамирез, която твърди, че Кавано и е показал интимните си части на купон през 80-те години на 20-ти век в Йейлския университет.   Според Рамирез, цитирана от списание \"Ню йоркър\", Кавано е наврял гениталиите си в лицето ѝ. За да ги отстрани от себе си, тя е била принудена да ги докосне, без да е съгласна на това.\r\nКавано отрече инцидентът някога да се е случвал и определи твърденията на Рамирез като \"чиста клевета\".  \"Хората, които ме познават от това време знаят, че подобно нещо не се е случвало и вече го заявиха\", коментира за медиите номинираният за върховен съдия.   От \"Ню йоркър\" признават, че отначало Рамирез не е искала да отправя публично тези обвинения, тъй като по времето на предполагаемия инцидент е била пияна и има бели петна в паметта. След шест дни на разговори и след консултация с адвокат обаче тя се е почувствала по-уверена и сега призовава ФБР да започне разследване.\r\nОт списанието не са успели да намерят свидетел, който да потвърди, че Кавано изобщо е присъствал на въпросния купон. Един бивш съученик обаче си е спомнил, че е чул за инцидента от друг.    Рамирез е втората жена, която обвинява Кавано в подобно поведени през 80-те години. По-рано Кристин Блейси Форд, преподавател в елитния Станфордски университет, даде интервю за критично настроения към Тръмп вестник „Вашингтон поуст“, в което с подробности описва ситуация от преди повече от 30 години. По време на младежки купон в предградие на Вашингтон, пияният Кавано, заедно с него приятел, заключили Форд в отделна стая, където опитали насила да свалят дрехите ѝ. Когато тя опитала да вика за помощ, Кавано е запушил устата ѝ. Според Форд Кавано е щял да я задуши ако не е била намесата на неговия съученик Майк Джадж, който повалил на пода двамата пияни сексуални насилници и позволил на полуголата девойка да избяга. Джадж обаче е заявил за вестника, че няма спомен за такъв инцидент.   Все още няма ясното доколко тези, недоказани до момента, обвинения ще повлияят на шансовете на Кавано да бъде избран за пожизнен съдия във Върховния съд на Съединените щати. От Демократическата партия вече опитаха да провалят кандидатурата, но всичко зависи от мнозинството на републиканците в Сената.", "date": "2018.09.24", "title": "Втора жена обвини кандидата на Тръмп за върховен съдия в сексуален тормоз"}
{"url": "https://www.actualno.com/society/pytna-policija-kogato-magistralata-e-v-remont-e-pozvoleno-da-se-kara-v-avarijnata-lenta-news_696288.html", "text": "        Той допълни, че шофирането по тази част от платното извън местата с ремонт се санкционира с взимане на книжката за 3 месеца и глоба от 1000 лева. При повторно нарушение глобата е 4000 лева, а свидетелството се отнема за половин година.   Инспектор Георгиев каза, че днес по пътищата се провежда полицейска операция, като контролът е насочен основно върху шофирането след употреба на алкохол и наркотици, карането без книжка, наличието на застраховка и т.н. Според представителя на \"Пътна полиция\" натоварването на трафика ще започне постепенно да се увеличава следобед и вечерта.\r\nДанните от инцидентите през почивните дни до момента сочат, че са загинали трима души – мотоциклетист, водач и пешеходец. Инспектор Илия Георгиев призова водачите да са толерантни, да спазват дистанция, да са търпеливи и да не извършват рисковани изпреварвания.  От \"Пътна полиция\" и Агенция \"Пътна инфраструктура\" обявиха, че са направили нужната организация, за да се облекчи придвижването до столицата и големите градове в края на трите почивни дни.   ", "date": "2018.09.24", "title": "\"Пътна полиция\": Когато магистралата е в ремонт, е позволено да се кара в аварийната лента"}
{"url": "https://www.actualno.com/europe/shvejcarski-kanton-s-regionalna-zabrana-za-noseneto-na-burka-news_696197.html", "text": "  Втори швейцарски кантон ще въведе регионална забрана за носенето на бурка, след като гласоподавателите в Санкт Гален гласуваха срещу носенето на покриващо лицето облекло на публични места на референдум в неделя, съобщава АФП.     Близо 67% от жителите на североизточния кантон подкрепиха новия закон. Така Санкт Гален последва примера на южния кантон Тичино, където законът беше въведен през 2016 година. В други три швейцарски кантона – Цюрих, Золотурн и Гларус – през последните години жителите отхвърлиха въвеждането на подобна забрана.   На националния референдум за това дали в Конституцията на страната трябва да бъде вписан текст, с който да се гарантира изграждането и поддържането на велоалеи около 72 процента от участниците са одобрили инициативата, показват предварителните данни от допитването, добавя БГНЕС.\r\nДругата инициатива, свързани с политиката за храните - за защитата на местните фермери и продукти, и за вноса на екологично чисти продукти, произведени съгласно швейцарските норми, не получи подкрепа.  ", "date": "2018.09.24", "title": "Швейцарски кантон с регионална забрана за носенето на бурка"}
{"url": "https://www.actualno.com/society/ogranichenija-po-magistralite-v-poslednija-pochiven-den-news_696187.html", "text": "  В понеделник се въвежда ограничение на скоростта до 90 км/ч по АМ „Тракия” в участъка Чирпан-Стара Загора от км 168 до км 208 поради неравности на пътната настилка.     На АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. В понеделник ще има две ленти за София и една лента за Бургас.   Ограничение на скоростта до 90 км/ч има в участъка между Ихтиман и тунел „Траянови врата” от км 45 до км 53 в двете платна за движение поради неравности на пътната настилка и извършване на ремонтни дейности.\r\nРемонт затруднява движението и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. За пътуващите от София към Пловдив отбиването е при пътен възел „Церово“ до пътен възел „Цалапица“ на АМ „Тракия“, и обратно за идващите от Пловдив към София.  За улеснение на трафика в края на трите почивни дни ще има две ленти за София на автомагистрала „Хемус“ в участъка с виадуктите, които се ремонтират на територията на Софийска област. В момента на АМ „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“).   Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.\r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участъците се осъществява двупосочно в платното за Шумен.    За улеснение на трафика през Владая - по път I-1 (Е-79), на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.   От 14 ч. до 20 ч. се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.\r\n \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).", "date": "2018.09.24", "title": "Ограничения по магистралите в последния почивен ден"}
{"url": "https://www.actualno.com/society/jylt-kod-za-silen-vjatyr-v-23-oblasti-news_696215.html", "text": "  Жълт код за силен вятър е обявен в 23 области в страната за 24 септември. Това сочи справка на сайта на Националния институт по метеорология и хидрология (НИМХ).     В областите Видин, Враца, Монтана, Плевен, Ловеч, Габрово, Велико Търново, Варна, Стара Загора, Габрово, Търговище, Шумен, Русе, Силистра, Благоевград, Кюстендил, София-град, София-област, Добрич, Разград, Сливен, Пазарджик, Перник през втората половина на деня ще се усили северозападният вятър.   Средната му скорост ще е между 14 и 19 м./сек. като в областите Кюстендил и Благоевград поривите ще достигат до 22 м./сек., в областите Плевен, Велико Търново, Габрово, Видин, Монтана, Враца, Русе и Ловеч поривите ще са до 24-25 м./сек., а в областите Добрич, Варна, Шумен, Силистра, Разград, Сливен и Търговище поривите ще достигат до 22-24 м./сек.", "date": "2018.09.24", "title": "Жълт код за силен вятър в 23 области "}
{"url": "https://www.actualno.com/europe/berluskoni-shte-se-kandidatira-za-evrodeputat-za-da-spasi-italija-news_696240.html", "text": "        \"Мисля да издигна кандидатурата си на европейските избори. Всички ме молят да го направя. Ако искаме да спасим Италия, трябва да играем сериозно\", заяви Берлускони, който в края на септември ще навърши 82 години.   Берлускони е несменяем лидер на основаната от самия него през 1994 година партия \"Форца Италия\". На последните избори тя беше част от дясноцентристката коалиция, който спечели най-много гласове. Тогава бившият премиер обаче имаше забрана да се кандидатира, след като беше осъден по дело за финансови машинации. Сега това ограничение изтече.\r\n\"Форца Италия\" членува в Европейската народна партия (ЕНП), а председателят на Европейския парламент Антонио Таяни е сред най-близките съратници на Берлускони и бивш негов заместник.  Изборите за Европарламент ще се проведат през май 2019 година. Берлускони и лидерът на партия \"Северна лига\" Матео Салвини, който е вицепремиер и министър на вътрешните работи на Италия, вече потвърдиха, че въпреки съществуващите разногласия, двете формации ще се явят заедно на следващите местни избори.   ", "date": "2018.09.24", "title": "Берлускони ще се кандидатира за евродепутат, за да \"спаси Италия\""}
{"url": "https://www.actualno.com/society/dyrjavata-otkaza-da-otgovori-zashto-3-godini-e-spala-za-krana-vyv-vinprom-karnobat-news_696256.html", "text": "        Това стана в ефира на Нова телевизия, след като съдът в Карнобат реши една от трите затворени фабрики – \"Винпром Карнобат\", да възобнови работа снощи, а другите две – фабриката за спиртни напитки в Церковски и заводът за бутилиране във Венец, да бъдат отворени днес вечерта.   Решението на съда дойде само няколко часа, след като от Агенция \"Митници\" поискаха срокът, в който заводите от \"Винпром Карнобат\" са затворени, . На извънреден брифинг в неделя зам.-директорът на агенцията обясни, че при проверката на данъчен склад е констатирано наличие на крана за източване.\r\nАдминистративният директор на предприятието категорично отрече твърдението на митничарите, че през въпросния кран е изтичал нелегален алкохол.   \"Този кран се използва при извършване на годишна профилактика на съоръженията\", обясни Йовков и допълни, че той е монтиран преди няколко години. Планът за това как да изглежда заводът, – през 2011 г. От митничарите зависело дали той ще бъде пломбиран или не.    На съвсем друго мнение обаче беше Валери Стефанов. Според него кранът . \" Никой не си е затварял очите. Сега е моментът, когато е констатирано нарушението\", категоричен беше той.\r\nПрипомняме, че Валери Стефанов беше уволнен през 2013 година заради образувано досъдебно производство за от Нефтопристанище \"Росенец\". През 2015 година обаче Върховният административен съд (ВАС) обяви заповедта му за уволнение от 19 април 2013 година за незаконносъобразна.     Председателят на ресорната парламентарната комисия от своя страна заяви, че ще се проведе следствен експеримент, който ще покаже дали през крана може да тече алкохол. \"Ако се окаже, че е така, количеството течност може да пълни по един камион на час\", коментира той.   ", "date": "2018.09.24", "title": "Държавата отказа да отговори защо 3 години е спала за крана във \"Винпром Карнобат\""}
{"url": "https://www.actualno.com/europe/mitropolityt-na-ukrajna-otkaza-da-se-sreshtne-s-ekzarsite-na-konstantinopolskata-patriarshija-news_696222.html", "text": "        \"Смятаме, че представителите на Константинополската патриаршия, които пристигнаха в Украйна с поставена задача, се намират тук и действат антиканонично. Затова, когато те отправиха молба да бъдат приети от предстоятеля на нашата църква, то митрополит Онуфрий категорично отказа\", заяви Борисполският и Броварски митрополит Антоний.   Той поясни, че екзарсите е трябвало да съгласуват пристигането си в Украйна с Украинската православна църква — Московска патриаршия.\r\n\"Въпросните епископи пристигнаха не като поклонници, а с ясно поставена цел, за да реализират някакви свои проекти. Отчитайки всичко това, ние сме длъжни да констатираме отсъствието на какъвто и да е било пряк диалог с Фенер\", уточни митрополит Антоний.  Припомняме, че на 7 септември Вселенската патриаршия назначи двама екзарси от САЩ и Канада, които да се заемат „с подготовката за даряване автокефалност на православната църква на Украйна“. От Руската православна църква (РПЦ) заплашиха, че ако Константинопол легитимира църковния разкол като предостави автономия на Украинската църква, то РПЦ е готова да прекъсне каноническото общение с Вселенската патриаршия.   След като Константинопол не промени решението си, на 14 септември Светият синод на Руската православна църква взе решение да преустанови споменаването на името на Вартоломей в рамките на богослуженията. Това обаче все още не означава пълен разрив между двете църкви.", "date": "2018.09.24", "title": "Митрополитът на Украйна отказа да се срещне с екзарсите на Константинополската патриаршия"}
{"url": "https://www.actualno.com/society/prognoza-za-vremeto-24-septemvri-ponedelnik-news_696210.html", "text": "  Преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана. Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната. Минималните температури ще бъдат високи – между 14° и 19°. Такава е прогнозата на Националния институт по метеорология и хидрдология (НИМХ) при БАН, съобщи за Агенция „Фокус“ дежурният синоптик Красимир Стоев.     Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28°-32°. Температурата на морската вода е 24°. Вълнението на морето ще бъде 2-3 бала.   В планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23°, на 2000 метра – около 14°.\r\nОт вторник до четвъртък времето ще бъде доста динамично, с чести промени на вятъра и температурите. Облачността ще е променлива. Във вторник ще бъде доста ветровито и ще продължи да нахлува студен въздух. Температурите рязко ще се понижат и дневните няма да надхвърлят 15°-20°. Само на отделни места преди обяд, главно в източните райони, все още ще превалява дъжд. През нощта срещу сряда вятърът временно ще отслабне, в котловините на Западна България ще стихне и сутринта ще има условия за слаби слани - минималните температури ще са между 4° и 9°, по Черноморието до 12°. В Източна България вятърът ще се ориентира от север-североизток, в четвъртък отново ще се усили. Облачността ще е променлива, ще има и слънчеви часове. Сутрин ще е доста хладно, а дневните температури ще достигнат 17°-22°.  ", "date": "2018.09.24", "title": "Прогноза за времето - 24 септември (понеделник)"}
{"url": "https://www.actualno.com/europe/uraganen-vjatyr-ostavi-bez-tok-140-hil-domakinstva-v-chehija-news_696241.html", "text": "        \"Регистрирахме 120 аварии по високоволтовите електропроводи и стотици по-малки повреди в системата за електроснабдяване на потребителите\", обяви Голингерова. Според нея причината за прекъсванията са разразилите се в неделя вечерта ураганни ветрове. Без ток са останали около \"140 хил. домакинства и търговски обекти\".   За ликвидиране последствията от аварията са ангажирани стотици служители и подизпълнители на ЧЕЗ. Работата им се усложнява от проливните дъждове, които валят над по-голямата част от страната.\r\nОт ЧЕЗ обещаха, че ако метеорологичните условия се подобрят, в понеделник да отстранят повечето аварии в националната електропреносна мрежа.  ", "date": "2018.09.24", "title": "Ураганен вятър остави без ток 140 хил. домакинства в Чехия"}
{"url": "https://www.actualno.com/varna/varna-e-domakin-na-svetovnoto-pyrvenstvo-za-unoshi-po-pojaroprilojen-sport-news_696201.html", "text": "  Регионалната дирекция „Пожарна безопасност и защита на населението” във Варна е домакин на Световното първенство за юноши и девойки по пожароприложен спорт. Пред Радио „Фокус“ – Варна главен инспектор Стоян Стоянов от РДПБЗН - във Варна посочи, че форумът ще се състои през последната седмица на месец септември и е част от събитията, свързани с отбелязването на 140-годишнината от създаването на пожарната служба във Варна.     VIII-то Световното първенство за юноши и ІV-то Световното първенство за девойки по пожароприложен спорт ще се проведат във Варна от 24 до 30 септември. Състезанието ще премине под егидата на Българската федерация по пожароприложен спорт, Международната спортна федерация на пожарникарите и спасителите и Главна дирекция „Пожарна безопасност и защита на населението” – МВР. В предстоящия спортен форум ще има участници и делегати от Русия, Естония, Хърватия, Латвия, Турция, Сърбия, Полша, Беларус, Казахстан, Украйна, Словакия, Чехия и България.   Във връзка с честванията на 140-годишната история на пожарната във Варна на входа на Морската градина е разположена фотоизложба на тема „140 години варненска пожарна служба” с автор-фотограф главен инспектор Емил Калинов, началник на сектор „ПБС на Летище Варна” към РДПБЗН – Варна.\r\nТържественото откриване на световния спортен шампионат ще се състои на 26 септември от 17.00 часа на входа на Морската градина.  ", "date": "2018.09.24", "title": "Варна е домакин на Световното първенство за юноши по пожароприложен спорт"}
{"url": "https://www.actualno.com/politics/borisov-v-sasht-chaka-razgovor-s-trymp-news_696233.html", "text": "        Българският министър-председател ще участва в срещата на върха за мир „Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека.\r\nПо време на посещението си Борисов ще проведе двустранни срещи с държавни и правителствени ръководители на държави членки на ООН, както и с представители на неправителствени организации.   Пред ООН българският премиер ще изнесе реч, свързана с основната тема на общия дебат, която тази година е „ООН за всички хора: Глобално лидерство и споделени отговорности за мирни, равнопоставени и устойчиви общества”.  В рамките на визитата Борисов ще участва и в Срещата на високо равнище „Глобален призив за действие за справяне с проблема с наркотиците”, организирана по инициатива на президента Тръмп. България е съдомакин на събитието.\r\nПосещението на българският премиер в САЩ е до 29 септември. В делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.24", "title": "Борисов в САЩ, чака разговор с Тръмп"}
{"url": "https://www.actualno.com/chronicles/roden-e-fransis-skot-ficdjerald-news_696219.html", "text": "  Франсис Скот Фицджералд е американски писател, който пръв нарича 1920-те години в САЩ „Ерата на джаза“ и описва най-ярко живота и хората през онова бурно десетилетие. С красивата си съпруга Зелда Сеър (Zelda Sayer), Фицджералд изживява години на интензивен светски живот и щедро харчене на пари. В началото на една от неговите истории Фицджералд пише, че „богатите са различни от вас и мен“. Той обрисува света на привилегированите в своите романи, от които „Великият Гетсби“ (1925) е най-известен.         Фицджералд е роден в Сейнт Пол, Минесота, а произходът му е смесен южняшко-ирландски. Дадени са му три имена по подобие на автора на националния химн на САЩ – The Star Spangled Banner („Знаме, обсипано със звезди“), който му е далечен роднина. Баща му, Едуард Фицджералд, благородник от южните щати, прави опити да се занимава с търговия, но бизнесът му с мебели се проваля. Мери Маккилън, майка му, е дъщеря на преуспяващ бакалин на едро. Тя се посвещава изцяло на единствения си син. Семейството се мести често, но накрая се установява в Сейнт Пол през 1918 г.\r\nФицджералд започва да пише още като ученик в Сейнт Пол. Неговата първа публикация е разказът „Загадката на ипотеката на Реймънд“ (1909). През 1913 г. Фицджералд постъпва в Принстънския университет, където става запален футболист. През 1917 г. е изключен поради отсъствия и влиза в армията на САЩ. Неговите преживявания по време на Първата световна война са съвсем мирни, в сравнение с тези на Ърнест Хемингуей – той никога не е участвал в бойни действия и дори не заминава за Франция. По това време „Романтичният еготист“ – роман, започнат в Принстън, е върнат от издателство „Скрибнър“ с насърчително писмо.  Демобилизирал се през 1919 г., Фицджералд работи кратко време в Ню Йорк в една рекламна агенция. Разказът му „Наивници“ (Babes in the Wood) е публикуван в списание „Умната група“ (The Smart Set). Фицджералд получава за него тридесет долара и с тези пари си купува чифт бели панталони. Повратна точка в живота му става срещата със Зелда Сеър, самата тя амбициозна млада писателка, през 1918 г. Тя отказва да се омъжи за него, тъй като той не разполага с достатъчно средства. През 1920 г. се появява първият роман на Фицджералд, „Отсам рая“, където той използва материал от „Романтичния еготист“. „Отсам рая“ веднага става бестселър. Така Фицджералд изведнъж се оказва богат и същата година се оженва за любимата си Зелда.   Но парите се харчат лесно и скоро дълговете на Фицджералд започват да растат, а Зелда междувременно ражда дъщеря през 1921 – Франсес. „Красиви и прокълнати“ (The Beautiful and Damned), вторият роман на Фицджералд, описва Антъни Пач, интелигентен и чувствителен, но слабохарактерен мъж, който изхарчва парите си от наследство в пиене. В края на романа той е изгубил заедно с жена си илюзиите за красота и истина. Тази книга не е посрещната добре и през 1924 Фицджералд заминава да живее в Европа. Там се свързва с автори като Гертруд Стайн и Ърнест Хемингуей. През 1925 г. е публикуван шедьовърът на Фицджералд, „Великият Гетсби“, който получава отлични рецензии, но продажбите му не вървят толкова добре, колкото се е очаквало. Фицджералд почва да затъва в блатото на алкохолизма. През 1926 „Великият Гетсби“ е пригоден за сцена и се играе в Ню Йорк. Същата година сценарият е продаден и за филмова адаптация. Първата филмова версия на „Великия Гетсби“ е направена същата година.\r\nКъм алкохолизма на Фицджералд се добавя психическото заболяване на Зелда. След всеки пристъп тя се влошава все повече. Зависимостта на Фицджералд от алкохола нараства. Двамата често са в обектива на репортери от жълтата преса през 1930-те. Личната им трагедия е в основата на романа на Фицджералд „Нежна е нощта“ (1934), който той ревизира многократно. Фицджералд се връща в САЩ през 1937 г. и се заселва в Холивуд, където заживява с Шейла Греъм, репортерка на клюкарски рубрики. Той работи над различни филмови сценарии, но завършва само един, „Трима другари“ (1938), преди да бъде уволнен поради непродуктивност. Сценарият е базиран върху едноименния роман на Ерих Мария Ремарк. В писмо до дъщеря си от Холивуд (1938) Фицджералд пише „това, което правя тук, е последно уморено усилие на човек, който някога се е занимавал с по-стойностни неща и се е справял много по-добре“.    През 1939 г. Фицджералд започва роман за Холивуд, „Последният магнат“, който не успява да завърши. Умира на 21 декември 1940 г. в Холивуд в апартамента на приятелката си. Зелда умира през 1948 г. при пожар в болницата, където е настанена. Незавършеният му роман е издаден посмъртно.   ", "date": "2018.09.24", "title": "Роден е Франсис Скот Фицджералд"}
{"url": "https://www.actualno.com/viewpoint/borisov-3-ili-zlatnite-momcheta-4-koj-upravljava-bylgarija-news_696225.html", "text": "  След проблемите с Търговския регистър е време да обърнем внимание и на политическия регистър на България. В него пише, че сегашното правителство на страната е \"Борисов 3\", което е номинално вярно. По съдържание обаче правителството сякаш е на други хора, които зад неговата фасада се сдобиват с медийни монополи, тютюневи гиганти, пари за язовири, тецове и многомилиардни обществени поръчки. Нека наречем тези хора \"Ансамбъл златните момчета на България\".  Или за по-кратко: \"Златните момчета\".     Изборът на името не е случаен. Защото същността на българската политика е много близка до художествената гимнастика. И особено до съчетанията с обръчи и бухалки. Обръчите са от фирми, а бухалките - от вестници и магистрати. Като вземем предвид основните уреди и най-корпулентните им изпълнители, можем да предположим, че Борисов е само част от управляващия ансамбъл. И то не най-важната. Докато другите въртят обръчите и размятват бухалките, той - като любимец на публиката - чертае с лента красиви лозунги из въздуха. Например следния: \"про-европейска ориентация\".\r\nСамо че лентата на Борисов все повече взе да се заплита и да не успява да изпише лозунгите в пълнота. Така от \"про-европейската ориентация\" напоследък остана само \"ориентация\". А някои го четат и като \"ориентализация\". Казусът \"Орбан\" съвсем влоши нещата - по него рисунъкът на премиерската лента поразително заприлича на Спаската кула на Кремъл с мавзолея на Ленин до нея.   Интересно е, че ансамбълът на Златните момчета няма много да се промени, ако Бойко Борисов бъде инцидентно заменен от Корнелия Нинова. Публиката може да страда известно време за своя любимец и естетически да се възмущава от неграциозните и отривисти движения на соцлидерката, която сякаш е навикнала да размахва не лента, а сърп и чук. Но съчетанията в огромната си част ще останат същите: \"Белене\", \"КТБ\", \"Руски газ\", \"Истанбулска конвенция\", \"Бежанци\", \"Борба с корупцията\" и \"Кой е по-голям патриот\". Само бенчовците в обслужващата част на отбора ще са частично различни.\r\nПри състезателите с обръчи и бухалки хлабаво няма - и в буквалния, и в преносния смисъл. Пред очите на цяла България, в рамките на поне четири правителства Златните момчета жънат успех след успех. Богатството им \"изсветлява\" и от скромните хонорари по хидроинженерни проекти те вече преминаха на тецове и други индустриални обекти. Съвсем \"законно\" или чрез \"много добри адвокати\", по думите на тези, които трябва да проверяват законността на съчетанията. Е, и Златните момчета дават свидни жертви - така например банкерът Цветан Василев в един момент беше изхвърлен от обръча и върху му се стовариха всички бухалки. В защитата си дотук той не спори, че това е било заслужено, а само повдига резонния въпрос защо само него го застигна тази избирателна форма на справедливост.\r\nТрябва да запомним този ден: на 19 септември 2018 илюзиите приключиха. България сама избра пътя към втория ешелон на ЕС, пише Полина Паунова по повод решението на София да подкрепи Унгария в спора с Брюксел. (20.09.2018)        И така: ако приемем, че Златните момчета управляват България, политическият регистър на страната би трябвало да бъде обновен по следния начин (в експеримента се връщаме само до 2009 година, макар че той може да се продължи и назад във времето):\r\n1)  Правителство \"Златни момчета 1\" (сега известно като правителство \"Борисов 1\" от периода 2009-2013). КТБ разцъфтява и с парите на вложителите се закупуват огромни активи в страната. Едната част от Златните момчета го играе банкер, друга част си прекарва времето в кабинета на Цветан Цветанов - според книгата за посетители. Това е и правителството, при което магистратурата е овладяна сериозно от Златните момчета и ортаците им. Назначен е и главен прокурор;\r\n2)  Правителство \"Златни момчета 2\" (сега известно като правителство \"Орешарски\"). Златните момчета решават, че може да минат и без ГЕРБ, особено с оглед на задаващата се криза в КТБ. Назначаването на един от ансамбъла за шеф за ДАНС обаче води до масови обществени протести, които в комбинация с фалита на банката събарят това правителство. Тук се стига и до раздялата с Василев;   3)  Правителство \"Златни момчета 3\" (сега известно като \"Борисов 2\" от периода 2014-2017). Първоначално Златните момчета нямат пълен контрол над тази формация, но от декември 2015 - с изгонването на Христо Иванов и ДСБ - тя става изцяло тяхна;   4)  Правителство \"Златни момчета 4\" (\"Борисов 3\" от 2017), в което техните интереси са толкова добре защитени, че целият ансамбъл започва да излиза на светло.\r\nБойко Борисов е необходим елемент от хореографията, особено по време на избори. А също така и като обект на медийни венцехваления. Но в определянето на политиката на кабинетите неговото участие е далеч по-скромно. Политиките, които са били инициирани и публично отстоявани докрай от премиера Борисов, се броят на пръсти: пътното строителство може би. Сигурно заради психологическия му натюрел той предпочита да остава на по-задна линия и да пуска други напред. Ако битката се окаже трудна, Борисов сменя курса, като отговорността за загубата остава у тези, които са били инициатори. (Единствено с провала с Цецка Цачева той пое отговорност и отиде на нови избори.)\r\nКато цяло Златните момчета винаги са последователни и неотклонни в преследването на своите цели. Да си припомним: стопиране на съдебната реформа, ограничаване на отговорността за КТБ до Цветан Василев и близкото му обкръжение, запазване и разширяване на де факто медиен монопол, непрекъснат приток на държавни поръчки към обръчите от фирми. Така например преди време от едно изказване на премиера стана ясно, че едното златно момче си \"заминава\", но това така и не се случи - т.е. той беше \"бламиран\". Борисов също така обяви в един момент, че спира обществени поръчки (на които се радват най-вече Златните момчета) на стойност близо милиард: но и това беше от ден до пладне. Напоследък и одиозни законодателни инициативи на Златните момчета с пропагандна стойност безпроблемно минават през парламента.    Нека се върнем към казуса \"Орбан\". Той показа, че Източна Европа има сериозен проблем, който релефно се илюстрира от България. Поради относителната слабост на демократичните институции, сравнително малкия пазар и високите нива на корупция, в доста държави от региона се е стигнало до драматично срастване на политическа, икономическа и медийна власт. Това срастване вече започва да застрашава демокрацията по два начина. Единият е автократичен, както е в Унагрия. А другият - както е в България - с фалшив плурализъм, зад който група Златни момчета дърпат конците на все по-изпразнени от съдържание, инженерно произведени партии. За да прикрие тази нерадостна истина - добре описана в доклада за Унгария на Европейския парламент - Източна Европа усилено се \"патриотизира\". Това \"патриотизиране\" не е нищо друго освен политически протекционизъм, желание да се изолираш и окопаеш във властта. Критиките срещу това положение вече се третират като \"външна намеса в суверенна политика\" и като \"заплаха за националната сигурност\".\r\nЗатова българските Златни момчета с всичките им партийни патерици - ГЕРБ, БСП, \"патриоти\", \"Воля\" и т.н. - подкрепиха Орбан. Вярно - в случая без ДПС. Но това е просто един щрих с лентата, целящ да отклони вниманието от обръчите и бухалките. Даниел Смилов за ", "date": "2018.09.24", "title": "\"Борисов 3\" или \"Златните момчета 4\"? Кой управлява България?"}
{"url": "https://www.actualno.com/politics/prouchvane-pravitelstvoto-izjivjava-naj-kritichnija-si-period-news_696269.html", "text": "        Това са изводите от национално представително проучване на общественото мнение, осъществено от Агенция „АФИС“ в периода 14-19 септември 2018 година. Интервюирани пряко в домовете им са 1010 пълнолетни български граждани.   Краят на българското председателство и нетипично горещото политическо лято не останаха без последствия. Оценките и самооценките на българските граждани за заобикалящата ги действителност са се влошили в сравнение с предходните месеци. С два пункта за последния месец е спаднал , което се съчетава с един пункт нарастване на дела на онези, които смятат, че живеят по-зле. Спадът и оптимизмът за бъдещето, без да се променят оценките за живота през миналата година.\r\nКато основна причина за всичко това, наред с нестихващите скандали и разправии във властта, се откроява нарастващото масово безпокойство за развитието на икономиката, независимо от оптимистичните статистически оценки и прогнози. В общия ранг на посочваните интервюираните са посочвали „Доходите и пенсиите“ (23,9%), „Развитието на икономика“ (13,8%), „Безработицата“ (10,7%) и „Финансовата стабилност“ (10,2%), съответно на първо, второ, четвърто и пето място в общата класация. Между тези проблеми в челото се нарежда единствено въпросът за здравеопазването, което заема третото място с 11,5 на сто. В сравнение с месец Юли цитираните стойности са били общо с 4 пункта по-ниски.  Не по-различна е класацията на проблемите, които хората обозначават като лични. Проблемите на се подреждат съответно на първо, трето, четвърто и пето място със стойности от 15,2; 13,2; 11,0 и 10,8 на сто. Тук проблемите на здравето/здравеопазването са на второ място с 14,9 на сто.\r\nВсичко това, заедно с повишаващите се цени на стоките от първа необходимост, както и очакванията за и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло. От средата на месец юли бележи рязко покачване делът на гражданите, които оценяват През септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена – от 25,2% през юли на 30,4% през септември.   Ситуацията влияе пряко и на доверието в основните институции на властта. За първи път се случват две неща: първо, (доверието е по-ниско от недоверието) и, второ, , които обичайно заемаха последните две места в общото подреждане. През септември рейтингът на Народното събрание е затворил дъното на класацията.    Логично следствие от това е увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна. За последните три месеца този дял бележи ръст от 10 пункта и през септември достига ниво от 40 на сто. Предлаганото „лекарство“ – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: (46,0%), (44,2%) и (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция. Категоричен отговор не може да се даде, а по-точно отговорът е и не, и да. Не, защото няма промяна в реда, по който се подреждат основните политически сили, а да, защото промяна в този ред може да настъпи във всеки следващ момент.\r\nОт една страна, налице е ясно изразен отлив на активни избиратели от всички парламентарно представени партии и коалиции и Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма.   От друга страна, . Означава ли това обаче, че избирателят за пореден път се оглежда и търси активно нови политически проекти? И тук отговорът е и да, и не. Да, защото готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. А не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма.\r\nЗа сравнение ще отбележим, че преди появата на НДСВ в началото на 2001 г. хипотетичната „Партия на царя“ получаваше стойности от порядъка на 6-8%, а още несъществуващата формално в началото на 2007 г. „Партия на Бойко“ – 3-4%.   Обърнете внимание на класацията в отговор на отворен въпрос (въпрос, при който нашите анкетьори не изброяват имена на партии и коалиции, а интервюираните дават спонтанни отговори). Очакването на предсрочни избори за Народно събрание обаче е хипотетично и затова отговорите на такъв въпрос може да се смятат за условни. Не такъв е случаят с предстоящите избори за Европейски парламент, които са насрочени за края на месец Май следващата година, тоест след осем месеца. Как би изглеждало разпределението на силите, ако тези избори са в по-непосредствена близост – дали по същия или по друг начин?   Ето, че картината би била по-различна. На фона на очакваното оттегляне от гласуване в полза на почти всички партии (обяснимо предвид на традиционно ниската избирателна активност на европейските избори не само в България, но и във всички останали държави от континента), налице е по-висока подкрепа за три партии – ДПС, Демократична България и АБВ, както и съществено по-ниска подкрепа, обратно на общата тенденция в Европа, за коалицията „Обединени патриоти“. Докато „Демократична България“ и АБВ си остават твърде далеч от успешно преминаване на и без това високия праг за участие в Европейския парламент, подобен резултат за ДПС и за Обединените патриоти би имал ключова роля при окончателното разпределение на евромандатите в България. По-точно за Обединените патриоти такъв резултат би поставил на карта евентуалното им участие в Европейския парламент изобщо. Обяснение на тези феномени трябва да се търсят отново през призмата на отношението към актуалните проявления на вътрешната политика у нас и отношението най-вече към правителството. Тази партия обаче в момента е коалиционен партньор на националистите, заради което по интуиция и рефлекс избирателите на ДПС отправят поглед навън и смятат за много важно участието си на предстоящите европейски избори. При поддържащите Обединените патриоти е точно обратно – смята се за много по-важна ситуацията в страната и оцеляването на правителството, отколкото битките в Брюксел.", "date": "2018.09.24", "title": "Проучване: Правителството изживява най-критичния си период"}
{"url": "https://www.actualno.com/society/meet-and-greet-party-za-symishlenici-na-iniciativa-ot-fondacija-dimityr-berbatov-news_696289.html", "text": "        Поводът е днешния спортен празник “С усмивка”, който е своеобразна кампания срещу агресията и има за цел да популяризира спорта сред децата.\r\nВечерната среща на звездите, които участват в демонстративния мач, се проведе в лоби бар “Sakura” на любезния домакин Hotel Marinela, за да създаде meet & greet вечер за отбори, приятели и партньори на инициативата.   Същинското събитие се проведе днес на 24 септември в „Спортна София“ (парк „Възраждане“) точно в 11:30 часа.  Коктейлът в навечерието а 24-ти септември бе отлична възможност тазгодишните участници в кампанията да срещнат свои приятели, съмишленици и потенциални партньори ,с които да популяризират благородната кауза.\r\nОфицианата част на коктейла започна тържествено с речта на Елена Тодоровска -Председател на асоциацията на българските фенклубове на чуждестранни отбори. Тя прикани още веднъж малчуганите да опитат трийсетте вида спорт,които инициативата предлага и изрази надеждата си това начинание да запали любовта към спорта на децата.\r\nНик Левентис продължи речта с трогателното си признание, че е много щастлив отново да бъде в България, но не изневери на спортния си дух и се закани отборът му да постигне максимален успех на предстоящия мач.       Вечерта продължи под звуците на елегантна музика и деликатни коктейли. Гостите разговаряха в неформална обстановка и бяха щастливи да споделят инициативата за благородната кауза.\r\nПо-рано в същия ден, почти целият състав на двата звездни тийма се забавлява на картинг писта в столицата.\r\nГости на събитието по откриването на инициативата бяха много лица от различни сфери на родния хайлайф.\r\nДимитър Бербатов и Ник Левентис ще мерят сили заедно с отборите си от Фондация „Вълшебен свят“ и Фондация „Димитър Бербатов“, а компания на терена ще им правят известни имена от спорта и шоубизнеса.   В отборът на известния български футболист ще вземат участие треньорът на Берое Александър Томаш, вратарят Тодор Кючуков и  Константин Мирчев, подсилени от най-добрия български бийтбоксър Скилър, любимите на младежите влогъри Павел Колев и Ицака, както и петкратният световен шампион по фрийрайд ски Ману Гайде. Самият Бербатов ще бъде капитан на  отбора си - Фондация “ Димитър Бербатов”.   Срещу тях, с екипите на Фондация „Вълшебен свят“ ще застанат Владо Манчев, Христо Янев и Стамен Казълов, редом до автомобилното трио Ник Левентис, Люис Уилямсън и Адриен Тамбей (син на състезателя от Формула1 Патрик Тамбей), момчетата от рап-дуото СкандаУ и българския екип на фондацията зад кампанията „С усмивка“.\r\nВходът за всички е свободен,а партньорите на инициативата са подготвили много изненади и подаръци за спортуващите хлапета.\r\nОще допълнителна информация по събитието ще видите на официалната .", "date": "2018.09.24", "title": "Meet and greet party за съмишленици на инициатива от Фондация \"Димитър Бербатов\""}
{"url": "https://www.actualno.com/sciencelogy/microsoft-amazon-i-google-shte-borjat-zaedno-glada-po-sveta-news_696234.html", "text": "        За целта трите компании ще прибегнат до изкуствен интелект и анализ на големи обеми данни, съобщиха в съвместно изявление Световната банка и ООН.   Вместо, както досега, да се следват събитията и международните организации да се опитват да помогнат на гладуващите, едва след като вече са дадени множество жертви, технологичните компании ще \"използват предвиждащата сила на данните\", за да могат да се вземат мерки, преди кризата изобщо да е възникнала.\r\n\"Фактът, че през 21-ви век десетки милиони, много от които деца, все още гладуват е световна трагедия. Ние формираме безпрецедентна световна коалиция, която да каже \"стига\"\", заяви президентът на Световната банка Джим Йон Ким.  През миналата година повече от 20 млн. души в Нигерия, Сомалия, Южен Судан и Йемен са гладували. Други 124 млн. души живеят в условията на несигурност за прехраната си и разчитат на хуманитарна помощ за оцеляването си. Повече от половината живеят в райони на конфликти.   Новосъздаденият Механизъм за справяне с глада (FAM) ще осигури ранно предупреждаване за възникването на кризи с продоволствията, които имат потенциал да се превърнат в глад, и ще позволи навременното задействането на мерки за предотвратяването му.\r\nMicrosoft, Amazon, Google и други технологични компании ще осигурят необходимата експертиза за изграждането на система за математически анализ, наречена \"Артемида\", която да използва изкуствен интелект, за да предвижда проблемите с прехраната в реално време.    Първоначално FAM ще бъде пилотно използвана за ограничени рискови държави, а по-късно ще покрие целия свят. Инициаторите на инициативата ще се срещнат на 13 октомври на остров Бали, Индонезия, за да дискутират въвеждането ѝ в експлоатация. Разговорите ще бъдат част от ежегодната среща МВФ — Световна банка.   ", "date": "2018.09.24", "title": "Microsoft, Amazon и Google ще борят заедно глада по света"}
{"url": "https://www.actualno.com/crime/ot-nachaloto-na-godinata-4-jertvi-i-7-raneni-na-jp-prelezi-news_696268.html", "text": "   Повечето от катастрофите са по вина на водачите на автомобили, които пресичат релсите дори при спуснати бариери и включена сигнализация.     Това съобщи главният ревизор по безопасността в Национална компания „Железопътна инфраструктура” Бисер Минчев по Нова тв. Той обясни, че каква точно да бъде предупредителната система на прелезите е определено от наредба. Рестрикциите са свързани най-вече със степента на натовареност на даденото съоръжение.   Бариерите не са цели, за да може неправомерно навлезлите в прелез автомобили да пресекат релсите преди да бъдат пометени от приближаващ влак, обясни експертът. По думите не е добре на прелеза да има пазач.\r\nСпоред Минчев шофьорите ще станат по-дисциплинирани, ако се въведат по-строг санкции за нарушителите.  ", "date": "2018.09.24", "title": "От началото на годината: 4 жертви и 7 ранени на жп прелези"}
{"url": "https://www.actualno.com/asia/honkong-zabrani-partija-prizovavashta-kym-nezavisimost-news_696235.html", "text": "        Решението е взето от Джон Ли, секретар по въпросите на сигурността на този специален административен район на Народна република Китай.\r\n\"Постановявам забрана за дейността на Националистическата партия на Хонгонг\", цитира заявлението на министъра телевизия RTHK.   Това е първият случай, когато властите забраняват дейността на политическа организация в Хонконг, където, за разлика от останалата част на Китай, съществуват опозиционни партии.  Решението на секретаря по сигурността е мотивирано от \"интересите на националната сигурност\".\r\nПреди месец скандалноизвестният основател на въпросната радикална партия, 27-годишният Анди Чен, предизвика скандал в местния Клуб на чуждестранните журналисти, като открито заяви, че се стреми към независимост на Хонгонг от Китай.   Правителството решително осъди подобни изявления и остро разкритикува Клуба, че е предоставил поле за изява на подобни позиции.    Според редица наблюдатели Пекин е обезпокоен от активизацията на движението за локализъм в автономния Хонконг. То се зароди в резултат на масовите протести през есента на 2014 година и се обявява за самоопределение на територията.\r\nБившият британски анклав се върна под управлението на Китай на 1 юли 1997 година, когато беше възприета формулата \"една страна — две системи\", съгласно която през следващите 50 година Хонконг ще запази своя особен административен статут, широка автономия и множество демократични права и свободи.", "date": "2018.09.24", "title": "Хонконг забрани партия, призоваваща към независимост"}
{"url": "https://www.actualno.com/celebrate/sv-pyrvomychenica-i-ravnoapostolna-tekla-news_696061.html", "text": "  Светите апостоли Павел и Варнава проповядвали Евангелието в Икония, град в Мала Азия. Живеели в дома на благочестив човек на име Онисифор. Св. апостол Павел говори за него във Второто послание до Тимотей така: \"Господ да даде милост на дома на Онисифор, защото много пъти ме успокои и се не посрами от веригите ми\". В къщата на Онисифор се събрали всички, които желаели да слушат проповедите на апостолите. Мнозина се обръщали в истинския път.     Измежду честите посетители на тоя дом била една 18-годишна девойка на име Текла, красива дъщеря на богати и знатни родители. Тя била сгодена за момък, който се казвал Фамир, също измежду първите в града по знатност, богатство и красота.  Думите на светия апостол подействали силно на девойката. Тя приела тайно християнската вяра. Обикнала Бога с цялото си сърце. Отказала се да встъпи в брак. Решила да посвети на Бога целия си живот.\r\n \r\nМайка й, която била езичница, се безпокояла силно, като виждала, че дъщеря й общува постоянно с християни. Когато узнала, че и Текла приела християнската вяра, се разсърдила твърде много. Повикала при себе си Фамир и му казала:    - Защо не се грижиш за годеницата си? Нима не виждаш, че тя се е увлякла от думите на тия измамници, които лъжат с приказки народа? Нима не виждаш, че тя е забравила съвсем себе си и семейството си?\r\n \r\nГоденикът се огорчил. Опитал се с нежност да привлече отново годеницата към себе си. Но тя оставала равнодушна и студена.   Майката ту се гневяла и се отнасяла жестоко към нея, ту я молела със сълзи да не се отказва от женитбата, която й обещавала и знатност, и богатство, и всички радости на света.\r\n \r\nТекла оставала непреклонна. Тя жалела, че не може да изпълни волята на майка си. Но за нея вече не било възможно да се върне към езическите суеверия. Тя познала истинската вяра, познала истинския Бог. Невъзможно й било също да се омъжи за езичник, когато сърцето й се стремяло към друг живот, желаело да се отдаде всецяло на Бога.\r\n \r\nКато видял, че всичко е напразно, Фамир подал жалба до градския началник против апостол Павел.\r\n \r\n- Тоя чужденец – казал той – измамва чрез вълшебство човеците, като ги отвръща от поклонение на боговете и им проповядва за някой си Христос, разпънат на кръст от юдеите. Той прелъсти чрез това и моята годеница Текла, която ме обичаше досега, а сега не иска да се омъжи за мене.\r\n \r\nНачалникът повикал св. апостол Павел и заповядал да го затворят в тъмница, докато го изправи на съд.\r\n \r\nКогато Текла чула, че апостолът е затворен в тъмница заради нея, решила да отиде при него. През една нощ тя отишла в тъмницата, подкупила стражата да я пусне при апостола и останала при него да му служи тъй, както дъщеря служи на своя баща.\r\n \r\nНейното бягство разтревожило всичките й близки. Търсели я дълго навсякъде. Разпитвали за нея. Най-после я намерили в затвора. Донесли веднага за това на градския началник, който заповядал да я доведат при него.\r\n \r\nНачалникът я уговарял да се обърне отново към предишната вяра и да се омъжи за Фамир. Тя не се съгласила. Осъдена била да бъде жива изгорена на клада.\r\n \r\nДонесли били на определено място сухи дърва, сено, вейки. Дигната била кладата. Слугите на началника се готвели да турят на кладата младата християнка. Но тя не дочакала това. Прекръстила се и сама се качила на кладата спокойно, без страх. Запалили кладата. В тоя момент сам Господ се явил на Текла.\r\n \r\nЗа това говори в една молитва св. Киприян Картагенски така: \"Яви се нам, Господи, както си се явил на апостол Павел в оковите и на Текла в огъня!\"\r\n \r\nПламъкът се издигнал вече високо. Изведнъж завалял проливен дъжд с такава силна градушка, че началникът и целия насъбрал се там народ избягали с голяма уплаха към домовете си. Кладата угаснала. Текла слязла от нея невредима и напуснала свободно града. Чула, че апостол Павел бил освободен от затвора и изпъден от града, искала да го намери, за да продължи да му служи.\r\n \r\nВън от града тя срещнала един Павлов ученик, когото преди това виждала често в дома на Онисифор. Той отивал в града да купи хляб. Текла го спряла и го разпитала за апостола. Той я завел при него.\r\n \r\nКато благодарили с радост на Бога за великото чудо, чрез което Текла била спасена, апостолите Павел и Варнава, Павловият ученик и Текла тръгнали на апостолско пътешествие. Отправили се през Листра и Дервия за Антиохия.\r\n \r\nКогато пристигнали в Антиохия, един от градските началници на име Александър видял хубавата Текла и поискал да се ожени за нея. У Текла се затвърдило още по-силно намерението да посвети живота си на Бога. Затова не приела предложението му. Любовта на началника се превърнала в силна омраза. Решил да я погуби. Той уведомил главния началник, че Текла е християнка.\r\nТъй равноапостолна Текла била осъдена да бъде изядена от зверовете в цирка. Трябвало присъдата да се изпълни на другия ден.\r\nТекла била отведена при една жена, която се казвала Трифена. Знаело се, че Трифена е от царски род. Предполагало се, че тя ще повлияе на Текла да са отрече от вярата си и да стане жена на началника. Но станало обратното: Трифена приела християнската вяра. Св. апостол Павел споменава за нея в посланието си до Римляните (16:11).\r\nТекла прекарала цялата нощ в молитва и беседа с Трифена. На сутринта била заведена на смърт. Насъбрал се много народ. Пуснали срещу нея зверовете. Но тия диви животни не се допрели до светата девица. Мнозина изсред тълпите почнали да славят истинския Бог, Когото Текла проповядвала. Други говорели, че тя е магесница и подействала на зверовете чрез магии.\r\nГлавният началник заповядал да отведат Текла наново при Трифена. Наредил също зверовете да не бъдат хранени до другия ден.\r\nНа следващия ден Текла била доведена отново на арената. Придружавала я Трифена, която горго плачела. Трифена била вече обикнала светата девица и вярата й станала нейна вяра.\r\nПуснали мечка и лъв. Раздразнени от глад, зверовете изскочили яростно от своите клетки. Но като видели равноапостолната девица, дошли кротко при нея и легнали при нозете й.\r\nПоразен от чудото, народът извикал:\r\n- Велик е Бог, Когото Текла проповядва!   Главният началник, заобиколен от другите началници, не се покорил на Господнята сила. Той заповядал да хвърлят девойката в яма, пълна със змии и отровни гадове. Тя излязла и оттам невредима.\r\nЗаредили се мъчения, които не сломили волята на света Текла.\r\nГлавният началник най-после се уплашил от силата, която я пази. Повикал Текла при себе си и я попитал:\r\n- Коя си ти? Каква сила те пази?\r\n- Аз съм служителка на вечния Бог – отговорила Текла.   Изплашен още повече, той я пуснал на свобода с думите:\r\n- Текла, Божията служителка, пускам на свобода!\r\nТекла се завърнала при Трифена и живяла при нея известно време, като проповядвала непрекъснато словото Божие и обръщала езичниците към Христа Господа.\r\nПо-късно тя пожелала отново да придружи ап. Павел в неговите пътешествия. Но той не се съгласил. Казал:\r\n- Който отива на война, не трябва да води със себе си девойка.   С благословението на св. апостол Павел Текла отишла в СелевкияРечник (Сирия). Поселила се в пустинно място на една планина. Мислела да прекара живота си в самота, пост и молитва. Мнозина идвали при нея да се поучават и донасяли своите болни, които Текла с Божията помощ изцерявала. Обърнала много езичници към вярата в Христа Бога.\r\nИ тук зли хора подигнали гонение срещу нея. Но Бог по чудесен начин я пазел и спасявал от всички беди и опасности.\r\nТака тя прекарала много години още в молитва и добри дела. Починала в дълбока старост.\r\nСвета Текла била първата мъченица от жените християнки. Поради това св. Църква я нарекла \"първомъченица\". Заради нейната апостолска дейност я нарекла и \"равноапостолна\". © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.09.24", "title": "Св. първомъченица и равноапостолна Текла"}
{"url": "https://www.actualno.com/asia/rusija-obmislja-da-vleze-v-opek-kato-nabludatel-news_696220.html", "text": "        Според министъра на енергетиката на РФ Александър Новак обаче засега няма окончателно решение по въпроса.   \"Готови сме да разгледаме този въпрос. В правителството на РФ въпросът все още се разглежда и няма окончателно решение\", каза Новак след края на заседанието на мониторинговия комитет ОПЕК+ в Алжир.\r\nСпоред руския министър на енергетиката Русия ще подходи коректно към въпроса за увеличаването добива на нефт, като се съобрази с решението на ОПЕК+ от юни.  Страните от ОПЕК+ взеха решение от юли да разхлабят действащите ограничения за добив и да увеличат общия дневен добив на нефт с 1 млн. барела.   ", "date": "2018.09.24", "title": "Русия обмисля да влезе в ОПЕК като наблюдател"}
{"url": "https://www.actualno.com/europe/premieryt-na-norvegija-prizova-da-ne-se-byrza-s-izvodite-ot-arestuvaneto-za-shpionaj-na-ruski-grajdanin-news_696239.html", "text": "        \"Рано е да се каже дали това събитие ще има някакво въздействие върху отношенията между Норвегия и Русия. Длъжни сме да позволим на разследването да установи фактите\", отбеляза Солберг. Според нея е обезпокоително, че предполагаемата шпионска дейност е осъществена именно в сградата на Норвежкия парламент.\r\nНорвежкият министър-председател обаче смята, че няма нищо изключително в събитието, тъй като по-рано от норвежкото разузнаване са предупреждавали, че Русия и Китай извършват разузнавателна дейност на територията на страната.\r\nРъководителят на Министерството на външните работи на Норвегия Ине Мари Ериксен Сьорейде от своя страна отказа да коментира инцидента. \"Нямаме информация какво точно е станало. Нямам повече коментари по темата\", каза Сьорейде.  Посолството на РФ в Норвегия потвърди във \"Фейсбук\" задържането на руски гражданин на летището в Осло. От дипломатическата мисия оказват съдействие на арестувания за защита на неговите права. Въпреки това обаче от посолството смятат, че поводът за арест е изфабрикуван и абсолютно нелеп.\r\nСпоред вестник \"Верденс ганг\" 51-годишен руски гражданин е задържан по обвинение в \"незаконна разузнавателна дейност\" и може да получи ефективна присъда от максимум три години. Задържаният е подозиран в шпионаж по време на парламентарен семинар с участието на представители от 34 държави, които дискутират въпросите по цифровизацията в Норвежкия парламент. Неговият адвокат вече заяви, че клиентът му не разбира защо е бил задържан и смята, че става въпрос за недоразумение.", "date": "2018.09.24", "title": "Премиерът на Норвегия призова да не се бърза с изводите от арестуването за шпионаж на руски гражданин"}
{"url": "https://www.actualno.com/plovdiv/500-dekara-gora-zasegna-ogynjat-kraj-banja-news_696249.html", "text": "   Огънят се разпростря на площ от 500 декара. 90% от засегнатата територия е държавен горски фонд, а около 50 декара са лозови масиви.     За щастие пострадали хора от огнената стихия няма.   Действията на горски служители и огнеборци бяха затруднени заради вятъра, но след повече от четири часа борба, пламъците са овладяни. Заради терена в района се наложи тежката техника да изчака, а гасенето извършваше на ръка с помощта на пръскачки и лопати.\r\nПрез цялата нощ на място останаха дежурни екипи, които следяха огънят да не се разпали отново.  ", "date": "2018.09.24", "title": "500 декара гора засегна огънят край Баня"}
{"url": "https://www.actualno.com/europe/ek-dava-polsha-na-syd-zaradi-narushenija-na-nezavisimostta-na-sydebnata-sistema-news_696298.html", "text": "        \"Комисията смята, че продължаващите пенсионирания, предвидени в новия закон (за Върховния съд), ще доведат до сериозни и непоправими последствия\", каза говорителката на ЕК .   \"Затова поискахме Съдът да предприеме междинни мерки. Първо, да спре прилагането на тези действия, второ - да има гаранции, че засегнатите от новия закон съдии ще продължат изцяло да изпълняват съдебните си функции и трето, да спре назначаването на нови съдии на мястото на пенсионираните, в т.ч. и на действащ и на нов председател\", добави тя.\r\nАндреева посочи, че с оглед на \" \" ЕК е поискала от съда да вземе решение колкото е възможно по-бързо.  Комисията изпрати уведомително писмо до полските власти на 2 юли, последвано от мотивирано становище на 14 август. Отговорите, които полските власти дадоха и по двата документа, , се посочва в съобщение на институцията.   Новият полски закон за Върховния съд сваля пенсионната възраст на съдиите от Върховния съд от 70 на 65 години, като така има риск 27 от 72-ма съдии да бъдат принудени да се пенсионират.\r\nМерките засягат и първия председател на съда, чиито 6-годишен мандат, определен от полската конституция, ще бъде предсрочно прекратен.    Европейската комисия смята, че полският закон е , тъй като подкопава независимостта на съдебната система, в т.ч. и несменяемостта на съдиите.   ", "date": "2018.09.24", "title": "ЕК дава Полша на съд заради нарушения на независимостта на съдебната система"}
{"url": "https://www.actualno.com/asia/navalni-be-osvoboden-no-ne-stigna-do-izhoda-zadyrjaha-go-otnovo-news_696262.html", "text": "        \"Алексей Навални е бил арестуван отново на изхода на центъра за задържане. Този път на основата на член 4-ти, алинея 20.2 от Административнопроцесуалния кодекс (\"Нарушаване на реда за организиране и провеждане на събрания, митинги, демонстрации, шествия и протести\"). Съдът ще решава казуса днес, съобщи ТАСС. Навални е заплашен от глоба или арест до 20 дни.   След несъгласувана януарска акция на Навални беше съставен протокол за административно нарушение. През февруари съдът в Москва два пъти отказа да гледа делото връщайки го на полицията за отстраняване на нередности в подготовката на материалите.\r\nНа 25 август полицията арестува Навални близо до дома му, отвеждайки го в полицейското управление, където остана до съда.  На 27 Август съдът в Москва призна Навални за виновен за административно нарушение съгласно член 8., алинея 20.2 ( \"Повторно нарушение на установения ред за организиране или провеждане на масово събитие\") от Административнопроцесуалния кодекс и осъден на 30 дни арест. Същевременно съдът в Тверской се възползва от ареста на блогъра. Санкциите срещу блогъра нарушител предвиждат административно наказание в размер от 150 000 до 300 000 рубли или административен арест за срок до 30 дни.   ", "date": "2018.09.24", "title": "Навални бе освободен, но не стигна до изхода – задържаха го отново"}
{"url": "https://www.actualno.com/cite/dogan-ne-e-izlizal-ot-politikata-za-dps-toj-e-admiral-komandira-news_696271.html", "text": "   .     Това каза днес по bTV . По повод срещата в централата на ДПС между американския посланик , почетния председател на ДПС и лидера на партията той обяви, че е примитивно да се мисли, че голяма държава като САЩ ще търси топла връзка с Турция през ДПС.   Рашидов определи отношенията между България и Турция като изключително добри в момента. Положението в страната депутатът от ГЕРБ определи така: \"Вместо да се влошава, става безнадеждно.\"", "date": "2018.09.24", "title": "Доган не е излизал от политиката, за ДПС той е адмирал – Командира"}
{"url": "https://www.actualno.com/america/novite-nakazatelni-mita-na-sasht-sreshtu-kitaj-vlizat-v-sila-news_696236.html", "text": "        Президентът на САЩ Доналд Тръмп продължава търговската война с Пекин, която застрашава глобалната икономика, като налага наказателни мита на вноса на китайски стоки на стойност 200 млрд. долара.   По този начин под санкции вече попадат китайски стоки за 250 млрд. долара, което е приблизително половината от износа на Пекин за Съединените щати.\r\nКитай вече обяви, че ще реагира на предизвикателството и в отговор ще наложи наказателни мита върху вноса на американски стоки на стойност 60 млрд. долара.  ", "date": "2018.09.24", "title": "Новите наказателни мита на САЩ срещу Китай влизат в сила"}
{"url": "https://www.actualno.com/cars/urok-po-matematika-s-opel-astra-cng-test-drajv-news_696308.html", "text": "  Метановите автомобили са много популярни в някои европейски държави – като Италия, например. У нас сме свикнали да ги виждаме най-често като таксита, както и в ролята ва лекотоварни коли (баничарки), обслужващи търговската мрежа. Предимството им е ясно – цената на метана е по-ниска от тази на бензина и дизела и това ги прави много подходящи за хората, които навъртат повече километри на пътя.      Извън града положението е малко по-сложно, защото мрежата от станции за зареждане е съсредоточена в големите населени места. Ако тръгнеш за Бургас – най-масовата дестинация през летните месеци, например, положението не е особено розово, защото метанът ще свърши някъде около отбивката за Ямбол и ще се наложи да напуснеш магистралата, за да заредиш. Е, имаш и опция да подължиш на бензин, но тогава пътят се оскъпява.\r\nНие все пак решихме да проверим как се пътува на метан именно по този маршрут, като избрахме една от последните версии на най-добрия автомобил в Европа за 2016 г. – Opel Astra CNG. Тя се предлага в България, като е достъпна и в двата си варианта – хечбек с 5 врати и комби (Sports Tourer). Цената на първата версия стартира от 40 420 лв, а просторното комби  от 41 795 лв. при това в ниво на оборудване Enjoy.   Двигателят на метановия вариант е 1.4-литров с турбо  и мощност 110 к.с., като е конструиран на основата на изцяло алуминиевия бензинов задвижващ агрегат, поставян на стандартната Astra, както и на кросоувъра Mokka X. Четирицилиндровият мотор е оптимизиран за работа с природен газ, биогаз и всяка смес от двата, като при изчерване на 19-килограмовите бутилки преминава автоматично на бензин. Там резервоарът е с обем 13,7 литра, което е достатъчно да не ви остави на пътя. В случая, можете да стигнете до Бургас и там отново да заредите с метан.\r\nЧисто математически погледнато за пробег от около 1000 км – 360 до Бургас, още 250-300 по морето и обратно до София, се нуждаете от 3 зареждания. Всяко от тях излиза около 20 лв., което прави 60 лв. В същото време с бензинова Astra, която ще е малко по-евтина, при 1000 км пробег трудно можете да постигнете разход от 5 л/100 км, особено при движение по магистрала. Което ознаачава, че ще се нуждаете от 50-60 литра гориво, струващо около 120-140 лв. При дизеловия вариант сумата ще е около 100 лв., което пак е повече от метана. Освен това има и разлика във вредните емисии СО2, които при метановия автомобил са по-ниски в сравнение с бензиновите.     Всичко това звучи добре, още повече, че Astra CNG се предлага с най-модерни системи за безопасност и асистенти на водача. Сред тях са а адаптивната матрична система IntelliLux LED на предните светлини без опасност от заслепяване, което дава възможност на Astra да се движи в извънградска среда с постоянно включени дълги светлини.   Налице са и други системи за подпомагане на шофьора – от функцията за разпознаване на пътните знаци и асистента за поддържане на лентата на движение до предупреждението за сблъсък с движещ се отпред автомобил и с автоматично аварийно спиране. В допълнение, водачите на Astra CNG Sports Tourer могат да отворят багажника само с едно леко движение с крак под задната броня. Има и система за персонална комуникация и мобилни услуги Opel OnStar и инфоразвлекателните системи, съвместими с Apple CarPlay и Android Auto. Те предлагат не само добра свързаност, но и могат да извадят в навигацията бензиностанциите, на които има колонки за метан, а това не е за пренебрегване.   В същото време Astra CNG, като всеки автомобил на метан, си има и недостатъци. Тежките бутилки в багажника се усещат по време на пътуване и съответно колата има по-твърди настройки на окачването, които могат да бъдат доста неприятнr по лош път. От допълнителния товар страда ускорението, което вероятно ще изнерви някои от шофьорите.  Максималната скорост също е по-ниска - 200 км/ч (не че са малко, още повече за семейно комби), но има и такива шофьори, които си мислят, че това е недостатъчно.   Ако добавим и не особено добре развитата мрежа от метанови станции по магистралите, се вижда, че не всичко при Astra CNG е числа и цифри. Да не говорим, че има шофьори, според които колата на газ – независимо дали е метан или пропан-бутан, си е бомба със закъснител и те за нищо на света не биха седнали в нея. От друга страна обаче разполагате с достатъчно пространство, особено в комби-версията, която има и голям багажник (бутилките са под неговия под). Имате и някаква сигурност в системите и агрегати, защото все пак те са поставяни фабрично, а не в задния двор на някой самоук майстор. Е, няма да можете да се състезавате с тази кола, но пък в крайна сметка ще похарчите 2 пъти по-малко пари за гориво при дълго пътуване. А това съвсем не е за пренебрегване...", "date": "2018.09.24", "title": "Урок по математика с Opel Astra CNG (тест-драйв)"}
{"url": "https://www.actualno.com/balkani/ekstremisti-prebiha-deputat-ot-siriza-news_696251.html", "text": "        Инцидентът стана в град Каламата. От вътрешното министерство съобщиха, че Константинеас е бил нападнат след приключването на футболен мач. Депутатът е бил заедно със сина си. Той е бил нападнат от група десни екстремисти от около 30 души. От полицията уточниха, че петима от тях са арестувани.   ", "date": "2018.09.24", "title": "Екстремисти пребиха депутат от Сириза"}
{"url": "https://www.actualno.com/asia/albanski-snajperisti-se-vkluchiha-kym-djihadistite-v-idlib-news_696250.html", "text": "        Според вестника албанците са публикували обстоен видеозапис за тяхната дейност. Видеото трае 33 минути и 15 секунди и е озаглавено \"Албански снайперисти в страната Шамит\", както джихадистите наричат Сирия.   Албанците са внедрени в Сирия в рамките на джихадистката група Хаят Тахрир ал-Чам (Hayat Tahrir al-Cham), съобщава МИА. В групата има сто албанци, предвождани от Хатаби Албани.\r\nЛидерът на албанците, Абу Кутад Албани, според Франс соар е много близък с лидера на джихадистката групировка, доминираща в Идлиб.  „Албанец, наречен шейх Абу Катада ал-Албани, чието истинско име е Абдул Яшари, македонски гражданин, е бил военен лидер на Ал Нусра през 2016 г. и обект на черния списък на американското министерство на финансите“, посочва Франс соар.   Албанските снайперисти използват снайпери SVDs Dragunov, AK-74Ms с бинокли и шумозаглушители.\r\nПо-рано няколко джихадистки интернет медии съобщиха, че албанците са основните снайперисти в джихадските групи.    ", "date": "2018.09.24", "title": "Албански снайперисти се включиха към джихадистите в Идлиб"}
{"url": "https://www.actualno.com/europe/merkel-uredi-nov-post-za-bivshija-shef-na-razuznavaneto-za-da-zapazi-koalicijata-news_696238.html", "text": "        Съгласно постигнатите договорености 55-годишният Ханс-Георг Маасен, който напуска поста на ръководител на вътрешното разузнаване, ще бъде назначен за специален представител за вътрешната сигурност.\r\nНай-важният момент е, че новата работа на Маасен няма да му донесе по-висока заплата. Предишното предложение той да заеме по-високоплатен държавен пост предизвика остра обществена реакция.\r\nКризата беше предизвикана от коментари на Маасен, с които той подцени опасността от действията на протестиращите миналия месец крайнодесни в Кемниц, Саксония.  Младшият партньор в коалицията Социалдемократическата партия (СДП) излезе с остро изявление, в което поиска оставката на Маасен. Другият партньор на Меркел, лидерът на баварския Християнсоциален съюз и вътрешен министър Хорс Зеехофер, обаче защити Маасен и го определи като изключително компетентен.   Във вторник Маасен бе преназначен на поста държавен секретар в Министерството на вътрешните работи, което обаче се явява повишение и предизвика остра обществена реакция.\r\nПовишаването на градуса на напрежението в коалицията принуди Меркел в неделя да организира среща на лидерите на трите партии, на която да се намери необходимото решение.    Мнозина коментатори определиха скандала, който разклати правителството на най-голямата икономика в Европейския съюз, като политически фарс, който за пореден път демонстрира слабостта на Меркел като лидер на т.нар. \"Голяма коалиция\".   Социологическите проучвания сочат антиимигрантската извънсистемна партия Алтернатива за Германия (АзГ), която обяви Меркел за \"предател\", като единствен победител от скандала.\r\nСпоред последните данни, на едни предстоящи парламентарни избори, АзГ има потенциал да получи 16% от гласовете на немците.\r\nКоалицията между ХДС и ХСС ще получи вота на 28%, а партньорите им от СДП имат 17%. Общият резултат на \"Голямата коалиция\" от 45% е най-ниският откакто са правени подобни изследвания на общественото мнение.", "date": "2018.09.24", "title": "Меркел уреди нов пост за бившия шеф на разузнаването, за да запази коалицията"}
{"url": "https://www.actualno.com/society/nad-30-tona-hrani-konfiskuvani-prez-avgust-news_696272.html", "text": "        Те са конфискувани от производствени обекти, от складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка.   Дирекция „Контрол по храните” също така е насочила за унищожаване 210 яйца и 606 литра безалкохолни напитки.\r\nПрез август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195.  Затворените обекти с временно преустановена дейност са шест.   ", "date": "2018.09.24", "title": "Над 30 тона храни конфискувани през август"}
{"url": "https://www.actualno.com/sofia/vecher-na-kosmosa-i-aviacijata-v-rkic-news_696193.html", "text": "  \"Вечерта на Космоса и авиацията\" ще се проведе на 24 септември в Руския културно-информационен център в София.     Домакините са подготвили специална научно-практическа програма за посетителите. Гостите ще могат да изпълнят симулиран полет на първия български авиосимулатор \"Photonics - Aviosimulator\", на който желаещите ще придобият умения за пилотиране и ще се забавляват, управлявайки СУ-25, F-18, P-52, Cessna и др.   Откриването на \"Вечер на Космоса и авиацията\" ще започне в 18.30 часа с прожекцията на документалния филм \"Космос\", специално създаден от групата \"Photonics\" за събитието. От \"Университет за деца\" ще предложат интересни експерименти от физиката и химията от 19.00 часа в тематичния раздел \"Бъдещето е в природните и технически науки“.\r\nОт 20.00 до 22.30 часа гостите на събитието ще могат да наблюдават с професионален телескоп звезди и планети в реално време, да гледат през микроскоп и да разгледат изложбената част на събитието, което включва роботика, електроника и научни експерименти.  Бъдещите учени, инженери или просто любители на Космоса и авиацията ги очакват вълнуващи моменти и изненади, включително и в разговор с биолози, които ще ги запознаят с различните форми на живот, които е възможно да бъдат открити на други планети.   ", "date": "2018.09.24", "title": "\"Вечер на Космоса и авиацията\" в РКИЦ"}
{"url": "https://www.actualno.com/society/goljamo-zadrystvane-na-hemus-v-rajona-na-vitinja-news_696299.html", "text": "   Причината е ремонт на виадукт на 33-ти километър на магистралата, заради които от 29 до 35 километър движението се извършва двупосочно в платното посока Варна.     Вариант за избягване на тапата няма, като забавянето към момента е с около двадесет минути, тъй като старият път е в много лошо състояние. На \"Хемус\" има още четири места с ремонти и стеснения, където също има леки забавяния. Камиони по магистралата не се движат, но дори и това не помага.   Идващите от Враца и района могат да ползват като алтернатива за стигане до София пътя през Искърското дефиле. Този маршрут е особено подходящ, ако крайната точка е в западните квартали на София.\r\nПътуващите от района на Видин и Монтана могат да минат през прохода Петрохан. Там има ремонти дейности, но настилката е в добро състояние.  На \"Тракия\", въпреки двата ремонта на виадукти, забавянето е минимално.   ", "date": "2018.09.24", "title": "Голямо задръстване на \"Хемус\" в района на Витиня"}
{"url": "https://www.actualno.com/crime/gabriel-problemyt-s-nasilieto-nad-jeni-prodyljava-da-se-prenebregva-news_696274.html", "text": "   Тази стряскаща статистика представи българският еврокомисар Мария Габриел при представянето на нова платформа, предназначена за възвръщане на самочувствието на пострадали жени.     „Една от цифрите, които за мен е най-плашеща - една от всеки три жени в ЕС е била обект на физическо или сексуално насилие, или и двете. Страшното е, че е голям броят и на убитите жени. Европейската комисия отделя близо 225 млрд. евро годишно за отговор на насилието и пропуснатите ползи. Парадоксът е, че въпреки огромните средства проблемът с насилието, в неговата най-тъмна страна, продължава да се пренебрегва”, коментира комисарят по цифровизацията Мария Габриел.   Всички пострадали жени имат нужда от някой, който да им даде кураж, самочувствие, мотивация. За тази цел е създадена и вече функционира платформата Emprove, в която чрез игри и ментори жертвите на насилие отново намират себе си.\r\nАвторите на онлайн платформата уточняват, че онлайн платформата дава наставник още при самата регистрация. Жертвите на насилие подават сигнал и получават дългосрочна подкрепа. Проектът вече има успех в 7 европейски държави.  ", "date": "2018.09.24", "title": "Габриел: Проблемът с насилието над жени продължава да се пренебрегва"}
{"url": "https://www.actualno.com/europe/mej-izrazi-uverenost-che-iran-spazva-jadrenata-sdelka-news_696221.html", "text": "        \"От това, което наблюдаваме, смятаме, че те спазват СВПД\", отбеляза премиерът на Великобритания.   Тя подчерта, че СВПД трябва да бъде запазен. \"Ние искаме да гарантираме една ядрена сделка, която не позволява на Иран да се сдобие с ядрено оръжие. Смятаме, че сделката трябва да бъде запазена. Другите участници в тези сделка също смятат, че тя трябва да бъде запазена\", подчерта Мей.\r\n\"Съгласни сме със Съединените щати, че съществуват и други аспекти от поведението на Иран, които следва да бъдат разгледани\", допълни Мей. Според нея пример за подобни аспекти са действията на Техеран за \"дестабилизация на региона\" и разработката на балистични ракети.  През май президентът на САЩ Доналд Тръмп обяви, че Вашингтон напуска СВПД — споразумение, което предвижда ограничения за разработването от Техеран на ядрени технологии срещу отмяна на съществуващите санкции, наложени от Съвета за сигурност на ООН, както и тези въведени едностранно от САЩ и Европейския съюз. Останалите страни по споразумението (Русия, Великобритания, Германия, Китай и Франция) не одобряват отказа на САЩ от СВПД и продължават да спазват договореностите.", "date": "2018.09.24", "title": "Мей изрази увереност, че Иран спазва ядрената сделка"}
