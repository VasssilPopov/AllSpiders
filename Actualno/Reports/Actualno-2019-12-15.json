{"url": "https://www.actualno.com/politics/politolozi-prechisliha-slavi-trifonov-kato-chast-ot-starite-mucuni-news_1415996.html", "text": "      „Големият проблем на българската политика е, че сме свикнали да мислим за алтернативата, за промяната през нови лица. Хвърляме се на новия модел, на новата кола, на новия телевизор, без предварително да направим ясна сметка с какво те са по-добре и дали въобще са по-добри от старото“, каза Стойчев.      Това каза пред БНР политологът доц. Стойчо Стойчев. Според него изборите през изминаващата година са показали, че тези, които искат промяна и алтернатива, не я припознават в съществуващите опции.   Според като нова алтернатива хората очакват нов човек, който да дойде отнякъде. Съществуващите политически субекти и алтернативи в българската политическа система са все „стари муцуни“, добави той, като уточни, че нито БСП е нещо ново, нито „Демократична България“, нито Слави Трифонов е нещо ново. Неговата основна критика към бюджетната политика е, че през последните 22-23 години тя не се е променила.\r\nВ ЕС политиката е на същото дередже като и в България, подчерта доц. Стойчев. Той е на мнение, че това ни дава усещането, че не сме някакво тотално дъно и периферия на ЕС, а сме една нормална държава, в която политиката ни, като всяко друго нещо, не е идеална и тече в някакво нормално русло.  „Залетелият се Борисов може и да променя някакви неща в идната година, но за пръв път може би ще го виждаме вече да действа без напора на обстоятелствата, а да действа проактивно“, смята социологът и изпълнителен директор на „Галъп интернешънъл“ Първан Симеонов. Мнението му споделя и доц. Стойчев, според когото промените в правителството никога не са изключени.\r\nСпоред него избирателят вече не е същият: „Запазва се целият скепсис, цялото недоволство, оправдано разбира се. Но когато хората у нас искат промяна, те вече не държат тя да е толкова рязка, радикална и стихийна“, уточни Симеонов.   По думите му още се търсят месии, но се търсят някакви средни месии. \"Едновременно, които ще донесат промяна, рестарт, освежаване, малко повече радикализъм, но не заплашват да развалят това, което криво-ляво сме построили“, поясни социологът и подчерта, че когато нещата растат икономически, това ни пречи да видим други проблеми.     ", "date": "2019.12.15", "title": "Политолози пречислиха Слави Трифонов като част от ”старите муцуни”"}
{"url": "https://www.actualno.com/bgfootball/slavija-pokaza-harakter-i-s-kysen-gol-specheli-tochka-sreshtu-ludogorec-news_1416013.html", "text": "      Славия  успя поне за момент да спре устрема на Лудогорец към поредна титла в българската Първа лига.      \"Орлите вече усещаха вкуса на победата с 1:0 в \"Овча купел\", но в последната минута на продължението Димитър Велковски  реализира с глава, за да донесе точката на домакините - 1:1.   Единственото попадение за Лудогорец в мача бе дело на Мавис Чибота в 22', а заради 4 скандални пропуска на Якуб Свиерчок Славия остана в мача до самия край.\r\nТака в 3-ата минута на продълженията при центриране на Емил Спасов в наказателното поле Димитър Велковски бе останал непокрит и реализира за 1:1.   . ", "date": "2019.12.15", "title": "Славия показа характер и с късен гол спечели точка срещу Лудогорец"}
{"url": "https://www.actualno.com/healthy/za-20-g-ostanahme-s-nad-40-po-malko-lichni-lekari-news_1415980.html", "text": "      С над 40 % е намалял броят на личните лекари в България за последните 20 години. По данни на Националното сдружение на общопрактикуващите лекари те са малко над 4000, съобщи БНТ.      Припомняме, на 13 декември Съборът на Българския лекарски съюз (БЛС) даде мандат за подписване на Националния рамков договор за 2020-2022 г. С 209 гласа \"за\", 22 \"против\" и 8 \"въздържал се\" делегатите на 71-ия извънреден събор на БЛС прие да бъде подписан Националния рамков договор.   В цяла България липсват лекари. Най-голям е недостигът в Разград, Кърджали, Ловеч, Търговище и София.\r\nВ пловдивска област общопрактикуващите лекари са 423. Един от личните лекари там е д-р Елена Отонова, която има практика в село Тополово, но обслужва още две села - Добралък и Яврово, които са високо в планината.  \"Основните трудности са транспортът, пътят особено при зимни условия и времето, което ти отнема пътуването\", заяви д-р Отонова. Тя следи здравето на около 1400 пациенти.\r\nСред пациентите й са и жители на село Леново, където също няма лекар. Златка Тиледжикова от село Леново обясни, че когато се наложи-пътува. \"То нямаме редовно рейсове, но нямаме и лекар. Искаме до кмета ходим, искаме лекар, но не идва, никой\", каза Тиледжикова.   Ако д-р Отонова обаче реши да прекрати практиката си, тя трябва да уведоми пациентите си и Здравната каса един месец по-рано. \"Всеки си решава как да уведоми сам, било то лично като идват на преглед при него, било по телефона\", каза д-р Отонова.    Почти реторичен е въпросът е кой би поел практиката й след това.\r\nАдвокатът по медицинско право Мария Шаркова заяви, че няма никакъв механизъм, по който пациентите да бъдат информирани, ако техният личен лекар прекрати практиката си.\r\nОбикновено пациентите разбират за това обстоятелство когато са болни, когато отидат да потърсят общопрактикуващия си лекар и разберат, че всъщност той вече няма практика, заяви Шаркова.    ", "date": "2019.12.15", "title": "За 20 г. останахме с над 40% по-малко лични лекари"}
{"url": "https://www.actualno.com/analysis/kremyl-prizna-putin-i-zelenski-imat-raznoglasija-po-mnogo-vyprosi-news_1415985.html", "text": "      Президентите на Русия и Украйна Владимир Путин и Владимир Зеленски са далеч от съгласие по много въпроси. Това обяви говорителят на Кремъл Дмитрий Песков, цитиран от руските медии.      \"Путин и Зеленски започнаха да разговарят помежду си. (...) Те, разбира се, използват различна терминология\", коментира прессекратарят на Путин по руската държавна телевизия.   Той също така припомнил, че Путин и Зеленски са разговаряли на четири очи между 10 и 15 минути, тъй като са били прекъснати от френския президент Еманюел Макрон. Той настоя за продължаване на работата в \"нормандския формат\".\r\n\"Нормандският формат\" е дипломатическа група от представители на Германия, Русия, Франция и Украйна за разрешаване на ситуацията в Донбас. Форматът се появи през юни 2014 г., когато лидерите на четирите страни обсъдиха за първи път начините за деескалация в Югоизточна Украйна.  На 9 декември се проведе първата среща на ръководителите на страните от Нормандската четворка от три години насам: Владимир Путин, Ангела Меркел, Еманюел Макрон и Володимир Зеленски.\r\nСледващата среща в \"нормандския формат\" трябва да се проведе след четири месеца.    ", "date": "2019.12.15", "title": "Кремъл призна: Путин и Зеленски имат разногласия по много въпроси"}
{"url": "https://www.actualno.com/curious/dneven-horoskop-za-16-dekemvri-news_1416012.html", "text": "       Овен       Това е подходящ ден за започване на промяна. За да има повече ефект е добре да започнете със себе си. Бъдете последователни. Телец Този понеделник не посягайте към нови и чужди неща. Това може да ви донесе приключение, но съвсем не такова, каквото сте си представяли.   Близнаци Този понеделник най-главната ви задача ще бъде да простите нечия грешка. Това не означава да позволите на някого да се меси отново в живота ви. Рак       Лъв   Дева Този понеделник може да намалите темпото. Преминали сте през важно изпитание и сега може да си починете физически и психически.   Везни Този понеделник не изпадайте в излишни обяснения. Бъдете кратки и ясни. Ако не сте учител не сте отговорни за това кой какво е разбрал или не.    Скорпион Този понеделник се подгответе за приключения. Много вероятно е да сте звездата на деня, но ще трябва да се постараете, за да се случи това. Стрелец   Козирог    Този понеделник не забравяйте ваши близки рожденици. Заслужава си да помислите върху идеята дали да не отпразнувате празниците си заедно. Водолей Този понеделник много неща ще ви бъдат простени. Опитайте се да не се налага да попадате в подобна ситуация отново. Риби Този понеделник ще трябва да се отърсите от някои страхове. Просто ги грабнете, сложете ги в най-отдалеченото чекмедже и ги заключете. ", "date": "2019.12.15", "title": "Дневен хороскоп за 16 декември "}
{"url": "https://www.actualno.com/asia/zatvoriha-uchilishta-zaradi-mrysen-vyzduh-v-iran-news_1415967.html", "text": "      Десетки училища в Иран, включително и в столицата Техеран, бяха затворени заради опасно мръсен въздух, който стои като похлупак върху страната, предава АФП.      Есксперти определиха замърсяването като \"опасно за чувствителни групи\", като предупредиха населението, и особено малките деца, възрастните хора и хората с респираторни заболявания да останат на закрито. Всички спортни дейности бяха прекратени.   Решението за затваряне на училищата в столицата бе обявено късно в събота от заместник-областният управител Мохамед Таджизаде след заседание на аварийна комисия по замърсяването на въздуха.\r\n\"Всички училища в столицата, с изключение на окръзите Фирузкух и Дамаванд, са затворени\", каза той, цитиран от държавната информационна агенция IRNA.  Училищата в столицата ще затворят в понеделник, на третия ден от иранската работна седмица, добави той по-късно в интервю за държавната телевизия.\r\nЗа ограничаване на трафика в столицата бе наложена схема, според която в един ден могат да се движат автомобили, чиито последни цифри са четни, а на следващия - такива, чиито цифри на нечетни.   Напълно забранено е движението на камиони и други тежки пътно-перозни средства. Всички дейности в многобройните пясъчни кариери в и около Техеран също ще бъдат спрени.    Училищата също бяха затворени в северната провинция Алборц и в централните градове Кум и Арак. ", "date": "2019.12.15", "title": "Затвориха училища заради мръсен въздух в Иран "}
{"url": "https://www.actualno.com/crime/shofioryt-blysnal-dve-deca-s-djipa-si-e-kriminalno-projaven-news_1416017.html", "text": "      Шофьорът, който блъсна две момичета на столичния булевард „Никола Вапцаров\" в петък вечер, е криминално проявен.      Мъжът има две регистрации за самоуправство и даване на подкуп. Случаите са от преди повече от 10 години, съобщи Нова телевизия.   След катастрофата в петък едното момиче загина, а другото е настанено в „Пирогов” в стабилно състояние.\r\nОт МВР проверяват всички версии за тежкия инцидент. Разследването продължава.   ", "date": "2019.12.15", "title": "Шофьорът, блъснал две деца с джипа си, е криминално проявен "}
{"url": "https://www.actualno.com/europe/man-siti-i-de-brojne-otnesoha-tragichnata-zashtita-na-arsenal-za-edno-poluvreme-news_1416029.html", "text": "      Манчестър Сити записа единадесета победа в английската Висша лига през този сезон, след като в предпоследен двубой от 17-ия кръг надигра Арсенал на „Емирейтс\" с 3:0.      Шампионите решиха всичко в тази среща още до почивката, когато наказаха на три пъти домакините. Кевин Де Бройне стана герой за своя отбор с два гола и една асистенция.   По този начин „гражданите\" се върнаха към победите, след като в предишния кръг отстъпиха на Манчестър Юнайтед у дома. Разликата с лидера Ливърпул е сведена до 14 точки, а втория Лестър е само на четири.\r\nВ самото начало Габриел Мартинели имаше шанс да вкара за Арсенал, но изстрелът му бе спасен от Едерсон. Кевин Де Бройне откри резултата след две минути игра, когато засече без подготовка хубав пас на Габриел Жезус.  След четвърт час Сити вече водеше с 2:0, когато Рахийм Стърлинг завърши превъзходна контраатака, в която Де Бройне отново бе главно действащо лице. В края на полувремето белгиецът отново бе в прегръдките на своите съотборници след пас на Фил Фодън. . ", "date": "2019.12.15", "title": "Ман Сити и Де Бройне отнесоха трагичната защита на Арсенал за едно полувреме"}
{"url": "https://www.actualno.com/velikotarnovo/goljama-chast-ot-veliko-tyrnovo-treti-den-bez-parno-news_1416026.html", "text": "      Голяма част от битовите абонати във Велико Търново нямат парно отопление вече трети ден. Без топлоподаване са централната градска част на града, районът около областната болница и голяма част от квартал „Кольо Фичето“, съобщава БНР      От „Топлофикация - Велико Търново“ не посочват кога ще бъде отстранена аварията, предизвикала спиране на парното. Причината е аварийна подмяна на спирателна арматура на отклонение за абонатна станция на ул. „Филип Тотю“ № 3. По график аварията трябвало да бъде отстранена преди два дни.   От началото на този отоплителен сезон това е шеста авария, която оставя различни части на Велико Търново без парно, въпреки профилактичните ремонти, направени по мрежата през лятото. ", "date": "2019.12.15", "title": "Голяма част от Велико Търново трети ден без парно"}
{"url": "https://www.actualno.com/politics/siderov-koj-otyrva-djambazki-ot-zatvora-karakachanov-premieryt-mvr-shefyt-ili-glavnijat-muftija-news_1416032.html", "text": "      Кръвната проба на евродепутата Ангел Джамбазки е подменена по поръчка от най-високо ниво.      Това заяви лидерът на АТАКА Волен Сидеров в предаването „Неделник” по АЛФА ТВ, а думите му бяха потвърдени от служител с  18 години стаж в системата на МВР.   „Джамбазки е хванат с 1.5 промила алкохол, отчетени от дрегер. Спокойно можеше да прегази някой, защото е карал до Боровец и обратно, а не както лъже, че само е преместил колата”, коментира Сидеров.\r\nТой запита кой крие евродепутата Джамбазки и по този начин му спестява наказателно преследване и присъда от 1 до 3 години затвор и предположи, че това може да са Каракачанов, шефът на МВР Младен Маринов, премиерът или главният мюфтия.  По думите му в момента властимащите правят така, че зам.-председателят на ВМРО да получи административно наказание – глоба, вместо да понесе последствията от действията си.\r\nСидеров се зарече, че ще направи всичко възможно, за да докаже измамата и Джамбазки да понесе пълна отговорност за деянието си.\r\nСпоред лидера на АТАКА евродепутатът трябва да целува ръцете на вътрешния министър, премиера и шефа си - вицепремиер и министър на отбраната, за чадъра, който опънаха заради това, че е член на ЕП.       Сидеров е на мнение, че обществото и медиите трябва да настояват да разберат защо е подправена кръвната проба на Джамбазки.\r\nПредседателят на АТАКА е категоричен, че Джамбазки трябва да понесе наказателна отговорност.\r\nПо думите на бивш служител на МВР има много неясноти относно взетата проба на члена на ВМРО и вариантите за нейното подправяне са не един и два.\r\n„Защо телевизията на братя Домусчиеви – Нова, телевизията на Келнер – бТВ, и телевизията на Кошлуков – БНТ, не зададоха важния въпрос – кой подправи пробата на Джамбазки. Ясно е, че са се намесили от най-високо ниво.\r\nВъпросът е „Защо”. Защо само АЛФА задава този въпрос? На най-високо ниво държавната власт се е погрижила да направи чадър и да прикрие престъплението, което е извършил Ангел Джамбазки”, коментира Сидеров.      Заради сериозното провинение на евродепутата от ВМРО АТАКА настоява Джамбазки да напусне Европарламента, от който получава 15 хил. евро месечна заплата. ", "date": "2019.12.15", "title": "Сидеров: Кой отърва Джамбазки от затвора? Каракачанов, премиерът, МВР шефът или главният мюфтия?"}
{"url": "https://www.actualno.com/society/novinite-naj-vajnoto-za-denja-15-dekemvri-news_1416003.html", "text": "      Редакционният екип на ви представя най-важните новини за изминалия ден, 15 декември.       Медицински сестри и здравни работници от цялата страна се събраха на протест пред Министерски съвет днес. Протестиращите опънаха палатка и заявиха, че ще остане там, докато не се срещнат с премиера Бойко Борисов. Готови са да останат на площада и през нощта.   Нчалникът на Пътно управление-Перник беше хванат да управлява автомобил пиян. Петър Басмаджиев е бил заловен тази сутрин в центъра на града с 1.6 промила алкохол, отчетени на дрегер. Чакат се резултатите от кръвните изследвания. София е шампионът по развитие на трудовия пазар последните 5 години – столицата беше сред най-бързо възстановилите се след икономическата криза общини, и продължава да създава много нова заетост дори и на фона на забавянето в много части на страната. В това представяне разглеждаме едновременно отделните индикатори, включени в по-широкия анализ, както и прогнозите за бъдещото им развитие. Това се казва в анализ на Института за пазарна икономика (ИПИ), проучващ динамиката на пазара на труда в София през последните 5 години с прогноза за следващите 5. Във фокуса на анализа е заетостта в столицата и нейните различни измерения, като се разглеждат данни за тримесечната динамика.     Ние нямаме правомощия да налагаме воден режим. ВиК пък не са длъжни да ни уведомяват, че водата в даден язовир свършва. За това трябва да знаят общинските власти. Това каза министър Нено Димов по темата с безводието в Перник пред Нова тв. Той отбеляза, че язовир \"Студена\" е единственият, при който \"екологичният отток се пуска след осигуряването на вода за питейно-битови нужди\". Изоставаме съществено от Румъния и от другите страни от Източна Европа. Това обяви макроикономистът проф. Ганчо Ганчев, който е преподавател в Югозападния университет. \"Има някакво разминаване между оценките, които правителството дава само на себе си, и обективните факти, които наблюдаваме. Оттам идва и известно недоволство и чувство за неудовлетвореност. Ако България иска реално по-голямата част от населението да се чувства по-добре, би трябвало да ускорим темповете на растеж, а ускоряването на темповете предполага друг тип политика\", изтъкна той пред БНР.    40 депутати от германския Бундестаг призоваха новия председател на Европейската комисия /ЕК/ Урсула фон дер Лайен да осигури процедура за възпиране на притока на бежанци в Европа чрез изграждане на центрове за мигранти по външните граници на Съюза. Ако предложението им бъде прието, какво би означавало това за България? ", "date": "2019.12.15", "title": "Новините: Най-важното за деня, 15 декември"}
{"url": "https://www.actualno.com/moresport/kakvo-oznachava-pobedata-na-pulev-za-shansovete-mu-za-svetovna-titla-news_1416011.html", "text": "      Най-добрият български представител в полутежка категория Тервел Пулев спечели Интернационалната титла на WBA в зрелищен сблъсък срещу Дешон Уебстър в зала \"Колодрума\" в Пловдив.      Това е най-ценното отличие в досегашната кариера на родния предсатвител в професионалния бокс, но самото отличие вещае много по-големи постижения за по-малкия от двамата братя Пулеви.   Защото почти всеки носител на този пояс е получиш шанса си да се бие за световна титла в рамките на само две години.    ", "date": "2019.12.15", "title": "Какво означава победата на Пулев за шансовете му за световна титла?"}
{"url": "https://www.actualno.com/politics/neno-dimov-vik-ne-sa-dlyjni-da-ni-uvedomjavat-che-vodata-v-daden-jazovir-svyrshva-news_1415988.html", "text": "      Ние нямаме правомощия да налагаме воден режим пък не са длъжни да ни уведомяват, че водата в даден язовир свършва. За това трябва да знаят общинските власти. Това каза министър Нено Димов по темата с безводието в Перник пред Нова тв.      Той отбеляза, че язовир \"Студена\" е единственият, при който \"екологичният отток се пуска след осигуряването на вода за питейно-битови нужди\".   Димов е категоричен, че не се притеснява от започналото разследване на Спецпрокуратурата по казуса и твърди, че е готов да поеме отговорност, ако такава му бъде потърсена.\r\n\"Ако в 3-годишен срок общините не изпълнят заложените цели по отношение на чистотата на въздуха, те подлежат на санкции\", добави Димов.  Той отбеляза, че в София има константно подобряване на качеството на въздуха през последните седем години. Димов подчерта, че жителите на столицата са много по-чувствителни на тази тема, защото живеят по-добре.\r\nСпоред министъра местните власти трябва \"сами да организират начина, по който да контролират с какво се отопляват домакинствата\". Коментарът му бе по повод предложението за инкриминиране на горенето на отпадъци.   Нено Димов коментира и новината за заловения боклук от Италия, за който се предполага, че е бил предназначен за изгаряне у нас.    \"В МОСВ няма постъпило искане, нито издадено разрешение за внасяне на боклук от Италия\", заяви министърът.\r\nИ подчерта, че България е една от страните, които горят най-малко горива, получени от отпадъци и е единствената, въвела ограничение за внос. ", "date": "2019.12.15", "title": "Нено  Димов: ВиК не са длъжни да ни уведомяват, че водата в даден язовир свършва"}
{"url": "https://www.actualno.com/interest/ucheni-rannoto-stavane-prichinjava-bolesti-news_1415966.html", "text": "      Всеобщото разбиране, че ранното ставане е добра идея, която носи производителност, енергия и повече практическо време, се оказва обикновена лъжа, пишат световни сайтове.      До този резултат са стигнали учени-генетици, които смятат, че ранното ставане е стрес за организма и води до усложнения в работата на всички системи в тялото.   Човешкият организъм е създаден така, че през деня да работи, а през нощта да почива. Въпреки това, не всеки жител на планетата си ляга и се събужда по едно и също време.\r\nУчените смятат, че това се дължи предимно на различията в хронотипите - някои хора заспиват по-рано и стават рано, а други - напротив, - предпочитат да се оттеглят в царството на Морфей по-късно и да се събуждат около 12:00. Този вид „естествени часовници“ са еволюционно поставени в нашето тяло, и опитът да се коригират вероятно няма да доведе до добри резултати, освен до намаляване на общата ефективност на човека.  Това заключение правят учени, работещи в университета в Алабама. Излизането от естествения, така да се каже, ритъм на сън и жизненоважна дейност неизбежно ще доведе до проявата на неврологични заболявания, наддаване на тегло и дори атеросклероза.\r\nСпоред всеобщоприетото разбиране за да прекара напълно пълноценно деня си, човек трябва да спи от 7 до 9 часа на ден. Въз основа на това, ако човек най-накрая реши да послуша съветите на работодателите си и се събуди в 4:30, например, то тогава трябва да си легне в 21:30.   Но учените отбулязват, че това не работи. В стремежа си да постигнат потенциална ефективност, хората навиват часовника си за ранно ставане, като са си легнали късно предната вечер, а това в крайна сметка води до проблеми на вегетативно-съдовия апарат на тялото. Учените експериментално са доказали, че тези, които стават преди 5 сутринта, не само не са по-ефективни, но дори вредят на здравето си.    Към момента са известни 3 основни човешки хронотипа (бухал, чучулига и гълъб), като работният ден би трябвало да е съобразен със съня на човека, а не обратното. ", "date": "2019.12.15", "title": "Учени: Ранното ставане причинява болести "}
{"url": "https://www.actualno.com/europe/totnym-se-dobliji-do-top-4-manchestyr-unajted-se-prepyna-sreshtu-evertyn-news_1415991.html", "text": "      Отборът на Тотнъм победи Уулвърхемптън на неговия „Молиню\" с 2:1 в двубой от 17-ия кръг на английската Висша лига. По този начин „шпорите\" се възползваха от загубата на Челси вчера и се доближиха само на три точки от топ 4.      Лукас Моура откри резултата след само осем минути игра, когато отбеляза красив индивидуален гол. Бразилецът премина през няколко футболисти на домакините и накрая от малък ъгъл разстреля Руи Патрисио. „Вълците\", които отправиха двойно повече удари към вратата на съперника, успяха да отговорят в 67-та минута. Адама Траоре се разписа с топовен шут от границата на наказателното поле.   Срещата отиваше към равенство, когато в продължението Тотнъм се възползва от ъглов удар. Ян Вертонген бе оставен непокрит в наказателното поле след центриране на Кристиан Ериксен и майсторски насочи топката към вратата, за да открадне трите точки за лондончани.\r\nВ друга среща по същото време Манчестър Юнайтед завърши само 1:1 на „Олд Трафорд\" срещу Евертън. Гостите изненадващо излязоха напред в резултата след автогол на Виктор Линдельоф. Шведът имаше нещастието една центрирана топка от корнер да рикошира в тялото му.  Попадението бе разгледано на видеоповторение заради съмнения за нарушение срещу Давид Де Хеа, но такова не бе отсъдено. След множество удари и териториален натиск „червените дяволи\" изравниха чрез резервата Мейсън Грийнууд. Юношата отбеляза от границата на наказателното поле с удар по земя, след като получи пас от Даниел Джеймс.     ", "date": "2019.12.15", "title": "Тотнъм се доближи до топ 4, Манчестър Юнайтед се препъна срещу Евертън"}
{"url": "https://www.actualno.com/curious/sedmichen-horoskop-za-16-22-dekemvri-news_1416004.html", "text": "       Овен       Тази седмица започнете на чисто. Идва края на годината и е добре да се отървете от някои неща, като съжалението, желанието за мъст, обвиненията и всичко това, което ви трови и не ви позволява да продължите напред. В работата имате спешна нужда от помощ, за да довършите това, което чака своя край. Не отлагайте нищо и не започвайте нови неща. В петък ще научите новина, която ще ви вдъхнови за делата ви. Почивните дни посветете на равносметка, но без обвинения към себе си или останалите. Телец Тази седмица може да се объркате в мнението ви за важен човек. Не бързайте с изводите. Оставете ситуацията да се успокои и се отдалечете от нея. Сряда е добър ден за пътуване, ако може да си го позволите. В четвъртък и петък не се колебайте да помогнете на ваш приятел, който има нужда от помощ и подкрепа. Родните ви също ще имат нужда от вашето внимание и подкрепа. Помислете как да прекарате празниците така че да оставят незабравими спомени у вас.   Близнаци   Рак     Тази седмица на проверка ще бъде подложена толерантността на общуването ви. Някой ще ви сподели тайна и е добре, колкото и да е голямо изкушението, да не се подавате да го разказвате дори на човек, който не познава първия. Не забравяйте, че никога не се знае кой кого може да срещне или какво може да разкаже на друг човек. В здравословно отношение не подценявайте захлаждането. Нека грижата за това да ви е топло бъде над тази за външния ви вид. Лъв    През тази седмица ще трябва да надскочите себе си. С компромиси се постигат много неща, но понякога заради тях остават малко от същността си. В търсене на сигурност може да загубите връзка с основните си желания. Понякога се налага да рискуваме, за да постигнем щастието си. Ако по-важно ви е да се чувствате спокойно ще трябва да направите някои жертви за себе си. Бъдете готови обаче да почувствате известна липса след време. Сега е добре за помислите и да претеглите на кое държите повече и с кое бихте могли или не да живеете в бъдеще. Дева Седмицата ще бележи преминаването от един етап в живота ви към друг. През първите три дни на периода може да се развихрите романтично, докато все още имате желание и съответната настройка. След сряда обстоятелствата ще насочат вниманието ви към дейности, свързани с висшето образование. Не се колебайте да осъществите намеренията си ако имате желание да продължите усъвършенстването си в тази насока. Някои от вас ще имат успешни контакти с чуждестранни представители. Смело планирайте пътуване в чужбина.   Везни Очаква ви една успешна седмица, благодарение на усилията, които сте положили през последните дни. Това не означава, че може да се отпуснете, но със сигурност ще усетите, че натоварването е намаляло. Периодът е добър за обсъждането на прекарването на предстоящите празници. Освен това е време да помислите за подаръците. Заложете на нещо малко, но със силно послание. Може да помислите да подпомогнете някой благотворителен базар с кауза, която ви е на сърцето.    Скорпион През тази седмица си наложете някои ограничения. Ще имате силни желания, но те не са подходящи за осъществяване. Обстоятелствата ще ви подскажат на да намалите активността си – не ги пренебрегвайте. Сега е период, в който е добре да останете в рутината. Няма да ви е много лесно, тъй като към вас също ще валят предложения, но ще трябва да проявите сила на волята и да ги отхвърлите. Стрелец Тази седмица имате всички шансове да осъществите замислите си. Бъдете реалисти и не се вживявайте прекалено. Това важи, както в положителна, така и в отрицателна насока. Прекалените емоции може за отслабят силите и вниманието ви. От което ще загубите от удоволствието да се насладите изцяло на успеха си, което неминуемо ще се случи. В края на седмицата задължително си оставете време само и единствено за себе си. Опитайте се да изчистите мислите си от всички тревоги, но и очаквания. Козирог    Седмицата ще е изключително благоприятна за личните ви отношения. Само във вторник има опасност да прекалите с израза на емоции, което може да доведе до неразбирателства. Във връзката ви нещата ще се развиват повече от добре. Все пак еуфорията в момента вероятно се дължи на сексуалната ви възхита от партньора. Опитайте се да погледнете по-реалистично на нещата и да не взимате важни решения само въз основа на чувствата ви. Водолей Тази седмица ви е дадена за саморазвитие и самоусъвършенстване. Седмицата ще засили активността в областта на образованието и повишаването на квалификацията ви. Няма знания, които да са в повече, така че смело преследвайте върховете, които сте си набелязали. С напредването на дните ефективността от работата ви ще нараства, така че използвайте периода за сключването на сделки. Риби Тази седмица може да си отдъхнете от сериозно предизвикателство, което ви е натоварвало през последните седмици. Това означава, че сте пораснали и надскочили важни неща, които до скоро са били истински предизвикателства пред вас. В сряда и четвъртък ще имате възможност да се докажете в област, в която до скоро не сте вярвали, че имате много възможности. Животът ви е напът да се промени в различна и обогатяваща за вас насока. ", "date": "2019.12.15", "title": "Седмичен хороскоп за 16-22 декември"}
{"url": "https://www.actualno.com/europe/turcija-izgoni-izraelski-korab-izvyn-vodite-na-severen-kipyr-news_1416030.html", "text": "      Турските военноморски сили прихванаха и ескортираха израелски изследователски кораб извън водите на Северен Кипър, предаде Ал Джазира, цитирана от БГНЕС. Израелският изследователски кораб е напуснал района, след като е турско веонноморско средство го е прихванало и издало заповед да напусне кипърския участък. С това продължава да нараства напрежението около проучването на природните ресурси в региона.      Корабът Бат Галим от израелската институция за океанографски и лимнологични изследвания е провеждал проучвания в териториалните води на Северен Кипър в координация с кипърски служители, съобщиха израелски медии в събота, цитирайки министерството на националната инфраструктура, енергетика и води на Израел. Според доклади турските кораби се свързали с проучвателния кораб, поискали обяснение на дейността на учените, след което поискали той да напусне този район на Средиземно море.   Инцидентът става седмици след като Турция подписа споразумение с Либия, което очертава граница в източната част на Средиземно море. Граница обаче пресича тази, която Гърция разглежда като морска територия на своите острови.\r\nГърция и Турция не са разграничили своите икономически зони, които позволяват на страните да експлоатират подводните богатства. Кипър, Израел и Египет, които са очертали своите икономически зони, вече откриха морски газови находища, които могат да захранват икономиките им за десетилетия напред. Сделката между Турция и Либия подхранва регионалното напрежение с Гърция, Кипър и Египет заради правата за сондиране на нефт и газ в региона.  Трите държави заявиха, че новото споразумение е в противоречие с международното право, а в отговор на това Гърция експулсира либийския посланик. \"Това споразумение беше съставено недобросъвестно\", заяви говорителят на гръцкото правителство Стелиос Пецас пред репортери миналата седмица.\r\nЕвропейският съюз също осъди сделката, като становището на Съюза е, че \"Сделката суверенните права на трети държави и не се съобразява с морското право“.   Президентът на Турция Реджеп Ердоган заяви, че споразумението също ще позволи на Турция да извърши сондажи на континенталния шелф на Либия с одобрението на Триполи и това е в съответствие с международното право. \"С това ново споразумение между Турция и Либия можем да проведем съвместни проучвателни операции в тези изключителни икономически зони, които определихме. Няма проблем\", каза Ердоган. \"Други международни участници не могат да извършват проучвателни операции в тези райони. Гръцки Кипър, Египет, Гърция и Израел не могат да установят газопреносна линия, без предварително да получат разрешение от Турция\", добави турският президент.     ", "date": "2019.12.15", "title": "Турция изгони израелски кораб извън водите на Северен Кипър"}
{"url": "https://www.actualno.com/health/vnimanie-infekcii-kakvo-ne-znaem-za-nashija-smartfon-news_1415845.html", "text": "      Много от предметите, които ни заобикалят, са източници на невидима опасност. Каква е тя – за това говори пред Радио „Спутник” Вячеслав Илин, професор в Института по биомедицински проблеми в москва.      От бактериите, които са резистентни на антибиотици в света вече умират десетки хиляди хора. А до 2050 г. супер-бактериите ще убиват до 10 милиона души годишно, прогнозират учените. Но все още има шанс да се справим със ситуацията.   Предметите и нещата, които ни заобикалят, могат да пренасят опасни инфекции. „Шампиони” в това отношение са перила и дръжки в обществения транспорт, компютърните клавиатури, ползвани от повече хора, неметалните дръжки за врати, пластмасовите дръжки на кошниците в магазините и смартфоните, каза Илин.\r\nСпоред ученият вината е биофилмът, който се образува върху неметалните повърхности.  \"Традиционните начини за предаване на бактерии във всекидневието са неметални повърхности, върху които биофилмът остава по-жизнен, отколкото върху метални образувания. Всичко, което не е направено от метал, е покрито почти непрекъснато с микроорганизми. Като част от биофилма микроорганизмите оцелеяват дълго. Без третиране с дезинфектанти, такива повърхности са надежден начин за пренос на опасни инфекции. Традиционно те трябва да се третират с дезинфектантни на всеки две седмици, както се прави в космическите станции\", каза Илин.\r\nСпоред него биофилмът най-бързо се формира, например, на екраните на мобилните телефони. Той съдържа огромен брой микроорганизми, включително опортюнистични бактерии, които могат да се предават от човек на човек.   \"Има много биоцидни препарати за унищожаване на бактериите - например водороден пероксид 3-6%. За хората хлорхексидинът също е такъв. Има надеждни амониеви съединения, те влияят както на микроби, така и на гъбички: ако активното вещество в антибактериалните кърпички е бензалкониев хлорид. \"Той има добър ефект върху широк спектър от микроорганизми и гъбички. Спиртът сам по себе си също е надеждно средство, добър биоцид, но бързо изчезва\", обясни Вячеслав Илин, цитиран от БГНЕС.     ", "date": "2019.12.15", "title": "Внимание инфекции! Какво не знаем за нашия смартфон "}
{"url": "https://www.actualno.com/crime/zaloviha-shefa-na-pytnoto-upravlenie-v-pernik-pijan-zad-volana-news_1416016.html", "text": "      Нчалникът на Пътно управление-Перник беше хванат да управлява автомобил пиян.      Петър Басмаджиев е бил заловен тази сутрин в центъра на града с 1.6 промила алкохол, отчетени на дрегер. Чакат се резултатите от кръвните изследвания.   Басмаджиев е и общински съветник. По закон нарушение с такива промили алкохол се наказва с отнемане на свидетелството за управление на автомобил и затвор.\r\nПрипомняме, че само преди няколко дни и друга обществена фигура се качи в автомобил след употреба на алкохол. Евродепутатът Ангел Джамбазки и заместник на Красимир Каракачанов във ВМРО беше заловен да шофира с алкохол в кръвта.  Случаят, който стана публично известен в четвъртък, е от 7 декември.\r\nДрегерът на място отчел 1,56 промила алкохол, но Джамбазки настоял за кръвна проба, която показвала стойност 1,08 промила, което е с 12 стотни под прага за наказателна отговорност. Джамбазки беше засечен от патрул на КАТ Самоков.   Припомняме още, че според закона, ако концентрацията на алкохол в кръвта на водач на лек автомобил е от 0,5 до 0,8 промила, то допълнително нарушителят може да бъда наказан с лишаване от право да управлявам моторно превозно средство (МПС) за срок от 6 месеца и с глоба от 500 лв.    Ако установеното количество е над 0,8 до 1,2 промила, глобата е 1000 лева и загуба на книжката за 12 месеца. При повторно нарушение от същия тип срокът е от една до три години и глоба от 1000 до 2000 лв.\r\nАко шофьор управлява автомобил с повече от 1,2 промила алкохол в кръвта си, може да бъде наказан с лишаване от свобода от 1 до 3 години и с глоба от 200 до 1000 лева. Ако извърши това повторно, но този път „само“ с над 0,5 промила, след като вече е осъждан за горепосоченото нарушение на закона, то той ще „получи“ от 1 до 5 години затвор и с глоба от 500 до 1500 лева. ", "date": "2019.12.15", "title": "Заловиха шефа на пътното управление в Перник пиян зад волана"}
{"url": "https://www.actualno.com/analysis/peskov-otnoshenijata-rusija-sasht-sa-v-mnogo-dylboka-kriza-news_1415958.html", "text": "      Отношенията между Русия и Съединените щати са в толкова дълбока криза, че дори посещението на руския външен министър Сергей Лавров едва ли е успяло да смекчи отлива и „да доведе всичко до положително“, заяви говорителят на руския президент Владимир Путин - Дмитрий Песков.      \"Президентът многократно оценява двустранните отношения на Русия със САЩ. Разбира се, Москва е много положителна по отношение на факта, че министър Лавров беше приет от Доналд Тръмп.   Това беше добра възможност отново да предадем на ръководството на САЩ нашите основни позиции по по-горещи въпроси. Но, разбира се що се отнася до двустранните отношения, ние сме в толкова дълбока криза, че дори толкова важно посещение като посещението на такъв високопоставен министър като Лавров не е в състояние да обърне тенденцията и да доведе всичко до положително\" Това каза Песков, цириран от РИА \"Новости\".\r\n„Не мисля, че има причина за оптимизъм“, добавя той.  Лавров посети Вашингтон на 10 декември, като се срещна с държавния секретар Майк Помпео и президента Доналд Тръмп. ", "date": "2019.12.15", "title": "Песков: Отношенията Русия - САЩ са в много дълбока криза "}
{"url": "https://www.actualno.com/europe/kuhnite-sa-pylni-s-uredi-ubijci-news_1415952.html", "text": "      Опасност дебне от всеки ъгъл в кухнята, като дългото време, прекарано в това помещение дори може да бъде смъртоносно за домакините, пишат руски сайтове.      Съвременните кухни са пълни с всякакъв вид оборудване - като се започне от кафемашина, мине се през печка, микровълнова фурна, мултикукър, мелачка за кафе, пералня, хлебопекарна, и още много и различни електроуреди, които улесняват живота на домакинята. Но с всички тези предимства на цивилизацията, хората лесно забравят и за вредите за човешкото здраве, причинени от електроуредите. Все по-често домакините се оплакват от главоболие, болки в кръста, безсъние, че дори и различни форми на рак. Според различни изследвания вина за това може да бъде търсена от непрекъснато работещите роботи вкъщи.\r\nНа първо място по опасност за здравето се посочва климатикът, което може да регулира температурата в дома, като лятото го охлажда, а през зимата го топли. Експертите, обаче, препоръчват минималното безопасно разстояние между живущите и машината да бъде метър и половина, като така човек се излага на минимално ниво на радиация. Забранява се стоенето под климатик. А най-добре е помещението да се отоплява или охлажда с помощта на уреда, но докато е празно. Всеобщо известен факт е и че филтърът на климатика трябва да се чисти редовно, иначе става инкубатор на зарази.   На второ място в класацията уреди-убийци се нарежда микровълновата фурна. При нея не се препоръчва да се готвят или затоплят храни в пластмаса, тъй като под въздействието на висока температура тя излъчва вредни за здравето химикали. Освен това излагането на микровълнова фурна значително намалява качеството на семенната течност при мъжете. За да се намали вредното влияние от уреда, експертите препоръчват да се стои далече от него, докато той работи.  На трето място се нареждат компютърът, телевизора и всякакви електронни устройства с дисплей. Според експертите дори най-новите модели лаптопи все още създават малко електромагнитно поле, което се отразява негативно на здравето. В никакъв случай не трябва да се слага лаптоп в скута, тъй като може да се получи изгаряне. Не се препоръчва и поставянето на много компютри в работно помещение, а почивката на очите и гърба на всеки 15 минути работа с устройството е задължителна. И в никакъв случай компютърна техника не трябва да се слага в спални помещения.\r\nВ днешно време човек не може да си представи да живее без пералня и съдомиялна машини. Обаче радиацията от тях е толкова висока, че безопасното разстояние, на което трябва да стои човек, е минимум един метър. Освен това не трябва да се къпете, докато едно от тези устройства работи, тъй като можете да получите токов удар, или пък изгаряне заради нарушения баланс на подаваната вода.\r\nХладилникът също вреди на здравето, тъй като двигателите на хладилниците създават силно излъчване. И за него не се препоръчва да се слага в спални помещения.    За вредата от мобилните телефони се говори от много години насам. Именно мобилният телефон нанася най-голяма вреда на здравето, тъй като е постоянно около човек, а някои дори заспиват с него. Въздействието на телефона силно влияе на човешката нервна система. Също така хората, често седящи в социалните мрежи, страдат от безсъние.   Електрическите печки и чайници също са потенциално опасни - на разстояние 50 см от тези устройства се създава много силно електромагнитно поле. И при тях препоръките са да се стои на минимум метър, докато работят.\r\nНяма дом без прахосмукачка - уредът не създава проблеми, ако работи до половин час дневно. Ако, обаче, е включен и работи повече от 2-3 часа, има опасност да облъчи с радиация своя стопанин.\r\nВ класацията на уредите-убийци попада дори баналната ютия, която според класацията, създава много силно магнитно поле. Препоръките тук са да се държи на минимум 25 сантиметра от тялото.\r\nИ на последно място - неподозирано, но и енергоспестяващите крушки могат да бъдат убийци - те създават ултравиолетово лъчение, което намалява зрителната острота и води до загуба на клетките на ретината.   В класацията, обаче, не се отговаря на въпроси на читатели като например колко трябва да е голяма кухнята, за да може да се стои на метър от всеки работещ уред, или пък как светът не свети нощем от работещите денонощно перални, хладилници и други уреди. ", "date": "2019.12.15", "title": "Кухните са пълни с уреди-убийци "}
{"url": "https://www.actualno.com/society/medicinski-sestri-protestiraha-ne-samo-za-pari-a-za-zdravna-reforma-news_1415940.html", "text": "      Медицински сестри и здравни работници от цялата страна се събраха на протест пред Министерски съвет днес, предаде БГНЕС.      Протестиращите опънаха палатка и заявиха, че ще остане там, докато не се срещнат с премиера Бойко Борисов. Готови са да останат на площада и през нощта.    „Дано да има смелостта да се срещне с едни врякащи жени, които вече са овластени и от следващата година, дай боже, да сме трънчето в петата на всеки работодател и всеки, които не спазва закона.  Не знам колко ще сме успешни, но знам, че няма да се откажем”, закани се медицинската сестра Мая Илиева, председател на новоучредения Синдикат на медицинските специалисти.\r\n„Протестът не е за заплати, а за реформи в системата. Държавата отпусна милиони левове, които не е ясно къде отиват и потъват като в каца без дъно”, заяви още Илиева. „Искаме да сме сигурни, че правилно ще се разпределят.\r\nВ момента те ще отидат както и преди – при същите хора, които крадяха и досега. Визирам болници, които не спазват законодателството. Работи се на 24, 36, 48-часови смени, има хора без медицинско образование. Съгласете се, че това не е реформа”, каза тя.        Пред входа на бившия партиен дом беше опъната палатката, която през последните месеци стоеше закотвена пред парламента, и пред здравното министерство. На нея медиците са поставили исканията си.\r\nИлиева с разочарование отбеляза, че винаги са давали гласност и на пациентите, но и днес, както предишните пъти, такива няма да ги подкрепят. „Няма ги, защото са отчаяни от цялата политическа безотговорност“, обяснява отсъствието им Илиева.\r\nМедиците показаха фишове, на които пише, че получават 620 лева, а според здравният министър са 950 лв.\r\nНа въпрос какво се промени след серията от протести през последните месеци, Мая Илиева каза, че са се повишили заплатите с 50-100 лева.      Заради активната си дейност по време на протестите тя беше уволнена. От скоро обаче има нова работа, но не пожела да каже къде. ", "date": "2019.12.15", "title": "Медицински сестри протестираха не само за пари, а за здравна реформа"}
{"url": "https://www.actualno.com/politics/kalojan-pargov-bsp-prejivjava-kriza-na-demokracijata-a-ne-razceplenie-news_1415984.html", "text": "      БСП преживява криза на демокрацията, а не разцепление. Това заяви лидерът на столичните социалисти Калоян Паргов в предаването \"Опорни хора\" по телевизия Bulgaria ON AIR. Той цитира швейцарския политически философ Жан-Жак Русо и описаните от него принципи на демокрацията в основополагащата му книга \"За обществения договор\".      \"Според тези принципи, когато едно мнозинство е взело решение, дори да не си съгласен, трябва да се подчиниш на това мнозинство, обясни Калоян Паргов. – В случая с гласуването за шеф на КПКОНПИ парламентарната група на БСП е взела решение какъв да бъде вотът. И има едно малцинство, което не се е подчинило. Тук обаче не става въпрос за разцепление, а по-скоро за криза на демокрацията в БСП от гледна точка на принципите на Русо\".   Калоян Паргов направи аналогия с друг казус – този за прекия избор на председател на партията. \"Преди две години мнозинството на конгреса взе решение да има само пряк избор, въпреки че до този момент никога не се е стигало до тази възможност, припомни той. – Тогава обаче мнозинството прецени, че е редно да бъде опитано нещо ново, което да рестартира БСП, въпреки многото подводни камъни.\r\nАз бях сред онези, които изразяваха съмнения за прилагането на този вид избор. Но според принципите на демокрацията бях принуден да се подчиня на волята на мнозинството. Сега на дневен ред са правилата и процедурите, които бяха гласувани от Националния съвет вчера. При този вид избор дяволът се крие в детайлите. Едно обаче трябва да е много ясно – от този цикъл БСП е призвана да излезе по-силна, по-единна и с по-голямо съгласие по отношение на предстоящото огромно предизвикателство, а именно парламентарните избори\".  Според лидера на БСП - София кампанията за избор на председател на партията няма да струва скъпо. Той отбеляза, че все пак не става въпрос за национален държавен вот по смисъла на Изборния кодекс, а за вътрешнопартиен. \"Всъщност, доста от постановките в Изборния кодекс важат и за предстоящия вот за председател на БСП, добави той. – Много е важно изборът да е прозрачен, надежден и да няма и най-малко основание да бъде оспорван, тъй като кандидатите няма да са един или двама.\r\nТова са част от подводните камъни. Техническата организация е изключително важна в случая – формирането на централна и общински комисии, както и на такива в градовете с районно деление – София, Пловдив и Варна. Също така формирането на секционни комисии, където се налага да има по-голям брой членове, за да бъде улеснен изборът, после самото отчитане на гласовете, наблюдаването, за да няма съмнения... И, разбира се, участието в този вот на членовете на БСП\".   Калоян Паргов предупреди, че в предстоящата кампания партията не бива да допуска мислене по оста кой срещу кого е. Според него правилната стратегия произхожда от отговора на въпроса \"За какво ще сме всички заедно в БСП?\". \"Нека първо да говорим за политики, а след това да мислим с кого можем да ги реализираме, каза лидерът на столичните социалисти. – Това е подходът, присъщ на лявото. И точно това е разликата между лявото и дясното. Струва ми се, че ако подходим по този начин, ще постигнем много повече съгласие по определени идеи и цели. Не бива да допускаме персонални нападки и разделение\".    Според Калоян Паргов, доста неуместно е точно ДПС да обвинява БСП в договорки с ГЕРБ за партийната субсидия. \"Често консенсусът по едни или други икономически въпроси в парламента е именно между ДПС и ГЕРБ, отбеляза той. – А нашата позиция относно субсидията беше ясна още през лятото, когато възникна този въпрос. До момента няма друга измислена система за съществуването на политическия процес в държавата, освен субсидията. За да не бъде подвластен той на определени влияния, включително и външни, трябва да има субсидии. По този начин държавата гарантира адекватността и нормалността на политическия процес и функционирането на партиите, от които произлиза властта и волята на гражданите.\r\nА от ГЕРБ, може би уплашени от устрема на БСП и от предстоящите местни избори, решиха чисто популистки да намалят партийните субсидии, от което пострада най-много нашата партия. Като резултат от цялата тази работа БСП беше принудена да намали драстично броя на щатните служители, а това са човешки съдби. Но нямаше как да поддържаме екип, след като субсидията беше 1 лев, имахме да връщаме милиони, а предстояха местни избори. Факторът \"Ресурс\" е един от основните, които оказват влияние за това дали ще успееш или ще се провалиш на вота. Когато не разполагаш със субсидия как се справяш? С дарители? Да, но те отказват да даряват и знаете ли защо? Защото се страхуват от репресии след това. Дали знаят хората, че Градската организация на БСП в София е проверявана от Сметната палата по 3 пъти в годината?! Независимо дали има избори. Ние, като авангардът на партията, сме най-проверяваната организация в държавата вероятно. И тук искам да благодаря от цялото си сърце на екипа, който работи в Градската организация и най-вече на финансовия отдел, който е безупречен досега и дай, Боже, да продължава така!\". ", "date": "2019.12.15", "title": "Калоян Паргов: БСП преживява криза на демокрацията, а не разцепление"}
{"url": "https://www.actualno.com/europe/styrdjyn-shotlandija-ne-moje-da-byde-arestuvana-v-syuz-s-velikobritanija-news_1415926.html", "text": "      Шотландия \"не може да бъде вкарана\" в съюза си с Великобритания насила срещу волята си от правителството на Обединеното кралство\", заяви шотландският премиер Никола Стърджън, цитирана от BBC.      Шотландският премиер смята, че изходът от изборите във Великобритания й дават право и мандат да проведе нов референдум за независимост.   Въпреки това министрите на Обединеното кралство са против подобна стъпка, защото вотът на гражданите на референдума за независимост, който се проведе през 2014 г., трябва да бъде \"спазен\".\r\nСпоред Стърджън ако Обединеното кралство държи да остане обединено, \"това може да стане само със съгласие, но не и насила\", съобщава БГНЕС.  Шотландското правителство вече поиска споразумение за референдум с министрите на Обединеното кралство, подобно на това, което е в основата на вота през 2014 г., за да се гарантира, че резултатът е легален и легитимен - но са изправени срещу опозиция от правителството на Обединеното кралство. ", "date": "2019.12.15", "title": "Стърджън: Шотландия не може да бъде арестувана в съюз с Великобритания "}
{"url": "https://www.actualno.com/asia/14-poklonnici-zaginaha-pri-incident-v-nepal-sred-tjah-ima-deca-news_1415890.html", "text": "      Най-малко 14 души загинаха, след като автобус, превозващ поклонници, се отклони от магистрала и се търкаля по стръмен склон в централната част на Непал в неделя, съобщиха властите в страната, цитирани от АФП.      Полицията съобщи, че автобусът, превозващ 32 пътници, е паднал от 70 метра от участък на криволичещия път в квартал Синдхупалхоук, на около 80 километра североизточно от столицата Катманду.   \"Намерихме телата на 12 пътници от инцидента\", каза полицейски служител Праджвал Махарян пред АФП, като добави, че други двама са починали в болница.\r\nЧетирима от загиналите са деца. Около 18 пътници, които са ранени, са откарани в болница, като служителите не са наясно дали водачът на автобуса е сред тях или е избягал от мястото на катастрофата.  Пътниците се връщали от поклонение в популярен хиндуистки храм, разположен на височина почти 4000 метра в хълмовете на непалския квартал Долаха, на около 140 километра източно от Катманду.\r\nПричината за инцидента все още не е известна, но полицията заяви, че безразсъдното шофиране по стръмния и криволичещ път са най-вероятната причина.   Смъртоносните пътни произшествия са сравнително често срещани в обеднялата хималайска нация поради лоши пътища, лошо поддържани превозни средства и безразсъдно шофиране.    Това е втори инцидент само за месец, след като най-малко 18 пътници бяха убити, когато автобус падна в пролом в централната част на Непал миналия месец. ", "date": "2019.12.15", "title": "14 поклонници загинаха при инцидент в Непал, сред тях има деца "}
{"url": "https://www.actualno.com/asia/turskijat-prezident-se-e-sreshtnal-s-lidera-na-hamas-news_1415910.html", "text": "      Турският президент Реджеп Тайип Ердоган се е срещнал с председателя на Политическото бюро на палестинското движение Хамас Исмаил Хания в Истанбул вчера вечерта, предадоха турски медии, цитирани от БНР.      Закритата за медии среща се е провела в президентския офис в двореца „Долмабахче“. Тя е била по повод 32-годишнина от основаването на Хамас и не беше предварително обявена на официалната страница на турското президентство.   Палестинското политическо и въоръжено съпротивително движение е основано на 14 декември 1987 г.\r\nТурция в последните години подкрепя активно в Близкия изток организациите, свързани с политическата линия на „Мюсюлмански братя“. Хамас са считани за палестински клон на идеологията на „Мюсюлмански братя“.  Само ден преди срещата Турция обнови списъка на най-издирваните лица, в който се намира живеещият в изгнание палестински политик Мохамед Дахлан - един от големите неприятели на Хамас на палестинската политическа сцена. Турция увеличи наградата за главата на Дахман от 4 на 10 млн. турски лири (3,2 млн. лв.) заради подозрения, че е подкрепял финансово опити за преврат в страната на 15 юли 2016 г., припомня БГНЕС. ", "date": "2019.12.15", "title": "Турският президент се е срещнал с лидера на Хамас "}
{"url": "https://www.actualno.com/moresport/edna-e-osnovnata-prichina-tervel-pulev-da-ne-uspee-da-nokautira-uebstyr-news_1415950.html", "text": "      Най-добрият българския представител в полутежка категория се превърна в име, с което скоро всички най-добри боксьори в дивизията ще трябва да се съобразяват.      Родният боец показа, че може да играе спокойно 12-рундови двубои и нямаше особени проблеми да спечели битката си срещу Дешон Уебстър в Пловдив, печелейки Интерконтиненталната титла на WBA в полутежка категория на професионалния .   Тервел доминираше от началото до края на двубоя и напълно заслужено триумфира пред верните фенове в зала \"Колодрума\" в Пловдив. Феновете обаче до последно се надяваха българинът да постигне 13-ия нокаут в кариерата си, но за съжаление не съумя.         Трябва да се отбележи фактът, че за пръв път в кариерата си Тервел се бие в толкова ключов за бъдещето си двубой, който е и в 12 рунда. Това доведе до по-предпазливо начало от негова страна за разлика от последните му мачове, и особено този срещу Кай Курзава, който приключи още в първия рунд.    Българинът използва първия рунд, за да добие по-добра представа за силните страни на опонента си и нагласи защитата спрямо разтега на Уебстър при ударите с лява ръка. След това обаче българинът беше тотален доминатор на ринга, но така и не стигна до повалящ удар. За това са отговорни няколко фактора в срещата, за . ", "date": "2019.12.15", "title": "Една е основната причина Тервел Пулев да не успее да нокаутира Уебстър"}
{"url": "https://www.actualno.com/bgfootball/nedelev-s-gol-i-asistencija-osiguri-pobeda-na-botev-sreshtu-vitosha-news_1415935.html", "text": "      Отборът на Ботев Пловдив победи аутсайдера в първенството Витоша Бистрица с 2:0 като гост в първия неделен мач от 20-и кръг на Първа лига. \"Канарчетата\" отбелязаха и двете попадения през второто полувреме на двубоя.      Ботев имаше преимущество и през първото полувреме, но не намери начин да разпечата вратата на Витоша.   Това се случи в началото на втората част, когато Тодор Неделев с мощен далечен изстрел с левия крак от повече от 25 метра разстреля вратата на съперника. Авансът на \"канарчетата\" бе удвоен в 81-ата минута - този път точен бе Фернандо Виана.\r\nС 28 точки Ботев Пд заема осмо място в класирането. Със същия актив са също Арда и Берое. Витоша остава на дъното на таблицата със само пет точки.    ", "date": "2019.12.15", "title": "Неделев с гол и асистенция осигури победа на Ботев срещу Витоша "}
{"url": "https://www.actualno.com/business/ikonomisti-znachitelno-izostavame-ot-rumynija-i-ostanalite-strani-v-iztochna-evropa-news_1415959.html", "text": "      Изоставаме съществено от Румъния и от другите страни от Източна Европа. Това обяви макроикономистът проф. Ганчо Ганчев, който е преподавател в Югозападния университет.      \"Има някакво разминаване между оценките, които правителството дава само на себе си, и обективните факти, които наблюдаваме. Оттам идва и известно недоволство и чувство за неудовлетвореност. Ако България иска реално по-голямата част от населението да се чувства по-добре, би трябвало да ускорим темповете на растеж, а ускоряването на темповете предполага друг тип политика\", изтъкна той пред БНР.   По думите му стратегията на правителството на Бойко Борисов била да поддържа стабилност в областта на публичните финанси, като тази стабилност се разглеждала като предпоставка за постигане на устойчив дългосрочен растеж. На практика обаче страните, които постигат по-добри резултати, провеждали активна монетарна и фискална политика.\r\n\"Ние сме във валутен борд и практически правителството не провежда и фискална, и Централната банка по начало не може да провежда монетарна политика, при което всички инструменти за ускоряване на икономическия растеж на практика са блокирани, което е фундаменталната причина за нашето системно изоставане. Ние не провеждаме активна политика, която да стимулира икономиката\", подчерта още икономическият експерт.  От своя страна макроикономистът доц. Григор Сарийски от Института за икономически изследвания към БАН отбеляза, че българите сме все още едва наполовина европейци и оставаме на последно място в ЕС.\r\n\"С тези бавни стъпки, нямаме абсолютни никакъв шанс да догоним Европа\", категоричен беше Сарийски и добави, че и инвестициите намаляват, а е важно и качеството им.\r\n\"За да може да постигнем ефективен темп на растеж - устойчив и бърз, за да догоним ЕС, на нас ни трябват такива производства, които са съпоставими с европейските, трябва ни краен продукт. Точно тези инвестиции липсват - както външни, така и вътрешни\", подчерта специалистът от БАН.       Противопоставяйки се на неотдавнашната хвалба на Борисов с повишения кредитен рейтинг на страната, Сарийски отбеляза, че кредитният рейтинг не е възможността на страната да участва на финансовите пазари, а по скоро той определя до каква степен страната може да участва.\r\n\"Това е нещо като оценката за поведение в училище. Имате добро поведение, но това в никакъв случай не отразява вашето икономическо състояние. Съседна Румъния има по-нисък кредитен рейтинг от нашия. Ако направим съпоставка по основния показател, който е БВП на човек по паритетна покупателна способност, България има 51% от средно европейското, т. е. българите са наполовина европейци по този показател. А Румъния има 65%. За периода между 2014 и 2018 г. те са напреднали по този показател с 10 пункта, докато България напредва едва с 4 пункта\".\r\n\"Кредитният рейтинг е оценка през призмата на това в каква степен финансово е стабилна съответната страна. Това не е цялостна оценка за икономическата политика, за проблемите, за перспективите, предложения за подобряване и т.н.\", добави проф. Ганчев и посочи, че такива реални оценки се дават от Международния валутен фонд (МВФ) и Европейската комисия.\r\nНапредваме с много бавни стъпки, което постепенно ще ни доведе до провал, предупреди доц. Сарийски. Според него стратегическите ни стъпки са недомислени.\r\n\"България стратегически, ако запазваме валутния борд, има смисъл да влезем в еврозоната като начин да се излезе от този механизъм. От друга страна залагаме прекалено много на възможността да влезем там, защото не е ясно при това преструктуриране, което тече в еврозоната, дали те желаят страна като България да влезе. Не е ясно дали ние не залагаме на нещо, което е стратегически невъзможно\", коментира проф. Ганчев.      Според доц. Сарийски Бюджет 2020 е предизборен.\r\n\"Възможно е да има негативни шокове в рамките на ЕС и на световната икономика, което съществено да промени параметрите на бюджета и на това, което правителството ще може да разпределя\", прогнозира проф. Ганчев. ", "date": "2019.12.15", "title": "Икономисти: Значително изоставаме от Румъния и останалите страни в Източна Европа"}
{"url": "https://www.actualno.com/interview/sindikat-obvini-kolektivna-bezotgovornost-za-krizata-v-hudojestvenata-akademija-news_1415945.html", "text": "      Ректорите се крият зад колективна безотговорност, зад измислена от тях автономия, но автономия има само в учебната и научната дейност, няма финансова автономия.      Това посочи в интервю за БГНЕС председателят на синдикат \"Висше образование и наука\" към КНСБ доц. д-р Лиляна Вълчева във връзка с кризата в Националната художествена академия (НХА), където заради липсата на средства за заплати над 200 учители и персонал втори месец са без възнаграждения, а ректорът проф. Николай Драчев подаде оставка. Одобреният за кандидат за ректор проф. Велислав Минеков пък обвини държавата в тенденциозно отношение към НХА.\r\nНационалната художествена академия е едно от висшите училища, за които има устойчив растеж за последните четири години в субсидията за издръжка на обучение. НХА сама си създава бедите, независимо, че държавата дава достатъчно средства, независимо, че ние, синдикатите, непрекъснато увеличаваме коефициентите в това професионално направление и независимо, че субсидията за издръжка на обучение расте. Тази субсидия е базирана и на показатели по критериите за качество, а преподавателите от НХА са дали доста високи показатели, от там идват и повече пари в самата академия, заяви доц. Вълчева.\r\nТя е категорична, че проблемът на НХА е в счетоводството, неправилното внасяне на средствата по целеполагане, както и ниската компетентност на счетоводителката, която е пенсионер със средно образование.  Главната счетоводителка Рафаилова няма нито знания, нито компетенция да води счетоводство на висше учебно заведение. Сигнализирали сме за това ректора още от 2016 година, обяви Вълчева.\r\nТя съобщи, че на заседанието на Академичния съвет на НХА главната счетоводителка не е могла да даде точни данни за разходването на средствата, а проф. Минеков не е реагирал по никакъв начин на точните цифри на ВОН-КНСБ. Ректор проф. Драчев призна фактите, посочи тя.\r\nДоц. Вълчева категорично не приема казаното от проф. Минеков, че отговорност за състоянието на НХА носи МОН.    Когато говорим за държавата трябва да е ясно, че тук са и социалните партньори. Ние сме направили достатъчно за академията, не излизаме по медиите с безсмислена логорея, а излизаме с точност, с числа, заяви още председателката на синдикат ВОН-КНСБ и уточни:\r\nЗа годините на мандата на ректора в оставка проф. Драчев, през 2016 г. държавата е отделила 4,6 млн. лева. През 2017 г. сумата е нараснала на 4,8 млн. лева , през 2018 г. – на 5,1 млн. лева, 2019 г. – сумата е 5,5 млн. лева. А в бюджета за 2020 г., приет от парламента, 6,4 млн. лева са средствата за Художествената академия.\r\nПо Закона за висше образование тази държавна субсидия осигурява 70% от разходите за субсидията за издръжка. Останалите 30% студентите внасят на каса в самата академия или по банков път. Тези пари също не са малко – 1,3 млн. лева.\r\nНеправилното отнасяне на тези вътрешни пари от таксите на студентите в някакво друго перо е докарало некомпетентното действие на главната счетоводителка и тя е насочила тези пари към строежи. А строителството на новия корпус в НХА се прави по друг проект – по програма „Региони в растеж”, към друго министерство. Това са различни средства. Министерство на образованието и науката е обезпечило средствата за обучение, за учебен процес, за наука, за стипендии на студентите, продължи доц. Вълчева.\r\nНе може парите от стипендии на студентите и тези, предназначение за работни заплати, осигуровки и трудови възнаграждения на преподавателите да се пипат по никакъв начин. Те са целеви. Тук е голямата грешка на счетоводителката и съответно липсата на контрол от ректора и от финансовия контрольор в академията.   НХА сами са си създали най-голямата беля, създали са голям финансов дискомфорт, липса на заплати в момента, липса на стипендии, насочени неправомерно средства – една дупка от 840 хиляди лева, изчисли доц. Вълчева и внесе още конкретика:\r\nВОН – КНСБ увеличи норматива за обучение на един студент и той за годините също е намерил своята промяна от 4089 лева през 2016 година, до тази година е 4328 лева, а за 2020 година е 5248 лева. Целият този норматив, когато се умножи по увеличение брой студенти, защото и броят на студентите също расте, за разлика от други висши училища, това показва изключителна привилегия за академията в нашите преговори.\r\nЧе няма пари за култура, че няма пари за изкуство – това са абсолютно измислени и казани думи от човек, който малко чете и много говори. Това ни обижда, защото нашият синдикат е отдаден на тази кауза, защити тя ВОН-КНСБ.\r\nДоц. Вълчева съобщи още, че миналата година са подали сигнал до просветния министър, че има ректори, които си изчисляват неправомерно работните заплати. Ректорът на НХА също попада в тази ситуация.\r\nВместо да си структурира заплатата, договорена със синдикатите, той сам си я определя, като към заплатата за академичната длъжност „Професор” си добавя допълнително възнаграждение за ръководната длъжност „Ректор” и след това всичко облага с процент прослужено време.\r\nПосочихме в този сигнал до МОН тези нарушения, министърът разпореди проверка и се оказа, че 22 висши училища правят това, като НХА не правеше изключение. След това писмо до министъра трябваше да има промяна – някои ректори промениха, други – не и сред тези, които не промениха е ректорът проф. Драчев, каза още доц. Вълчева и отбеляза, че със съответното писмо от 30 април 2018 година дори не били запознати останалите членове на управата на НХА.   Това означава, че ректорът не е дори споделил с колегите си какви нарушения по организация и структуриране на работната заплата е направил. Това също води до неправомерно разходване на средства, до разточителство, заяви Лиляна Вълчева.\r\nСлед като искат автономия висшите училища, трябва задължително да ясно и прозрачно да договарят заплатите със синдикатите, а ясно и прозрачно да договарят стипендиите със студентите. Не го ли правят това, ето до къде се стига, категорична е тя.\r\nЗа тези нередности сме сигнализирали, има бърза реакция на министъра, има и решение, но няма кой да го изпълни, защото много ректори се крият зад автономията, но финансовата автономия за висшите училища не важи. Финансово висшите училища трябва да са по правилата на цялата държава и подчинени на Закона за държавния бюджет.\r\nОт ВОН – КНСБ  са подали сигнал и към Инспекцията по труда. Също така са повтори сигнала до министър Красимир Вълчев, защото освен липсата от 840 хиляди лева, има разминаване и в парите за трудови възнаграждения в размер на около 600 хиляди лева, съобщи още Лиляна Вълчева.\r\nТя уточни, че 600 хиляди лева тази година са дадени за увеличение на заплатите, а за целия мандат проф. Драчев държи средни брутни работни заплати – около 1350 лева, 1340 – 1348 лева.   Държавата дава пари да си увеличиш заплатите, а ти ги харчиш за строителство по някакъв проект, по друга програма, от друго министерство, възмути се председателят и добави: Това е безобразие и трябва да бъде наказано с цялата строгост на закона.\r\nНие ясно разбираме какви недостатъци има системата, затова подкрепихме промените в Закона за висшето образование. Ясно разбираме как ректорите се крият зад колективна безотговорност, зад автономия, измислена от тях. Имаме автономия в учебната и научната дейност, но няма финансова автономия. При всички случаи в НХА има злоупотреби, заяви доц. д-р Лиляна Вълчева.\r\nВ заключение тя каза, че преподавателите в НХА са изработили честно, почтено и много качествено труда си и вместо да получат допълнителни пари по критериите за качество на обучение, те получават шамар.\r\nПо думите ѝ такъв затворен модел на управление съществува и в други висши училища в страната.\r\nПроблемите според нея могат да се предотвратят с приемането час по-скоро на измененията в Закона за висшето образование. А МОН да налага още по-сериозни санкции, не да разчита на разума на академичен ректор, защото тук не става въпрос за управление на  някоя малка частна семейна фирма, където всеки може да прави каквото си иска. ", "date": "2019.12.15", "title": "Синдикат обвини \"колективна безотговорност\" за кризата в художествената академия"}
{"url": "https://www.actualno.com/balkani/moje-li-gyrcija-da-se-spravi-sama-s-demografskata-kriza-news_1415840.html", "text": "      \"Не съм продавал биберон от пет години\", казва собственик на аптека в гъсто населен район в центъра на Атина. И официалните данни подсилват коментара му и кошмарното чувство за тревога, свързана с демографската криза.      В статия във в.”Kathimerini” - по повод конференция, организирана съвместно от неправителствени организации - беше подчертано, че раждаемостта в Гърция е по-ниска от смъртността за осма поредна година.\r\n„Само между 2011 г. и 2015 г. от 11,2 милиона на 10,8 милиона“, се казва в статията и се добавя, че прогнозите сочат още по-голям спад на ражданията.\r\nВ същото време, в сравнение с 2.4 деца на жена във фертилна възраст, които са се раждали в недалечното минало, този брой е спаднал до 1,35 деца днес.     Проблемите със застаряващото население и намаляващата раждаемост са характерни за цяла Европа, което води до кризи на пазара на труда, застрахователните и осигурителни системи и икономиката като цяло.\r\nВижте анализа на спеицалисти пред . Как те обясняват И ако се отдалечим от собствения си континент, същата тревога от намаляващата раждаемост споделят и японците, където през 2017 г. коефициентът на плодовитост е 1,43 процента, докато 28 процента от населението е над 65 години.    Освен националните стратегии, които всяка държава трябва да разработи и вътрешнополитическият консенсус, необходим по много сериозни въпроси – никой не се съмнява, че демографията принадлежи към тази категория въпроси. , като трябва да се вземе предвид още едно нещо, което е от голямо значение.\r\nТова е променящият се характер на взаимоотношенията между хората в обществото и фактът, че \"традиционните\" семейства все по – трудно се създават и все по - лесно се разпадат.   Ангажираността и отговорността, необходими на детето, предполагат желания и умения, които постоянно се променят.\r\nКакво мислят българските депутати за справянето с проблема - какви бяха техните аргументи при последното обсъждане на темата, вижте в Наред с укрепването на политическите решения по демографския проблем - като привличане на хора от други страни - трябва да се предоставя помощ и на онези - включително еднополови двойки - които са готови да поемат рисковете, свързани с отглеждането на дете - или осиновяването му - и да го подкрепим.   Демографската криза в Гърция е причината, поради която в наши дни изпитваме толкова голямо удоволствие от радостта на колега, който току-що е станал баща, или на приятелка, която току-що е чула и видяла биенето на сърцето на ембриона, който носи на ултразвук.\r\n*Източник: в. \"Kathimerini\", превод: БГНЕС. ", "date": "2019.12.15", "title": "Може ли Гърция да се справи сама с демографската криза?"}
{"url": "https://www.actualno.com/europe/francija-otnovo-e-paralizirana-ot-stachki-news_1415934.html", "text": "      Във Франция 11-и ден продължават блокадите в транспорта заради стачката срещу пенсионната реформа.      Втора неделя Париж е в плен на транспортната стачка. Парижаните разчитат само на две автоматични линии на метрото, съкратен е трафикът на автобусите и регионалните влакове. Превозът до парижките аерогари „Роаси“ и „Орли“ също е оредял, предава БНР.   В страната жп трафикът не се подобрява, международните влакове „Евростар“ и „Талис“ са сравнително по-малко засегнати.\r\nВъв вторник предстои нов ден на масов протест срещу пенсионната реформа, обявена през седмицата, особено срещу мерките за пенсиониране на 64 г.  Лоран Берже – един от основните профсъюзни лидери нарече тази мярка „дълбоко несправедлива“ пред в. „Журнал дьо диманш“.\r\nВ интервю за в. „Паризиен“ френският премиер Едуар Филип призова за прекратяване на стачката по празниците.   В предпразничните дни театрите и концертните зали са почти пусти, резервациите са паднали с 40%, половината от малките и средни френски предприятия са понесли загуби. Въпреки това мнозинството от французите продължава да одобрява протеста, според проучване на IFOP.     ", "date": "2019.12.15", "title": "Франция отново е парализирана от стачки "}
{"url": "https://www.actualno.com/sofia/perspektiva-rabotnite-mesta-i-zaplatite-v-sofija-do-2023-g-news_1415917.html", "text": "      София е шампионът по развитие на трудовия пазар последните 5 години – столицата беше сред най-бързо възстановилите се след икономическата криза общини, и продължава да създава много нова заетост дори и на фона на забавянето в много части на страната. В това представяне разглеждаме едновременно отделните индикатори, включени в по-широкия анализ, както и прогнозите за бъдещото им развитие.      Това се казва в анализ на Института за пазарна икономика (ИПИ), проучващ динамиката на пазара на труда в София през последните 5 години с прогноза за следващите 5. Във фокуса на анализа е заетостта в столицата и нейните различни измерения, като се разглеждат данни за тримесечната динамика.   В различните тримесечия на 2018 г. заетостта в София се приближава до максималните си възможни стойности, надхвърляйки 75% в някои от тях. По тази причина, дори и оптимистичната прогноза за развитието на заетостта не предполага общия брой на заетите в столицата да надхвърли 750 000 души, а песимистичният, основан на икономически проблеми следващите години прогнозира чувствително свиване, почти до следкризисните нива.\r\nИнтересна е образователната структура  на заетите в София, тъй като за разлика от повечето области, където преобладават заетите със средно образование, от 2014 г. насам в столицата висшистите са мнозинство. През 2017-18 г. пък се наблюдава ръст дори и в групата на заетите с основно и по-ниско образование, което донякъде може да се обясни с изчерпването на по-квалифицираните кадри, което притиска бизнеса да адаптира критериите си за наемане. Допълнителен фактор е и ръстът на строителството след 2015 г. - един от секторите, които традиционно наемат висок дял хора с по-ниско образование.   Възрастовата структура на заетите в столицата също се променя –в периода между 2013 и 2018 г. основният ръст на заетостта е съсредоточен във възрастовите групи между 50-54 и 60-64 години, по-малко при 25-29 и 35-39 годишните. Прогнозата на ИПИ сочи значителен ръст на заетите сред най-възрастните, а спад само при най-младите.\r\nВ структурата на заетостта по икономически дейности само търговията и здравеопазването губят заети в София през последните години, но въпреки това търговският сектор остава с най-много заети – почти 140 000 души към края на 2018 г. На второ място обаче са информационните и комуникационните технологии, а те, заедно с аутсорсинга на бизнес процеси и услуги добавят най-много нови работни места последните години.   По-чувствителен ръст се наблюдава и при някои от по-малките дейности – финансовите и застрахователни, както и при операциите с недвижими имоти. Прогнозата не предполага значително изменение на профила на заетите през следващите няколко години (Графика 3), но чувствително увеличение на броя на заетите както в ИКТ и в аутсорсинга и индустрията.     Кои ще са водещите отрасли и каква ще е средната заплата в тях можете да прочетете в  ", "date": "2019.12.15", "title": "Перспектива: Работните места и заплатите в София до 2023 г."}
{"url": "https://www.actualno.com/society/lidl-bylgarija-s-nagrada-ot-effie-2019-news_1415932.html", "text": "      Рекламната кампания на Лидл България „Верига от любими продукти“ бе отличена с бронзова награда на тазгодишното 12-то издание на конкурса Effie България 2019, което всяка година отличава най-ефективните комуникационни кампании у нас. Наградата бе връчена в една от най-оспорваните категории – тази на „Услуги“ и е важно признание за успеха и ефективността на цялостно рекламно присъствие на марката Lidl.      Водещото послание – „Верига от любими продукти“, стана емблематично за рекламната комуникация на Лидл България през тази година. Твърдението обаче, че до всяко любимо стои любимо на друг, не е случайно, а има своето доказателство. След специално качествено проучване става ясно, че всеки има нещо любимо в Lidl, заради което се връща отново и отново.   Именно това дава основание на Лидл България да заяви, че до всяко любимо стои любимо на друг – заявка, която се потвърждава и от най-големия вкусов тест, проведен от IPSOS в България в началото на годината (от 18 февруари до 24 март 2019). Обобщените резултати от 19 900 оценки, дадени от участниците в него, показват, че 86% от тях одобряват вкуса на собствените марки на Lidl, а 82% потвърждават качеството им.\r\nИмиджовата кампания категорично доказва своята ефективност – тя не само води до ръст в продажбите, но допринася и за автентичното позициониране на Лидл България като верига от любими продукти.  Рекламната кампания е дело на агенция Saatchi Saatchi Sofia, а по интегрираната комуникационна кампания работят и комуникационните агенции От-До Консулт и Key Experts Group.\r\nЛидл България традиционно е отличавана на този престижен конкурс. С това поредно признание компанията вече е носител на четири отличия за маркетингова ефективност Effie Award, като предишните са златна награда Effie за кампания \"Свежест\" 2016, сребърна награда Effie за кампания \"Вкусният хляб не стига цял до вкъщи\" 2016 и златна награда за продължението на кампанията – \"Вкусен хляб от коричка до средичка\" през 2018.    ", "date": "2019.12.15", "title": "Лидл България с награда от Effie 2019"}
{"url": "https://www.actualno.com/europe/nameriha-tinejdjyri-jiveli-v-kanalizacijata-news_1415927.html", "text": "      Двама тинейджъри, живели в канализацията на руския град Калуга, бяха открити от властите в града, съобщава РИА \"Новости\", позовавайки се на съобщение на регионалния следствен отдел на следствения комитет.      Роднините на тинейджърите ги обявиха за издирване на 10-ти декември. Следователи, криминалисти, полицаи и доброволци от града издирваха младежите пет дни.   Двамата младежи са били открити, докато се разхождали в парка в руския град. Те събирали алуминиеви кенчета и ги предавали на вторични суровини, за да се прехранват. Нощем се прибирали да спят в канализацията, като минавали през отворен капак на улична шахта.\r\nПред властите момчетата обяснили, че се крили от родителите си и от полицаите, защото не искали да бъдат намерени.  След странния инцидент властите започнаха разследване дали младежите не са участници в престъпление, или пък да са причина за някакво престъпление. ", "date": "2019.12.15", "title": "Намериха тинейджъри, живели в канализацията "}
{"url": "https://www.actualno.com/football/njama-da-izpylchvat-arsenal-siti-v-kitaj-zaradi-kritiki-na-jozil-v-twitter-news_1415954.html", "text": "      Китайският телевизионен канал CCTV отмени излъчването на дербито на 17-ия кръг във Висшата лига между Арсенал и Манчестър Сити, съобщи \"The Sun\".      Причината за това е халфът на \"топчиите\" Месут Йозил и по-специално негов пост в Twitter.   Вместо този двубой, китайската телевизия ще покаже мача между Тотнъм и Уулвърхемптън. Решението е било взето след поста на Йозил, който обвини китайците в гонения срещу уйгурите - народ, живеещ в страната и изповядващ исляма.\r\nБившият германски национал написа, че Китай гори Корана, затваря джамии и училища на уйгурите и убива религиозни личности. Според него, мъжете биват изпращани в лагери, а семействата им са принуждавани да живеят с китайски мъже.   . ", "date": "2019.12.15", "title": "Няма да изпълчват Арсенал-Сити в Китай заради критики на Йозил в Twitter"}
{"url": "https://www.actualno.com/bgfootball/levski-zapazi-vtoroto-mjasto-sreshtu-loko-plovdiv-v-poslednija-mach-na-georgi-iliev-news_1415949.html", "text": "      Столичният Левски спечели задочния спор за второто място в българската Първа лига с Локомотив (Пловдив), след като в най-дербито от последния есенен кръг двата тима завършиха наравно 0:0 на \"Лаута\",      Столичани по никакъв начин не се възползваха от факта, че играха над половин час с човек повече след червен картон на Ален Ожболт.   Двубоят обаче ще остане в историята ка последен за един от най-знаковите футболисти в българския елит през последните 20 години Георги Илиев, който изигра последния мач в професионалната си кариера.   38-годишният ветеран изведе с капитанската лента Локомотив Пловдив срещу Левски в мач №461 в родния елит и се превърна в играча с най-много двубои.\r\nПолузащитникът получи картина от ръководството на Локомотив, а публиката го изпрати със заслужени аплодисменти и скандирания.   Именно със „смърфовете\" Илиев става за първи път шампион на България през 2004 г. Втората му титла е с екипа на ЦСКА през 2008 г. Той е печелил по веднъж Суперкупата с двата отбора, а веднъж и Купата на България с „армейците.    За националния отбор варненецът има 24 мача, в които отбелязва 2 гола. Последният му двубой с националната фланелка датира от 10 юни 2019 г. при загубата от Косово на „Васил Левски с 2:3.\r\nМоже би най-болезненият момента от кариерата на Илиев е скандалът, с който си тръгна от родния Черно море през това лято. Той, заедно с още петима футболисти на „моряците\", бе набеден, че е играл симулативно срещу ЦСКА (1:3) след детектор на лъжата.\r\nТака те бяха извадени от групата за мача с Лудогорец в последния кръг, който „орлите\" спечелиха и станаха за осми път шампиони. В последствие изгонените от Черно море футболисти се подложиха на втори детектор на лъжата, който издържаха, в опит да изчистят имената си. Георги Илиев заяви, че е „дълбоко унизен\" и „омерзен\" от тези обвинения.    ", "date": "2019.12.15", "title": "\"Левски\" запази второто място срещу Локо Пловдив в последния мач на Георги Илиев"}
{"url": "https://www.actualno.com/society/diana-kovacheva-v-cjalata-strana-ima-problem-s-loshoto-kachestvo-na-vodata-news_1415870.html", "text": "      В цялата страна има проблем с лошото качество на водата . Цената трябва да бъде социално поносима, но в същото време качеството ѝ да е добро. Това каза пред БНТ националният омбудсман Диана Ковачева.      Още през месец октомври тя е сезирала КЕВР и Министерството на околната среда и водите. Тя е напомнила на министъра, че в цялата страна има проблем с лошото качество на водата. По нейно мнение е необходима промяна в Наредба №4, защото в момента няма процедура, ако от чешмата ви потече кмръсна вода, да се площа по-ниска цена.   \"Цената на водата трябва да бъде социално поносима, но в същото време качеството й трябва да бъде добро. Липсата на ефективност на ВиК дружествата и надвишаването на лимитите са сред причините за кризата в Перник\", каза омбудсманът.\r\nОтносно мръсният въздух в София Ковачева заяви, че според нея на първо място е важно гражданите да бъдат информирани тогава, когато въздухът е замърсен. Също така е важно и временните мерки, които съдът определи да бъдат спазвани и да се мият по-често улиците. Важно е да има контрол, но е важно и гражданите да са съвестни и да не горят боклуци, каза тя.  По повод въвеждането на системата \"Бонус-Малус\" омбудсманът е на мнение, че има несправедливост в нея. Изпратена е препоръка до Комисията по финансов надзор. Срокът за обсъждане е удължен. Това, което е притеснило Ковачева, е фактът, че като че ли добросъвестните водачи не са достатъчно стимулирани.\r\nОмбудсманът коментира и че са необходими още промени по отношение на насилието над жени. \"Над две жени на месец губят живота си в резултат на домашно насилие. Няма достатъчно кризисни центрове у нас\", каза тя. Според Ковачева те би следвало да са поне 28.   Омбудсманът съобщи още, че институцията на общественият защитник има над 10 000 жалби от граждани, над 23 000 души са минали през приемната, обадили са се по телефона. Диана Ковачева каза, че пътува непрекъснато из страната и се опитва да бъде близо до хората.     ", "date": "2019.12.15", "title": "Диана Ковачева: В цялата страна има проблем с лошото качество на водата "}
{"url": "https://www.actualno.com/america/greta-tunberg-se-izvini-za-svoi-dumi-prizovavashti-kym-nasilie-news_1415893.html", "text": "      Шведската активистка, която се бори срещу климатичните промери - Грета Тунберг, се извини за свои думи, в които призовава към насилие, предава МИА, цитирана от БГНЕС.      По време на своя реч в Торино Тунберг заяви, че \"политиците трябва да бъдат притиснати до стената\", защото бягат от своята отговорност да се борят срещу изменението на климата.   Множество критици на младата активистка, обаче, видяха в думите й призив към насилие, и я обвиниха, че се застъпва за насилие в обществото.\r\nОт своя страна, Тунберг обясни думите си с факта, че \"това се случва, когато импровизирате реч на чужд език\", и добави, че в родния й шведски език значението на \"притискане до стената\" не изразява насилие, а е опис на ситуация, когато човек е принуден да вземе крайни мерки, за да реши труден въпрос или ситуация. Активистката се извини на всички, които са разбрали думите й по грешен начин.  Скандалът с думите на Тунберг пък отекна и в американските медии. В списание зад Океана Тунберг коментира, че тя е символ на младежко движние, което вдъхновява с борбата си против всички форми на насилие. ", "date": "2019.12.15", "title": "Грета Тунберг се извини за свои думи, призоваващи към насилие "}
{"url": "https://www.actualno.com/balkani/gyrcija-izprashta-400-voenni-po-granicata-s-turcija-news_1415915.html", "text": "      Гръцкото правителство ще изпрати 400 военни, които да се борят с увеличения мигрантски поток от Турция. По този начин правителството ще засили сигурността покрай река Еврос, разположена в девероизточна Гърция.      Гръцкото правителство вече започна набиране на военните, и според министъра на отбраната Михалис Хрисохоидис процесът ще приключи през февруари, а военните ще бъдат разпределени по границата през март догодина.   Правителството на страната вече разположи специални полицейски постове по магистрала Егнатия, където ще има нощни патрули, които ще проверяват, и арестуват онези, които успяват да пресекат Евроса и да се насочат към Солун.\r\nБежанците ще бъдат настанявани в четири центъра от \"затворен тип\" - три в Източна Македония и един в района на Солун. В същото време правителството обмисля разширяване на обхвата на оградата с бодлива тел при Орестиада по цялата дължина на река Еврос.   ", "date": "2019.12.15", "title": "Гърция изпраща 400 военни по границата с Турция "}
{"url": "https://www.actualno.com/crime/mvr-pravi-masovi-proverki-po-pytishtata-zaradi-katastrofite-ot-poslednite-dni-news_1415878.html", "text": "      Няма загинали при ПТП през нощта в страната. От събота вечер МВР започна операция в цялата страна за контрол на движението по пътищата, съобщава БНР. Причината за акцията са зачестилите катастрофи през последните дни, включително с деца.      Операцията се провежда на територията на всички областни дирекции на МВР в страната. По заповед на главния секретар на МВР главен комисар Ивайло Иванов полицейските автомобили трябва да се движат с включени лампи, за да респектират водачите на пътя.   Заради акцията на МВР по пътищата у нас са изкарани и допълнителни патрули, като на места са повикани и служители, които са в почивка. Действията се контролират от директорите на областните дирекции на МВР в страната и лично от главния секретар на МВР.\r\nВ събота вътрешният министър Младен Маринов съобщи, че полицията, пожарната и Пътната агенция ще работят вече  заедно в нов координационен център. Целта на звеното е при възникване на инцидент всички отговорни институции да реагират своевременно. Центърът няма да изземва функциите на спешния телефон „112“. Дежурните оттам ще подават сигналите на центъра. Подробности за новата структура можете да   Очаква се акцията на МВР да продължи и през предстоящите коледни и новогодишни празници, когато се очаква движението да бъде интензивно. ", "date": "2019.12.15", "title": "МВР прави масови проверки по пътищата заради катастрофите от последните дни"}
{"url": "https://www.actualno.com/america/spored-ministyr-ot-sasht-nato-trjabva-da-se-izchisti-ot-paraziti-news_1415920.html", "text": "      НАТО не може да си позволи страни-членки \"паразити\", заяви министърът на отбраната на САЩ Марк Еспър, цитиран от \"Франс прес\".      Така той защити драстичното повишаване на разходите за отбрана на държавите от Алианса, за което настоява президентът Доналд Тръмп.   \"Повечето страни смятат Съединените щати за най-добрия партньор за световната сигурност, не само заради превъзходството на нашето военнооборудване и капацитет, но и заради ценностите, които защитаваме\", каза шефът на Пентагона пред експерти по националната сигурност в Съвета за външни отношения.\r\nМинистърът на отбраната на САЩ подчерта, че \"нашите съюзи не се основават на търговски трансакции. Те са базирани по-скоро на взаимното уважение, общите ценности и споделената воля да ги защитаваме.\"  Тогава президентът на Съвета за външни отношения, бившият американски дипломат Ричард Хаас, отбеляза, че за някои страни от НАТО съюзът със Съединените щати все повече се основава на трансакции и че те все повече се съмняват в желанието на САЩ да ги защитят при агресия, ако не са платили достатъчно.\r\n\"За много от нашите съюзници (отношенията) дори изглеждат зависими\" от изпълняването на американското искане да харчат 2 процента от брутния си вътрешен продукт за отбрана, добави Хаас.   \"Не мисля, че това е транзакция. Това е задължение\", отвърна Еспър. Той припомни, че \"Съединените щати отделят 3,5 процента от БВП, за да защитават (себе си), своите съюзници и партньори. Много страни отделят доста по-малко от 1 процент\" от БВП за своята отбрана.    \"В продължение на години, десетки години, ние искахме от нашите европейски партньори да допринасят повече за Алианса. Те не го направиха\", отбеляза министърът на отбраната на САЩ.\r\nШефът на Пентагона заключи, че Съединените щати не искат прекалено много. \"Всички страни трябва да допринасят за своята отбрана. Не може да има паразити (в НАТО). Там не може да има намаления. Всички сме засегнати\", подчерта той, цитиран от Dnevnik.bg.\r\nПрез 2014 г. съюзниците се ангажираха разходите им за отбрана да достигнат 2 процента от БВП през 2024 г. Само девет страни от НАТО изпълниха тази цел тази година, а Германия предупреди, че не може да я постигне \"преди началото на 30-те години на 21-и век\", припомня \"Франс прес\". ", "date": "2019.12.15", "title": "Според министър от САЩ НАТО трябва да се изчисти от \"паразити\""}
{"url": "https://www.actualno.com/africa/protesten-tanc-sreshtu-nasilieto-tozi-pyt-v-tunis-video-news_1415839.html", "text": "      Група от десетки тунизийски жени изпълни феминистката флашмоб песен „Изнасилвачът си ти!“ пред сградата на правителството в столицата. Чилийската мелодия стана популярна в глобален план.      \"Тук сме, за да осъдим всички форми на насилие ... социално, институционално (и) домашно насилие\", заяви участничката в протеста Шамес Радуани пред АФП.     Тунизийското събитие е част от протеста на жените в страната, които се оплакват от сексуален тормоз в социалните медии, под хаштаг  #EnaZeda – местния вариант на движението #MeToo.  Движението се формира бързо след видео, разпространено в Интернет, на което се вижда новоизбран депутат, за който се твърди, че мастурбира пред училище. Кадрите са заснети от младо момиче.\r\nЗаснетият Зууир Махлуф заяви, че е диабетик и е уринирал в бутилка.   Той е освободен след като беше разследван за предполагаем сексуален тормоз. Пуснат в края на ноември в Чили от феминисткия колектив Лас Тесис, химнът срещу насилието \"Изнасилвачът си ти!\" е много въздействащ танц, включващ носенето на черна маска и шал.    Демонстрацията в Тунис следва десетки подобни изпълнения по целия свят, включително в Париж, Мадрид, Бейрут и Ню Йорк, припомня БГНЕС. ", "date": "2019.12.15", "title": "Протестен танц срещу насилието, този път в Тунис (ВИДЕО)"}
{"url": "https://www.actualno.com/europe/shte-poemat-li-otgovornost-lejbyristite-za-tejkija-krah-na-izborite-vyv-velikobritanija-news_1415929.html", "text": "      Ръководството на Лейбъристката партия във Великобритания пое вината за катастрофалната загуба на изборите в страната, предава BBC.       Лейбъристите получиха едва 203 места в парламента, а досега имаха 262 места. Това бе най-тежкото им изборно поражение от 1935 г. насам.    \"Няма да се поколебая да го кажа. Резултатът беше тежък удар за всички, които отчаяно имат нужда от истинска промяна в нашата страна\", заявява лидерът на Лейбъристката партия Джереми Корбин. Той все пак увери, че партията му ще извлече поука от това поражение, и занапред ще се вслушва повече в гласа на традиционните избиратели на лейбъристите, които тя е изгубила в работническите общини.\r\n\"Тази партия съществува, за да ги представя. Ние ще си върнем тяхното доверие\", заявява Корбин, който на изборите беше преизбран за депутат за десети път.  Джон Макдонъл, който отговаря за финансовата политика на партията, каза, че се чувства виновен за бедствието. Запитан от BBC дали ще се оттегли от поста си, той каза, че партията най-вероятно в началото на идната година ще има ново ръководство и че той ще подкрепи жена за партиен лидер. Макдонъл изрази увереност, че тази лидерка би могла да бъде депутат, който не е от Лондон.\r\nРичард Бърджън, който пък отговаря за юридическата политика на лейбъристите, каза, че сега трябва да анализира как лейбъристката партия е изгубила много от традиционните си гласоподаватели в Северна и Централна Англия.   Той каза също така, че би искал да види за следващ лидер на лейбъристите Ребека Лонг-Бейли и обяви, че обмисля да се кандидатира за поста на заместник-председател на партията. Тя, от своя страна, заяви пред Би Би Си, че сериозно смята да се кандидатира за поста.    Бившата депутатка от Лейбъритката партия - Карълайн Флинт, която загуби депутатското си място, директно обвини ръководството на партията за катастрофалния крах.\r\nПрипомняме, че Консерваторите на премиера Борис Джонсън спечелиха изборите в четвъртък. Те получиха 365 места в 650-местната Камара на общините на парламента. Това е с 48 места повече от местата, които те имаха досега и им позволява да прокарат сделката на Джонсън за Brexit и страната да може да излезе от ЕС до новия краен срок, а именно 31 януари догодина.\r\nТази победа консерваторите постигнаха благодарение на това, че спечелиха в работнически избирателни окръзи, които от години са били лейбъристки, но които подкрепяха Брекзит.    ", "date": "2019.12.15", "title": "Ще поемат ли отговорност лейбъристите за тежкия крах на изборите във Великобритания?"}
{"url": "https://www.actualno.com/crime/gebrev-vseki-den-sme-machkani-ot-dyrjavni-institucii-news_1415874.html", "text": "      Ако беше направен само опит да бъда убит и нищо друго да не се беше случвало от 2015 г. досега – добре.  Лошото е, че от 2015 г. до ден днешен нищо не се е променило – всеки божи ден ние сме мачкани от държавни институции. Това заяви пред BTV бизнесменът и оръжеен търговец Емилиян Гебрев.      Според него зад държавното мачкане не се защитават държавни интереси, а    Гебрев отново заяви, че и пресата срещу него и ръководените от него фирми започнало, когато публично е обявил намерение да инвестира в \"Дунарит\".\r\nТова е някаква борба между хора, били преди години съдружници, които си отмъщават един на друг и мен ме вкарват в тяхната игра, а аз нямам каквото и да било отношение по въпроса, каза още оръжейният производител Емилиян Гебрев относно опита да бъде отровен през 2015 г.  Гебрев коментира, че все още не знае кой се е опитал да отрови него и още двама души през 2015 г. Не бил информиран и дали разследването по случая у нас продължава. 5 дни по-късно :\r\n\"Една от версиите, по които се работи, е че опитите за убийство са свързани с износ на оръжие и боеприпаси за Украйна (за Министерство на отбраната и за Министерство на вътрешните работи – Национална гвардия на Украйна) - през декември 2014 г., януари 2015 г. и март 2015 г. Към април 2015 г. от страна на Емилиян Гебрев не са били предприемани действия, свързани с придобиване на предприятието \"Дунарит\", поради което твърденията в тази насока и соченето на такива действия като повод за покушението са лишени от основание\".   Доволен съм, че най-накрая започна да се коментира опита за покушение, тема на друг разговор е какво е предоставено, коментира оръжейният производител.    Той уточни, че досега никой не го е питал дали и колко оръжия и боеприпаси е изнасяла негова фирма за Украйна.\r\n\"Да, изнасял съм, но по-малко от 1/10 от това, което е изнесено за Украйна. Такава концентрация върху мен заради 1/10 – да убиват хора, не виждам смисъл. Въпросът е кой и каква информация е подал на руснаците. Тук е разковничето на опита за убийството. Какви цели и задачи е следвал при подаването на информацията. Това са въпроси, които все още нямат отговор\", каза Гебрев.\r\nБизнесменът опроверга и твърдението, че към април 2015 г- не е имал интерес към оръжейния завод \"Дунарит\" и уточни, че има документални доказателства, че е стартирал процедурата по придобиване на предприятието още през февруари 2015 г.    ", "date": "2019.12.15", "title": "Гебрев: Всеки ден сме мачкани от държавни институции "}
{"url": "https://www.actualno.com/curious/tezi-zodii-sa-naj-gordi-ot-vsichki-news_1415671.html", "text": "              №1. Лъв    Представителите от зодия Лъв, са най-гордите и егоистични в зодиакалното съзвездие. Те доминират, къпейки се във вниманието на средата, в която се намират. В същото време те не смятат за нещо срамно да се хвалят с постиженията си, показвайки увереност и убеденост в своята правота. В резултат на това твърдо вярват, че другите хора, дори не са в състояние да направят нещо по-добро.\r\nМъжете Лъвове се гордеят, дори с факта, че са вдигнали чук и сами са забили пирон. И всичко това, защото Лъвът представя най-простите действия като страхотен подвиг, който често дразни околните. И в този случай, този зодиакален знак се обгражда с непроницаема стена на арогантност.  Жените Лъвове са блестящи, самоуверени, жизнени и горди. Те не позволяват на никого да посегне на кралския им пиедестал. Тези жени са свикнали да бъдат обожавани и обичани, което ги кара да мислят, че са най-добрите, а останалите са земен прах и развалини. № 2. Скорпион Скорпионите също се смятат за един от най-гордите представители на зодиакалното съзвездие. Те са надарени с духовна тънкост и дълбочина, което им позволява да влияят буквално на съдбата на околните, буквално на нивото на мистицизма. Тези представители на Зодиака не виждат собствения си нарцисизъм. Мислят себе си за кротки и смирени същества. Скорпионите смятат средата от другите хора за по-нисък клас и се отнасят към тях с пренебрежение.       Мъжете Скорпион са надарени с огромна упоритост и сила на характера, което не им позволява да прощават негодувание и унижение. И дори опитите да заблудят, тази зодия буквално вбесява. Те възприемат отрицателно всяка критика, смятайки я за предизвикателство и обиждайки с негодувание.\r\nЖените Скорпион не отиват по-далеч от мъжете в своята гордост и самочувствие. Те не са свикнали да показват слабост. В поддържането на вътрешното си достойнство и чувствата, показват завиден контрол. Тези представителки на зодиакалното съзвездие се представят за кралици, което ги кара да гледат от високо останалите хората. № 3. Овен Тези представители на Зодиака никога не признават своята уязвимост. Гордостта и арогантността им са защитен екран, маскиращ техните слабости. Ето защо, дори в най-неудобните ситуации, успяват да скрият лицето си. И ако всичко това, върви точно както са планирали, в този случай гордостта им просто се преобръща.\r\nКогато Овенът успее да завладее следващия връх, има чувство за собствено превъзходство. Междувременно мъжете Овен могат да изумяват средата със сила, смелост и самочувствие. Това ги кара да проявяват снизхождение, спрямо другите. Но жените Овен все още са надарени с невероятна харизма, което ги кара не само да вземат отговорни решения, но и да покажат твърд характер. За тях е важно да изглеждат силни във всяка ситуация.       ", "date": "2019.12.15", "title": "Тези зодии са най-горди от всички"}
{"url": "https://www.actualno.com/varna/varnenskata-belodrobna-bolnica-e-osydena-na-falit-news_1415899.html", "text": "      При сега действащото законодателство варненската белодробна болница е осъдена на фалит, става ясно от справка за паричните й потоци през последните години.      Неслучайно се стига до там, че лекари, медицински сестри, санитари и администрация да не са получавали пълните си заплати от 8 месеца. Не е случайно и че всички обмислят колективна оставка.   Години наред разходите на Специализираната болница за активно лечение на пневмо-фтизиатрични заболявания надвишават приходите.  Средната сума на недостига е над 200 000 лева на година.  \r\nПолучените средства от здравното министерство за лечение на пациентите с активна туберкулоза и за амбулаторно проследяване са крайно недостатъчни за покриване на издръжката на лечебното заведение. За миналата година например начислените приходи са в размер на 407 000 лева (в това число от МЗ – 356 000 лв.) при 678 000 лв. текущи разходи.  Впечатление прави стойността на приходите през 2017 г. – 941 000 лева. Тогава обаче едноличният собственик на капитала – община Варна, е отпуснал 586 000 лева на туберкулозната болница, за да покрие свои стари разходи. Тогава постъпленията от МЗ са едва 311 000 лева.\r\nКъм онзи момент задълженията, наследени от предходната 2016 година, са били 592 000 лева. С финансовата инжекция от общината голяма част от тях са покрити, но пак са останали 195 000 лева дълг в края на периода, който година по-късно набъбва на почти 400 000 лева.   Основните разходи на болницата са за персонал. За миналата година са изплатени 515 000 лева за заплати и осигуровки.    Със сигурност, предвид и увеличението на минималната работна заплата, този разход, а и не само той ще продължи да расте ежегодно. В болницата работят между 31 и 35 човека  -медицински и немедицински персонал.  \r\nПри настоящата ситуация дълговете й, предвид високите разходи и крайно ниските постъпления, ще продължат да набъбват. Контрагентите й ще продължат да запорират сметките й, а тя ще продължава да се задъхва ежедневно.  \r\nКъм края на предходната година например декапитализацията на дружеството възлиза на 455 хиляди лева. Установено е, че текущите задължения надвишават сумата на текущите активи с 452 000 лева (в т. ч. 209 хиляди лева задължение към община варна за увеличение на капитала) за годината и със 189 000 лева към края на 2017 г., сочи годишният отчет за предходната година.   Ръководството многократно сигнализира за влошеното финансово състояние на дружеството и за иницииране на законодателна промяна в начина на финансиране на лечението на туберкулозно болни пациенти – чрез общински или държавен бюджет. Изпратени са за целта писма до Министерството на здравеопазването през 2018 и 2019 г. ", "date": "2019.12.15", "title": "Варненската белодробна болница е осъдена на фалит"}
{"url": "https://www.actualno.com/asia/momichence-e-zaginalo-pri-zemetresenieto-na-filipinite-news_1415907.html", "text": "      Момиче на шест години е първата жертва на земетресението във Филипините. Трусът с магнитуд от 6.8 по Рихтер удари страната тази сутрин, предава РИА \"Новости\".      Къщата в град Матанао, в която детето е живеело с родителите си, е била частично разрушена от земетресението. Детето е починало, след като полуразрушена стена се е стутила върху него.   Според кмета на Матанао Винсент Фернандес стихията е нанесла тежки поражения на града - два моста са повредени, половината от сградата на местната администрация е напълно разрушена.\r\nБГНЕС припомня, че епицентърът на труса бе на 56 километра югозападно от град Давао, на дълбочина от 53 километра.  Трусът предизвика паника сред хората, които панически бягаха от люлеещите се сгради в район до многолюдния град Давао, а Филипинският институт по вулканология и сеизмология заяви, че най-вероятно ще има щети.\r\nОще подробности за сеизмично активния регион на Филипините     ", "date": "2019.12.15", "title": "Момиченце е загинало при земетресението на Филипините "}
{"url": "https://www.actualno.com/curious/naj-dobrite-cherti-na-vsjaka-zodija-news_1415672.html", "text": "               1. Овен Може да изглежда малко странно, но Овенът е най-уверен в себе си. Той знае, че ако иска нещо от живота, ще го получи, защото има огромна проникваща сила. Не става дума само за парадиране на стойност и значение за другите. Той просто държи високо главата си, дори когато хората се опитват да подкопаят авторитета му или да се съмняват в уменията му.   2. Телец Телецът е добър приятел (всъщност отличен) и е абсолютно сигурен в това. Той знае стойността на висококачествените човешки отношения и се опитва да бъде максимално отговорен и надежден. Ако имате нужда от човек, който ще покрива гърба ви и ще ви подкрепи във всичко, тогава е по-добре да намерите Телец за приятел и да не предавате такова другарче. 3. Близнаци     Близнаците са най-уверени в способността си да виждат доброта във всичко и във всички. Разбира се, този знак, може да бъде на моменти отрицателен, но по всякакъв начин се стреми да ги избегне. Положителното за него е начина му да оцелее в най-трудните моменти. Близнаците умеят да променят живота си към добро. Те са по-добри и по-щастливи. 4. Рак Ракът по всякакъв възможен начин се опитва да покаже, че се грижи за себе си и за всички останали в живота си. Сигурен е, че може да направи живота на близките по-щастлив и по-светъл. Тази зодия, знае, че ако хората около него са щастливи, тогава неговата мисия може да се счита за изпълнена. Искрено вярва, че всичко, от което се нуждае е любов и грижи. 5. Лъв    Лъвът е невероятно лоялен. Той не само ще отиде до края на Земята за скъпите си хора, но и няма, никога да ги предаде. Той е уверен в своята преданост - и това го прави изключителен партньор и приятел. Може би този представител на Зодиака е някак егоцентричен, но знае, че винаги ще направи максималното възможно, за близкия си кръг.   6. Дева Девата е онзи тип човек, който винаги анализира всичко. За някои това може да изглежда излишно, но за Девата е просто естествена част от нейната личност. Девата е най-уверена в своя ум и интелект и затова се гордее със своята обмисленост и аналитичен начин. Тях, тя смята за свое основно съкровище, дадено й от природата. 7. Везни Ако този знак трябва да успее, той безсрамно ще използва чара си. Везните са най-уверени в способността си да очароват всеки човек: те използват тази техника както за постигане на цели, така и за среща с нови (а понякога и много полезни) хора. И просто обичат вниманието. Но всичко работи за тях!    8. Скорпион Скорпионът много обича себе си. Парадоксално е, че отрицателните мисли и ниската самооценка са присъщи на него. Той няма да стане по-малко обичащ себе си. С други думи е уверен в любовта си към себе си и това не се обсъжда. Скорпионът е свой собствен почитател. Той е в състояние да постигне всичко и никой не може да го спре. 9. Стрелец Стрелецът е уверен в способността си да бъде честен и прям, без да е тактичен и груб. Понякога, разбира се, надценява и все пак успява да нарани чувствата на другите, но никога не признава това. Стрелецът вярва, че неговата мисия е да носи радост на този свят и да проповядва доброто и истината. 10. Козирог    Козирогът винаги е убеден в собствения си успех. Той непрекъснато се напъва да постигне следващото ниво - в професионалната сфера, и в личното. И когато достигне целта, веднага започва да размишлява за следващата. Козирогът е уверен в мотивацията си, като основна движеща сила. Той знае, как да премине, през живота с високо вдигната глава. 11. Водолей Водолеят е човек-творец и новатор. С помощта на тези вродени способности постига много. Трикът му е нетрадиционното мислене. И в това е най-уверен. Водолеят знае, че ако затъне в рутина, няма да постигне нищо революционно и няма да може да промени света към по-добро. 12. Риби Рибите са невероятно умни. Те по някаква причина смятат, че извисяването в облаците е много полезно и прогресивно за тях. Най-вече този знак е уверен в своята откритост и искреност, което го прави страхотен приятел, партньор и спътник. Обаче Риби често бягат от реалността в собствените си фантазии, където им е много по-удобно, отколкото в нашия суров и груб свят ", "date": "2019.12.15", "title": "Най-добрите черти на всяка ЗОДИЯ"}
{"url": "https://www.actualno.com/moresport/vijte-kanonadata-ot-udari-na-pulev-kojato-kato-po-chudo-ne-dovede-do-nokaut-video-news_1415924.html", "text": "       постигна най-ценната си победа до този момент на профи ринга. Българинът срази Дешон Уебстър пред многохилядната публика в спор за Интерконтиненталната титла на WBA.Тервел не стигна до нокаут, като за първи път изигра пълни 12 рунда на професионалния ринг и спечели след единодушно съдийско решение.      През цялото време Тево доминираше, докато американецът прекалено много наведжаше главата си напред, разчитайки това да накъса играта му. Най-критичният момент за Уебстър бе в шестия рунд, когато Тервел разлюля сериозно съперника си след дясно кроше, но някак успя да се задържи не само до края на рунда, но и края до самия край на срещата.   Една от причините Уебстър да не падне е начинът, по който той прегърна Пулев, а след това се свлече в скута му - неправомерни действия на американеца, които обаче не бяха санкционирани от рефера. . ", "date": "2019.12.15", "title": "Вижте канонадата от удари на Пулев, която като по чудо не доведе до нокаут (ВИДЕО)"}
{"url": "https://www.actualno.com/asia/panika-sled-moshtnija-trus-razluljal-filipinite-ochakvat-se-razrushenija-news_1415882.html", "text": "      Трусът предизвика паника сред хората, които панически бягаха от  люлеещите се сгради в район до многолюдния град Давао, а Филипинският  институт по вулканология и сеизмология заяви, че най-вероятно ще има  щети.      По-рано днес силно земетресение с магнитуд 6,8 удари южния филипински остров Минданао тази сутрин, съобщиха геолози, цитирани от АФП. Това е същата област, която беше ударена от поредица силни трусове през октомври.     Епицентърът на труса е бил на 56 километра югозападно от град Давао, на дълбочина от 53 километра, но сеизмолози от САЩ смятат, че има „малка вероятност от жертви“.  Няма заплаха от цунами, заявиха сеизмолозите, които първоначално отчетоха магнитуда от 6,9.\r\nФилипините търпят редовни трусове като част от тихоокеанския \"Огнен пръстен\", - дъга с интензивна сеизмична активност, която се простира от Япония през Югоизточна Азия и през басейна на Тихия океан.\r\nТри земетресения с магнитуд над 6,0 удариха почти същия район на Минданао за няколко седмици през октомври, при което загинаха над 25 души и нанесоха сериозни щети на офис сгради, училища и блокове.       Десетки хиляди хора бяха принудени да се настанят в убежища, защото домовете им са били повредени или са се страхували да се върнат в тях.\r\nПовечето от смъртните случаи през октомври се дължат на срутване на стени и падащи отломки, включително случаят с тийнейджърка, която беше смазана от падаща стена, докато се опитваше да избяга от училището си.\r\nДруги жертви обаче пострадаха от паднали скали и свлачища, които раниха поне 400 души.\r\nВ тежко засегнатите райони хората, които спяха в палатки в близост до магистрала, бяха разпънали транспаранти с молба за помощ за храна и вода от преминаващите коли.\r\nФилипините бяха засегнати от много мощни земетресения през последните десетилетия, включително и трус магнитуд 7,8, който удари северния курортен град Багио през 1990 г., при което загинаха около 1200 души.    ", "date": "2019.12.15", "title": "Паника след мощния трус, разлюлял Филипините, очакват се разрушения"}
{"url": "https://www.actualno.com/crime/stabilno-ostava-systojanieto-na-momcheto-udareno-ot-kola-na-nso-news_1415883.html", "text": "      Стабилно е състоянието на момчето, което пострада при катастрофа с автомобил на НСО, предаде репортер на БГНЕС.      Момчето е вън от опасност за живота. Детето е в много добро състояние за това, което е преживяло.   „Детето е контактно, вече е изправено, направи няколко крачки“, съобщи  директорът на болница “Света Анна” д-р Слачво Близнаков относно текущото   състояние на детето, пострадало преди два дни, след ПТП на бул.    \"Драган Цанков\" в София.\r\nСъстоянието му позволява да се пристъпи към подготовката към първата от  възстановителните операции, която касае лицево-челюстните травми. Тя ще  бъде извършена в понеделник. Във вторник ще се преценява дали е  необходима операция за счупената ръка.   ", "date": "2019.12.15", "title": "Стабилно остава състоянието на момчето, ударено от кола на НСО"}
{"url": "https://www.actualno.com/asia/iran-predotvrati-vtora-masirana-kiberataka-news_1415911.html", "text": "      Иран предотврати втора масирана кибератака срещу страната в разстояние на една седмица, съобщи министърът на комуницакиите в страната, цитиран от BBC.      Мохамад Джавад Азари-Джароми заяви, че атаката е била насочена към иранските електронни правителствени системи, но не даве повече подробности.   Подобна атака имаше и в сряда, като разследващите смятат, че отново е била насочена към правителствените сървъри.\r\nВ профила си в twitter Джероми обяснява, че правителствените експерти са предотвратили нападение с \"добре известния APT27\", който експертите свързват с хакери, свързани с Китай.  Без да дава допълнителни подробности, министърът заяви, че сървърите и хакерите са били „проследени“.\r\nПрез изминалата седмица министърът отхвърли съобщения, че милиони ирански банкови сметки са били хакнати.   Според различни международни анализатори Иран е бил обект и на хакерска атака през месец юни, когато се счита, че американски хакери са искали да сринат компютърните системи на страната.    БГНЕС припомня, че напрежението между САЩ и Иран се повиши, след като миналата година САЩ се оттеглиха от ядрена сделка през 2015 г. между Иран и световните сили и възстановиха санкциите, като предизвикаха икономически срив в Иран. ", "date": "2019.12.15", "title": "Иран предотврати втора масирана кибератака  "}
{"url": "https://www.actualno.com/crime/mvr-otreche-da-ima-katastrofa-na-spirka-v-sofija-news_1415892.html", "text": "      Не се потвърждава информацията за пътен инцидент на автобусна спирка в София, съобщават от МВР.      Тази сутрин  в  7.05 часа екип на Спешна помощ е докарал в болница „Пирогов“,  от .\r\nТя била във видимо нетрезво състояние. След  като дошла на себе си разказала, че снощи около 21 часа в района на пл. \"Македония\" е била \"блъсната от лека кола или камион\".   Незабавно е проверен посоченият от жената район, прегледани са записите от камери за видеонаблюдение. Не са установени никакви данни за случил се пътен  или друг инцидент.  По информация на \"Пирогов\" жената е настанена в Неврохирургията на болницата, със  сътресение.\r\n\"Веднага лекари от различни специалности я преглеждат и изследват най-подробно. Включително са й направени високоспециализизрани изследвания. Те показват, че жената има комоцио (мозъчно сътресение). Ето защо тя остава за активно наблюдение в неврохирургията на болница. Без непостредствена опасност за живота към момента.\"\r\nПациентката е без здравна осигуровка, посочват още от Пирогов.     ", "date": "2019.12.15", "title": "МВР отрече да има катастрофа на спирка в София"}
{"url": "https://www.actualno.com/europe/nemski-deputati-es-da-izgradi-centrove-za-bejanci-na-vynshnite-granici-na-syuza-news_1415888.html", "text": "      40 депутати от германския Бундестаг призоваха новия председател на Европейската комисия /ЕК/ Урсула фон дер Лайен да осигури процедура за възпиране на притока на бежанци в Европа чрез изграждане на центрове за мигранти по външните граници на Съюза.       Ако предложението им бъде прието, какво би означавало ?    Депутатите апелират Фон дер Лайен да работи за осигуряването на такава процедура, при която в новите центрове тези, които търсят убежище, да отиват \"директно към процедура за получаване на убежище, а тези, на които е отказан такъв статут, да бъдат депортирани\", се казва в писмото на депутатите, цитирано от немския вестник .\r\nСтроителството на такъв тип центрове е възможно съгласно член 43 от Директивата за Процедурите за убежище на ЕС. \"За да има Евросъюзът отговор на миграционните процеси, ние се обръщаме към вас и Вашата подкрепа\", се казва в писмото на депутатите към новия председател на ЕК.  Бежанците, които получат статут на такива, трябва да бъдат разпределени от миграционните центрове по външните граници към останалите страни-членки на Съюза.\r\nПисмото на депутатите, адресирано до Фон дер Лайен, е подписано от депутата от ХДС Мариан Венд, Филип Амтор, Армин Шустер и генералният секретар на партията Пол Зимяк, както и от представители от Италия, , както и от Европейския парламент, посочва БГНЕС.\r\nВ писмото, обаче, се отбелязва, че , то властите в страните-членки на ЕС трябва да положат реални усилия за депортиране на нелегалните мигранти с отказан статут. Досега само много малка част от отхвърлените кандидат-мигранти са върнати в страни на произход извън Европа. Ако остане така, всички създадени буферни центрове бързо ще се препълнят. Тези, които нямат право на закрила, ще останат за постоянно в Европейския съюз.       Съвсем наскоро върховният комисар по бежанските въпроси на ООН Филипо Гранди заяви, че около 5000 деца мигранти живеят в опасност от експлоатация и насилие по гръцките острови. С други думи - ситуацията е критична. Има ли още сили в Европа, за да води битката срещу бежанската криза? на Диляна Славова, председател на секцията по външни отношения към Европейския икономически и социален комитет за .\r\nПисмото на депутатите от Бундестага идва само месец, след като политикът от ХДС Мариан Венд заяви, че бежанският натиск по балканския маршрут отново значително се е увеличил поради незаконната .\r\nДнес стана ясно, че Гръцкото правителство ще изпрати 400 военни, които да се борят с увеличения мигрантски поток от Турция. По този начин правителството ще засили сигурността покрай река Еврос, разположена в девероизточна Гърция.\r\nГръцкото правителство вече започна набиране на военните, и според министъра на отбраната Михалис Хрисохоидис процесът ще приключи през февруари, а военните ще бъдат разпределени по границата през март догодина.\r\nПравителството на страната вече разположи специални полицейски постове по магистрала Егнатия, където ще има нощни патрули, които ще проверяват, и арестуват онези, които успяват да пресекат Евроса и да се насочат към Солун.      Бежанците ще бъдат настанявани в четири центъра от \"затворен тип\" - три в Източна Македония и един в района на Солун. В същото време правителството обмисля разширяване на обхвата на оградата с бодлива тел при Орестиада по цялата дължина на река Еврос. ", "date": "2019.12.15", "title": "Немски депутати: ЕС да изгради центрове за бежанци на външните граници на Съюза "}
{"url": "https://www.actualno.com/crime/rehabilitator-veche-raboti-s-momicheto-ot-katastrofata-na-vapcarov-news_1415894.html", "text": "      Подобрява се състоянието на 14-годишното момиче, което пострада при катастрофата на булевард \"Никола Вапцаров\" в петък вечер, съобщиха от \"Пирогов\".      Дежурните лекари съобщават, че момичето е в стабилно състояние и нормален пост-оперативен период. С него работи рехабилитатор. Неговото лечение продължава в Детската травматология на  \"Пирогов\".   През нощта срещу събота детето беше оперирано от детския ортопед-травматолог д-р Явор Пукалски, съобщава БГНЕС.\r\nПри тежкият инцидент на столичния булевард в петък вечер две момичета, пресичали пътното платно. В този момент те са ударени от джип, преминал на зелен светофар. По думите на шофьора, който беше тестван за алкохол и дал отрицателна проба, децата са излезли от просек в мантинелата на пътя, което не е пешеходна пътека. Едно от момичетата за съжаление почина.   ", "date": "2019.12.15", "title": "Рехабилитатор вече работи с момичето от катастрофата на „Вапцаров” "}
{"url": "https://www.actualno.com/crime/bylgarki-arestuvani-za-obir-na-studentka-v-milano-news_1415922.html", "text": "      Две българки са арестувани в Милано заради обир на кипърска студентка, пишe италианското издание \"Corriere della Sera\", цитирано от BTV.      Двете жени са на възраст 38 и 43 г. Те са предизвикали подозрение у патрулиращи полицаи, които ги проследили до магазин за обувки на централна улица в града.   Двете жени влезли там и едната взела обувки, преструвайки се, че иска да ги пробва. Тя седнала до 22-годишна студентка, която също пробвала обувки и била оставила чантата си без наблюдение.\r\nТогава обирджийката за секунди отворила ципа на чантата и взела портмонето в нея.  После двете жени напуснали магазина набързо, но веднага били заловени от наблюдаващите ги полицаи, които върнали откраднатата сума на 22-годишното момиче. ", "date": "2019.12.15", "title": "Българки арестувани за обир на студентка в Милано"}
{"url": "https://www.actualno.com/crime/tir-i-kola-se-udariha-v-rajona-na-elhovo-ima-zaginal-news_1415921.html", "text": "      Тежка катастрофа между лек автомобил и ТИР е станала в района на Елхово. При инцидента има загинал човек.      Инцидентът е станал около 11.30 часа днес. Челно са се ударили ТИР с румънска регистрация и лек автомобил, уточниха от областната дирекция на полицията. Починал е шофьорът на леката кола.   Заради инцидентът временно е ограничено движението по път I-7 Елхово – Лесово. Обходният маршрут е през Тополовград - Свиленград - ГКПП Капитан Андреево. ", "date": "2019.12.15", "title": "ТИР и кола се удариха в района на Елхово, има загинал "}
{"url": "https://www.actualno.com/chronicles/roden-e-neron-news_1415390.html", "text": "      Нерон Клавдий Цезар Август Германик (на латински: Nero Claudius Caesar Augustus Germanicus), по рождение – Луций Домиций Ахенобарб (лат. Lucius Domitius Ahenobarbus), известен под името Нерон, е римски император между 54 и 68 година, последният от Юлиево-Клавдиевата династия.      Личността на Нерон най-често е свързвана с тирания и екстравагантност. Той е известен както с редица убийства, включително и тези на майка си и доведения си брат, така също и като императора, който „свири, докато Рим изгаря“. Пак той започва първите масови гонения на християните. Неговото управление се характеризира с прахосничество и популизъм. През 68 г. военен преврат сваля Нерон от престола. Пред заплахата от убийство, той се самоубива на 9 юни 68 г.   Мнението за Нерон се основава на оцелели източници от времето на неговото управление: Тацит, Светоний и Дион Касий, малко от които го представят в благоприятна светлина. Някои източници обаче, включително и посочените по-горе, го описват като император, който е популярен сред простолюдието, особено на изток. Някои съвременни историци поставят под съмнение достоверността на древните източници, при отчитане на тираничните актове на Нерон. ", "date": "2019.12.15", "title": "Роден е Нерон"}
{"url": "https://www.actualno.com/celebrate/sv-mychenik-marin-news_711813.html", "text": "      Свети Марин живеел при царуването на Карин [римски император от 282 до 283 г.] и тъй като бил от благороден произход, въпреки младата си възраст имал званието синклитик, или сенатор. Като християнин той бил хванат и принуждаван да принесе жертва на идолите. Но светият не се покорил и не изпълнил заповедта. Затова го повесили и го рязали с мечове, а после го хвърлили върху огън. След това го сложили на нагорещена решетка, после го хвърлили в кипящ котел, но по Божията благодат той останал невредим. Тогава пуснали срещу него диви лъвове и мечки, но зверовете не го докоснали. Озлоблението на езичниците против твърдия изповедник на Христовата вяра растяло и те решили насила да го заведат в идолското капище и да го накарат да принесе жертва. А той казал:      - Искам да принеса жертва на боговете.   Царят и приближените му много се зарадвали. Свети Марин влязъл заедно с тях в капището, обърнал се с молитва към Господ Иисус Христос и идолите паднали и се разбили. Поразен и огорчен от неочаквания обрат, царят заповядал веднага да отсекат главата на мъченика. Така светецът предал духа си на Господа, а мощите му били благочестиво погребани от богобоязнени християни. .   ", "date": "2019.12.15", "title": "Св. мъченик Марин"}
{"url": "https://www.actualno.com/balkani/novo-zemetresenie-v-albanija-news_1415880.html", "text": "      Поредно земетресение разлюля околностите на албанската столица Тирана, като този път то е било с магнитуд от 4,5 по скалата на Рихтер, показва справка в Европейския средиземноморски сеизмологичен център (ESMC).      Трусът е бил усетен в ранните часове на 15 декември, като епицентърът му е бил на 22 км западно от Тирана, а дълбочината му е била около 10 км. под земната повърхност.   На този етап няма данни за пострадали или за сериозни материални щети.\r\nМеждувременно, албанските власти заради жертвите на поредицата трусове. Те са обвинени в причиняване на  смрът на 51 души и злоупотреба с власт.  Прокурорите заявиха, че 17 души, включително строители, инженери и административни служители, са заподозрени в нарушаване на строителните разпоредби, което е довело до срутването на сгради по време на труса с магнитуд 6,4 на 26 ноември. ", "date": "2019.12.15", "title": "Ново земетресение в Албания"}
{"url": "https://www.actualno.com/europe/evakuiraha-nad-54-000-italianci-zaradi-nevzriven-boepripas-news_1415913.html", "text": "      Почти 54 хиляди души бяха евакуирани в неделя сутринта в град Бриндизи в Южна Италия, където на 2 ноември откриха невзривена бомба от Втората световна война, предава МИА \"Новости\".      Това е най-голямата евакуационна операция в Италия от следвоенния период.   По заповед на градските власти в Бриндизи е създадена карантинна зона, от която сапьорите трябва безопасно да изнесат стария боеприпас.\r\nЧаст от хората в Бриндизи започнаха да напускат домовете си в събота вечерта, за да не се създава паника.  Към 8 часа сутринта местно време в неделя всички жители на града и околните райони бяха евакуирани. Около хиляда служители на реда и 250 доброволци участваха в операцията по евакуация.\r\nАнглийска бомба от Втората световна война, хвърлена на Бриндизи вероятно през 1941 г., е намерена по време на строителни работи за разширяване на местния киносалон „Андромеда“.   Според информационния канал RaiNews24 група военни сапьори, състояща се от 15 души, в момента я неутрализира. Боеприпасите ще бъдат извадени извън града и в понеделник ще бъдат взривени в специално подготвена кариера.    Подобни операции, свързани с откриването на невзривени бомби и снаряди от времето на войната, се провеждат доста често в Италия.\r\nЗа последен път невзривен боеприпас бе причина за евакуация на гражданите на северния италиански град Болцано на 20 октомври, припомня БГНЕС. ", "date": "2019.12.15", "title": "Евакуираха над 54 000 италианци заради невзривен боеприпас "}
{"url": "https://www.actualno.com/balkani/devet-arestuvani-sled-trusovete-v-albanija-news_1415827.html", "text": "      Девет души бяха арестувани в Албания по подозрение за причиняване на смърт и злоупотреба с власт след земетресението миналия месец, при което загинаха 51 души.      Прокурорите заявиха, че 17 души, включително строители, инженери и административни служители, са заподозрени в нарушаване на строителните разпоредби, което е довело до срутването на сгради по време на труса с магнитуд 6,4 на 26 ноември.   Двама от арестуваните по обвинения в убийство са собственици на хотели, които се срутиха в град Дуръс. И двата хотела са построени незаконно, а единият е неправилно узаконен, каза полицията. Незаконното строителство е широко разпространено в Албания след падането на комунизма през 1990 г.\r\nОсем от заподозрените все още се издирват от полицията, предаде АФП, цитирана от БГНЕС.  Полицейският началник на пристанищния град Дуръс заяви, че предварителните разследвания са установили, че нередностите са били причина за срутването на сгради там, при което са загинали 23 души.\r\nДуръс и Туман, северно от Тирана, бяха силно засегнати от земетресението, което причини наранявания на 900 души и остави 5000 бездомни.   Сред арестуваните е бил инженер, който е работил по една сграда в Дуръс, в която са загинали всичките осем членове на едно семейство.    Незаконното строителство е често срещано в Албания, където хаотичното му развитие претърпя пик след падането на комунизма през 1990 година.\r\nМного сгради нямат подходящи разрешителни и не спазват разпоредбите за безопасност.\r\nЗеметресението беше най-смъртоносното от няколко десетилетия в Албания, която се намира близо до тектонична разломна линия.    ", "date": "2019.12.15", "title": "Девет арестувани след трусовете в Албания"}
{"url": "https://www.actualno.com/society/prognoza-za-vremeto-15-dekemvri-nedelja-news_1415800.html", "text": "      През деня облачността ще се разкъса до предимно слънчево време. Ще духа слаб югозападен вятър. Максималните температури ще са между 9° и 14°, в София около 10°. Атмосферното налягане ще се повишава и ще се доближи до средното за месеца. Това съобщи за Агенция „Фокус” дежурният синоптик Виктория Клещанова от Националния институт по метеорология и хидрология (НИМХ).      По Черноморието преди обяд все още ще превалява. Около и след обяд облачността ще се разкъса. Ще духа слаб до умерен северозападен вятър. Максимални температури на въздуха между 12° и 14°. Температурата на морската вода е 12°-13°. Вълнението на морето ще бъде 1-2 бала.\r\nНад планините ще бъде предимно слънчево. Ще духа умерен югозападен, а по билата – до силен северозападен вятър. Максимална температура на височина 1200 метра около 7°, на 2000 метра – около 2°.\r\nВ началото на следващата седмица от югозапад ще се пренасят топли въздушни маси. По поречието на Дунав, в котловините и на места в Горнотракийската низина сутрин ще бъде с мъгли, ниска облачност и намалена видимост, които от ден в ден ще се задържат все по-дълго и ще обхващат повече райони; дневните температури там ще остават по-ниски, до 6°-10°. В останалата част от страната ще бъде предимно слънчево и ще се затопли чувствително, особено в планините, в Предбалкана, по-късно и в североизточните райони; там температурите ще бъдат значително по-високи от обичайните, като максималните ще достигат на места 15°-18°.   ", "date": "2019.12.15", "title": "Прогноза за времето - 15 декември (неделя)"}
{"url": "https://www.actualno.com/crime/kola-pomete-jena-na-spirka-v-sofija-news_1415860.html", "text": "      Лек автомобил блъсна 50-годишна жена на трамвайна спирка на булевард „Мария Луиза” в столицата.      Инцидентът е станал рано тази сутрин, около 05.55 часа, в района на Лъвов мост, информира Нова телевизия, цитирана от БГНЕС.   На място веднага е пристигнала линейка. Пострадалата е откарана в „Пирогов” с тежка черепно-мозъчна травма и съмнение за фрактура на гръбначен стълб.\r\n50-годишната жена е в тежко състояние, съобщи за Агенция \"Фокус\" говорителят на Центъра за спешна медицинска помощ (ЦСМП) – София Катя Сунгарска. В 5.56 ч. тази сутрин е получен сигнал за блъсната жена от лек автомобил на трамвайната спирка на бул. \"Мария Луиза\" на Лъвов мост. В 6.03 ч. на седмата минута линейката е на място. На място е установена около 50-годишна неизвестна жена. Откарана е в УМБАЛСМ \"Н. И. Пирогов\" в много тежко състояние в противошокова зала, разказа тя.   ", "date": "2019.12.15", "title": "Кола помете жена на спирка в София "}
{"url": "https://www.actualno.com/europe/mis-svjat-2019-e-krasavica-ot-jamajka-video-news_1415807.html", "text": "       Новата носителка на титлата \"Мис Свят\" е 23-годишната Тони-Ан Синг от Ямайка, стана ясно от онлайн излъчването на конкурса.      Това е втората представителка на Ямайка, която печели състезанието. За първи път титлата отиде при нейна сънародничка през 1993 година, припомня БГНЕС. Втора подгласничка в конкурса стана французойката Офели Мезино, а трета - представителката на Индия - Суман Рао от Индия.  Финалът на състезанието се проведе в Лондон.\r\nТони-Ан Синг зашемети публиката с удивителния си глас, когато изпя класиката на Уитни Хюстън „I got nothing “.     Новата кралица на красотата плени публиката с разходка в зашеметяваща сребърна рокля, след като бе коронясана от Мис Свят 2018 Ванеса Понсе Де Леон.\r\nНаграждаването на чернокожата красавица идва само седмица, след като друга тъмнокожа хубавица - Зозибини Тунзи от Южна Африка, грабна титлата „Мис Вселена 2019” в конкуренция с 90 момичета от цял свят.\r\nКоя беше българската претендентка за титлата можете да видите в Как се представи тя на интервюто по време на конкурса вижте в следващото видео (след 6 мин.)     ", "date": "2019.12.15", "title": "\"Мис Свят\" 2019 е красавица от Ямайка (ВИДЕО)"}
{"url": "https://www.actualno.com/society/bdj-s-nov-grafik-byrzijat-vlak-prez-podbalkana-shte-stiga-do-burgas-za-6-chasa-news_1415850.html", "text": "      От днес, 15-и декември, влиза в сила новият график за движение на влаковете на държавната железница.      От „БДЖ-Пътнически превози” информират, че в повечето региони на страната се запазва досега действащият график за движение, а за подобряване на обслужването са оптимизирани връзките на влаковете в основни гари и е увеличен броят на пътническите композиции по някои направления.\r\nПри изготвянето на новата транспортна схема, националният железопътен превозвач всяка година съгласува движението на бързите и пътническите влакове с областните и общинските администрации по места.   През следващата година ще бъде увеличен обемът на превозите, заложен в сключения договор с държавата за извършване на обществени превозни услуги.  Превозът на пътници ще се извършва с общо 579 влака, от които: 14 международни бързи влака (като 2 от тях ще се движат само през летния сезон), 77 бързи влака (4, от които ще се движат само в определени дни от седмицата), 135 пътнически влака и 353 крайградски пътнически влака, някои от които ще се движат само в определени дни от седмицата или определени периоди от годината, пише БГНЕС. Бързият влак „Чайка” София-Бургас-София , който пътува през Подбалканската железопътна линия, вече ще се движи всеки ден, като ще изминава разстоянието между столицата и морският град за по-малко от шест часа.\r\nДвижението на влаковете в участъците с най-голям брой пътници в работните дни ще се осъществява на чести интервали и през 2020 г., основно по направленията София-Перник-София, София-Лакатник-София, Пловдив-Асеновград-Пловдив, обещават от компанията.    С влизането в сила на новото разписание се запазва ежедневното движение на директния международен влак от Истанбул за София , както и международната връзка София- Крайова, която се осъществява със сутрешния влак София-Видин и обедния Видин-София.   През летния сезон (от юни до октомври), се планира да се запази движението на сезонния влак Солун-София-Солун . Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.\r\nЗа пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.\r\nЗа подобряване обслужването на клиентите и създаване на възможност за удобни връзки с влакове в други направления, международните влакове София-Букурещ-София и София-Истанбул ще заминават от началните си гари с два часа по-рано от досегашното си разписание.\r\nПо направлението София-Белград придвижването с директния влак от София ще се осъществява също само през летния сезон.   За участъка София-гара Искър- Казичене-Елин Пелин , предвид извършваните ремонти, са разработени разписания на влаковете по алтернативен маршрут през гара Подуяне. Това е направено, за да бъдат избегнати бъдещи изменения в разписанието на влаковете, движещи се по цялата южна жп мрежа. ", "date": "2019.12.15", "title": "БДЖ с нов график, бързият влак през Подбалкана ще стига до Бургас за 6 часа "}
{"url": "https://www.actualno.com/europe/nov-zakon-shte-privlicha-kvalificirani-imigranti-v-germanija-news_1415843.html", "text": "      Германия е изправена пред опасност от изнасяне на компании от различни сектори в чужбина поради недостиг на квалифицирана работна ръка, предупреди германският канцлер Ангела Меркел, цитирана от БНР.      Тя изтъкна необходимостта да се положат усилия за привличане на достатъчен брой специалисти, защото в противен случай компаниите ще бъдат принудени да мигрират.   Призивът идва ден преди насрочената за понеделник среща на представители на германското правителство, работодателите и профсъюзите за имиграцията на квалифицирана работна ръка.\r\nТе ще обсъдят и как новият германски закон за привличане на висококвалифицирани имигранти да бъде задействан по-бързо.  Той  трябва да влезе в сила на 1 март 2020 година и има за цел да улесни пристигането и оставането в Германия на квалифицирана работна ръка от страни извън Европейския съюз, съобщава БГНЕС. ", "date": "2019.12.15", "title": "Нов закон ще привлича квалифицирани имигранти в Германия "}
{"url": "https://www.actualno.com/america/sasht-iztegljat-4000-voenni-ot-afganistan-news_1415836.html", "text": "      Съединените щати възнамеряват да обявят изтеглянето на 4000 военнослужещи от Афганистан през следващата седмица. Това е една трета от американския военен контингент в страната, съобщи NBC News, позовавайки се на източници.      Според канала, след изтеглянето в Афганистан ще останат между 8 и 9 хиляди американски войници. Изтеглянето на войските ще бъде постепенно и ще продължи няколко месеца.   Президентът на САЩ Доналд Тръмп беше на непредвидено посещение в . Тогава той разговаря с военните в американска база и се срещна с президента Гани. По-рано Тръмп многократно е заявявал намерението си да изтегли американските войски от Афганистан.\r\nИнформацията за изтеглянето на 4000 военнослужещи се появи на фона на възобновяването на преговорите между САЩ и представители на афганистанското движение на талибаните в Катар, което бе обявено миналата неделя. Източник, близък до талибаните, каза пред РИА Новости, че талибаните и САЩ могат да подпишат мирно споразумение и да започнат първото 48-часово прекратяване на огъня в Афганистан.   ", "date": "2019.12.15", "title": "САЩ изтеглят 4000 военни от Афганистан "}
{"url": "https://www.actualno.com/europe/opitite-na-polsha-da-napravi-rusija-svoj-vrag-mogat-da-j-navredjat-news_1415861.html", "text": "      Опитите на Полша да направи Русия свой враг могат да й навредят, заяви в интервю за Ройтерс шефът на кабинета на полския президент Кшиштоф Щерски.      Така той коментира думите на държавния глава на републиката Анджей Дуда, че Варшава не смята Москва за враг на НАТО. Той обаче отбеляза, че Русия е „съсед, с когото алиансът не е съгласен по всички въпроси“, съобщава РИА \"Новости\".   \"Като страна, която е съседна на Русия, никога няма да настояваме за антагонизъм в отношенията между Запада и Русия, защото тогава можем да станем жертва на този антагонизъм\", подчерта Щерски.\r\nТой припомни също, че по време на срещата на върха на НАТО в Лондон френският президент Еманюел Макрон призова Варшава да преразгледа отношенията си с Москва, но ръководителят на кабинета на полския президент добави, че френският лидер не е в състояние да повлияе на позицията на Дуда. Според Щерски Полша има „ограничени” възможности за дипломация с Русия, както и възможности за диалог.  \"Руската политика може да се промени, тя може да отвори пътя към по-широк диалог, но това ще изисква промяна на условията. На първо място, отклонение от политиката на властта в региона\", завърши той, цитиран от БГНЕС.\r\nСамият президент на Полша въпреки това призна, че са необходими преговори с Москва, тъй като \"Русия е съседка, Русия е партньор\".   Москва, от своя страна, многократно е заявявала, че не представлява заплаха за никого, но няма да пренебрегне действия, които са потенциално опасни за нейните интереси.     ", "date": "2019.12.15", "title": "Опитите на Полша да направи Русия свой враг могат да й навредят "}
{"url": "https://www.actualno.com/europe/sardinite-novo-protestno-dvijenie-obedini-hiljadi-sreshtu-ksenofobijata-video-i-snimki-news_1415825.html", "text": "      Десетки хиляди членове на италианското движение на „сардините” в Италия се събраха в Рим, като част от кампанията им за борба с ксенофобията и разместването на политическите пластове в страната, съобщи АФП.        Студенти, пенсионери и семейства с деца изпълниха римския площад \"Сан Джовани\", като някои държаха снимки на сардини и скандираха популярната песен за съпротива \"Белла, чао\".   \"Сардините\" отричат ​​всякаква политическа принадлежност и казват, че просто искат да регистрират противопоставянето си на популистки сили, набиращи сила след десетилетие на икономическа стагнация, посочва Reuters.  \"Сардините\" се превърнаха в символ на протеста срещу крайнодесния лидер Матео Салвини, който беше министър на вътрешните работи и заместник министър-председател в предишното коалиционно правителство на Италия и открито говореше против имигрантите.     Движението, едва на един месец, стартира в Болоня, когато митинг, организиран от четирима неизвестни активисти, за да осъди расисткият и ксенофобски дискурс на Салвини, зовящ към „омраза и разделение“, събра 15 000 души, изненадвайки всички, припомня БГНЕС.  Оттогава „сардините” организират поредица от митинги, които привличат десетки хиляди в Милано, Флоренция, Неапол и Палермо.\r\n\"Първият митинг беше срещу Салвини и след това се превърна в движение, утвърждаващо демокрацията: ние сме антифашисти, искаме равнопоставеност, срещу нетолерантността, срещу хомофобията сме\", каза за АФП Матиа Сантори, един от основателите на движението.   Сантори, който е икономист и останалите съоснователи - Андреа Гарефа, 34-годишен туристически гид и Роберто Мороти, 31-годишен инженер, казват, че искат да направят политиката „готина“.\r\nМного „сардини” също се борят срещу изменението на климата, мафията и бедността.\r\nДвижението насочва вниманието си към малките градове, за които казват, че са \"крехка територия\", податлива на популизъм. Движението „Сардина” беше отговор на нарастващата сила в северната част на дясната коалиция, ръководена от Лигата на Салвини.\r\nВ края на октомври Лигата спечели историческа победа в местните избори в централната Умбрия, които бяха печелени от левицата от половин век. Салвини сега се опитва усилено да се опитва да завладее друга крепост на левицата - богатия североизточен регион на Италия. Регионалните избори там са насрочени за 26 януари, а проучванията сочат, че кандидатите на Лигата имат почти равни резултати с настоящия ляв губернатор. ", "date": "2019.12.15", "title": "\"Сардините\" - ново протестно движение обедини хиляди срещу ксенофобията (ВИДЕО И СНИМКИ) "}
{"url": "https://www.actualno.com/asia/kitaj-otloji-novite-mita-vyrhu-vnosa-ot-sasht-news_1415853.html", "text": "      Китай официално отложи налагането на допълнителни мита върху автомобили и компоненти, произведени в САЩ, и няма да налага мита върху част от други стоки, които е трябвало да влязат в сила на 15 декември, гласи изявление на Министерството на финансите на Китай, цитирано от РИА Новости.      Миналия петък Китай и САЩ обявиха, че са се споразумели за текста на първата част от търговското споразумение. В неговите рамки страните се споразумяха да не въвеждат нови мита по отношение една на друга, които трябваше да бъдат наложени днес.   \"Като част от прилагането на споразуменията, постигнати по време на китайско-американските консултации по търговски и икономически въпроси, Държавният комитет по тарифите на КНР реши да не въвежда допълнителни мита от 10% и 5% за част от вноса в САЩ, а също така удължава спирането на въвеждането на допълнителни мита върху автомобили и компоненти, произведени в САЩ, които първоначално е трябваше да са в сила от 15 декември в 12.01 Пекинско време“, се казва в изявлението, цитирано от БГНЕС.\r\nКитайската страна изрази надежда, че двете държави ще могат да решават съществуващите проблеми въз основа на равенството и взаимното уважение.   ", "date": "2019.12.15", "title": "Китай отложи новите мита върху вноса от САЩ "}
{"url": "https://www.actualno.com/society/mygla-i-namalena-vidimost-v-rajona-na-prohodite-shipchenski-trojanski-i-vitinja-news_1415857.html", "text": "      Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.      Поради мъгла тази сутрин видимостта е ограничена до 50 метра в района на град Антоново в Търговищка област и в Добринище, в Благоевградско.   До 100 метра е видимостта в района на Шипченския проход в Старозагорска област, в Троянския проход, също така в района на ловешките села Шипково и Рибарица, в прохода „Витиня“, в района на Оряхово до Враца и в района на Балчик.\r\nДо 200 метра е видимостта в района на плевенското село Градина, съобщава БГНЕС.   ", "date": "2019.12.15", "title": "Мъгла и намалена видимост в района на проходите \"Шипченски\", Троянски\" и \"Витиня\" "}
{"url": "https://www.actualno.com/europe/mashtabno-uchenie-na-nato-kraj-granicata-s-belarus-news_1415846.html", "text": "      Въоръжените сили на Литва показаха кадри с тренировъчни изстрели на американски танкове „Абрамс“, временно разположени в град Пабрад, който е само на около 7,5 километра от беларуската граница.      „Малко коледен дух и тренировъчни изстрели от M1 Abrams от 1-ви батальон на 9-ти кавалерийски полк на американската армия в Пабрад“, гласи съобщение към видеозапис, публикуван в Twitter на военната организация на Балтийската република.   Танкове и бойни превозни средства за американския батальон, които ще бъдат разположени шест месеца на тренировъчната площадка в Пабрад, пристигнаха в Литва на 21 октомври. По-рано същия месец в Балтийската република пристигнаха първите американски военни батальони. Според РИА Новости общият брой на личния състав на американската армия, които са разположени в Литва за възпиране, обмен на опит и участие в учения, ще надхвърли 500.\r\nАнализирайки ситуацията с разполагането на американски танкове на тренировъчна площадка в близост до литовския град Пабраде, инфраструктурата на който беше подготвена за различни учения, Министерството на отбраната на Беларус предположи, че „това се прави от дълго време именно за да се засили присъствието на НАТО на прилежащата територия“. Що се отнася до учението на НАТО „Defender Europe”, Беларус обърна внимание на увеличаването на американския военен контингент, както и на продължителността на неговия престой, като нарече предстоящите учения най-големите в региона през последните 25 години, съобщава БГНЕС.   ", "date": "2019.12.15", "title": "Мащабно учение на НАТО край границата с Беларус "}
{"url": "https://www.actualno.com/asia/zemetresenie-ot-68-udari-filipinite-news_1415868.html", "text": "      Силно земетресение с магнитуд 6,8 удари южния филипински остров Минданао тази сутрин, съобщиха геолози, цитирани от АФП. Това е същата област, която беше ударена от поредица силни трусове през октомври.      За момента няма данни за разрушения и пострадали.   Епицентърът е бил на юг от многолюдния град Давао, но сеизмолози от САЩ смятат, че има „малка вероятност от жертви и щети“.\r\nНяма заплаха от цунами, заявиха сеизмолозите, които първоначално отчетоха магнитуда от 6,9.   ", "date": "2019.12.15", "title": "Земетресение от 6.8 удари Филипините "}
{"url": "https://www.actualno.com/america/pochinaha-oshte-dve-jertvi-na-vulkana-v-nova-zelandija-news_1415864.html", "text": "      Неуспешно приключи издирвателната акция на спасителните екипи на новозеландския остров Уайт, които имаха за цел да търсят още жертви на изригването на вулкана Уайт.      Двама души все още са в неизвестност, след като вулканът, разположен край източното крайбрежие на Северния остров, изригна. На остров Уайт все още се наблюдава вулканична дейност - активният кратер изхвърля вулканичен газ с температура над 200 градуса по Целзий.   Стасителните екипи проведоха втора операция по издирване на изчезналите. Два четиричленни екипа бяха спуснати на острова с хеликоптер тази сутрин и претърсиха участъка, където се смяташе, че е най-вероятно да се намира едно от двете тела.\r\nПо-късно водолазите ще продължат издирването във водите около Белия остров въпреки нулевата видимост, която им попречи при втората операция.  Очаква се броят на жертвите да продължи да нараства, след като 14 души са настанени в болници в Нова Зеландия, а още 13 пострадали са прехвърлени в лечебни заведения в Австралия, Сидни и Мелбърн.\r\nПоследната жертва е мъж, който е починал в болница въпреки усилията на лекарите. Неговото състояние се оценявало като критично. Десет от пострадалите в Нова Зеландия остават в критично състояние.   Към момента официалните данни са за 16 починали вследствие на инцидента, обобщава БГНЕС.    В понеделник (16 декември), една седмица след фаталното изригване, в точния час ще бъде запазена минута мълчание в цяла Нова Зеландия в памет на жертвите.\r\nИзригването на вулкана на Белия остров стана на 9 декември. Нова Зеландия започва криминално разследване за загиналите от изригналия вулкан. ", "date": "2019.12.15", "title": "Починаха още две жертви на вулкана в Нова Зеландия "}
