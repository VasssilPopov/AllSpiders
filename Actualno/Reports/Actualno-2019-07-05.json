{"url": "https://www.actualno.com/society/novinite-naj-vajnoto-za-denja-5-uli-news_765785.html", "text": "             Директна заплаха към правосъдния министър Данаил Кирилов отправи зам.-председателят на Синдикалната федерация на служителите в МВР (СФСМВР) Илия Кузманов. Той го предупреди да не притиска Синдиката на служителите в затворите и обяви, че СФСМВР твърдо подкрепя надзирателите.   Емил Кошлуков е новият генерален директор на БНТ. Преди минути приключи гласуването в Съвета за електронни медии (СЕМ), като той беше подкрепен от трима от петимата членове на СЕМ, което се оказа достатъчно. Моля ви, дайте шанс на здравеопазването да се излекува с общи усилия. Това каза министър Ананиев по време на изслушването в парламента относно състоянието на здравеопазването в Северозападна България.      стартира нова поредица от материали - \"Мълчанието на чиновниците\". В днешния материал ще посочим на кои въпроси не ни отговарят от Столична община и Министерството на туризма – в хронологичен ред назад във времето. Прогнозите показват между 3 и 6 процента спад на туризма в страната за цялата година, а на морския туризъм у нас – между 5 и 8 процента. Това заяви министърът на туризма Николина Ангелкова.    Изпълнителното бюро на БСП се разграничава от думите на президента на ПЕС Сергей Станишев, че премиерът Бойко Борисов действа като държавник, а не като политик, се казва в декларация на партията. \"Нито едно българско висше училище не е включено в одобрения списък в европейските университетски мрежи. Това каза министърът на образованието и науката Красимир Вълчев по време на форум, посветен на качеството на образованието Дали едно куче е агресивно определя собственикът му - това е законът сега, а изглежда ще бъде и в бъдеще, въпреки миналите дотук само на първо четене промени в Закона за ветеринаро-медицинската дейност, касаещи как трябва да бъдат извеждани кучетата на обществени места. Това стана ясно от изказване на депутата на ГЕРБ Маноил Манов. Във връзка с развоя на съдебната битка, най-големият акционер на Vivacom Спас Русев каза следното: \"Компанията беше придобита след изцяло легитимна и конкурентна процедура по продажба. Ищците многократно и чрез различни способи се опитваха да оспорят процеса по придобиване на собствеността, но безуспешно. Целта им беше да накърнят публично имиджа на компанията чрез медиите и множество съдебни дела, чрез които да придобият контрол над компанията, но всеки път те се проваляха\".  ", "date": "2019.07.05", "title": "Новините: Най-важното за деня, 5 юли"}
{"url": "https://www.actualno.com/curious/hu-grant-napadna-neizvestna-jena-v-rim-i-j-vze-mobilnija-telefon-news_765831.html", "text": "    Италианските медии пишат, че Хю Грант е взел мобилни телефон на неизвестна жена, покрай която минавал, защото помислил, че е папарак, предаде БГНЕС.      Британският актьор е бил в Рим заедно със съпругата си Анна Елизабет Еберщайн, когато налетели на Луис Мелара, директор на компанията за комунални отпадъци АМА.\r\nМелара снимала работници, изхвърлящи строителни отпадъци в район, предназначен само за битови отпадъци. В този момент тя се озовала пред съпругата на Грант и звездната двойка се разгневила, пише италианският \"Република\".\r\nВъв видеото, което изданието публикува, първо се чува женски глас, който вероятно принадлежи на съпругата на Грант, казвайки на английски: „Извинете, какво правите? Много добре, глупаво кучко\".     Тогава Грант й казла: \"Не стойте пред жена ми\", а след това сграбчил мобилния й телефон.\r\nМелара твърди, че не е разпознала актьора и съпругата му и че е стояла пред тях, за да не пресекат пред телефона, докато снима.\r\n„Грант, който беше зад мен, посегна и ми взе мобилния телефон. Взех го обратно и му казах, че не е прилично. Казах му, че съм ръководител на римска компания за събиране на отпадъци“, каза Мелара.    Хю Грант се ожени за Еберщайн миналата година след дълга връзка. Те имат три деца, родени през 2012, 2015 и 2018 година. ", "date": "2019.07.05", "title": "Хю Грант нападна неизвестна жена в Рим и й взе мобилния телефон "}
{"url": "https://www.actualno.com/curious/gradyt-kojto-shte-priuti-evrovizija-prez-2020-g-shte-e-jasen-prez-avgust-news_765838.html", "text": "    Новият „домакин” на музикалния конкурс „Евровизия” през 2020 г. ще бъде определен през август, съобщи за РИА Новости представителят на Европейския съюз за радио и телевизия (EBU) Дейвид Гудман, предаде БГНЕС.      По-рано бе съобщено, че столицата на Холандия Амстердам няма да организира провеждането на конкурса през следващата година поради липса на свободни зали.   „Заинтересованите градове или региони трябва да подадат официално заявка за провеждане на „Евровизия” до 10 юли. Някои от разпространители в Холандия NPO, NOS и AVROTROS, съвместно с EBU ще оценят подадените в срок кандидатури. Решението за това кой град или регион е бил избран ще бъде обявено през август, заяви Гудман.\r\nТой подчерта, че се планира конкурсът да бъде проведен в Холандия, като единствената промяна ще е във връзка с града-домакин.  В битката за правото да проведат конкурса остават градовете Ротердам, Утрехт, Хертогенбос, Арнем и Маастрихт. Хага е Бреда отказаха да участват в надпреварата.\r\nПрез 2019 г. конкурсът „Евровизия” се проведе в Израел. В грандиозния концерт участваха представители на 26 държави. За победител с 492 точки е избран Дънкан Лорънс от Холандия. На второ място е класиран представителят на Италия Махмуд, а на трето – руският певец Сергей Лазарев.    ", "date": "2019.07.05", "title": "Градът, който ще приюти „Евровизия” през 2020 г., ще е ясен през август "}
{"url": "https://www.actualno.com/blagoevgrad/folklorna-magija-otnovo-shte-zavladee-bansko-programa-news_765835.html", "text": "    „Фолклорна магия“ ще се проведе на 12, 13 и 14 юли на няколко сцени в градския парк в Банско. Трите дни от фестивала ще бъдат с дневна конкурсна програма и вечерни концерти на популярни и обичани фолклорни гост-изпълнители. Фестивалът е с конкурсен характер и е предназначен за самодейци от всички фолклорни области на страната без възрастови ограничения. Участниците се разделят на четири категории – пеене, свирене, танци и демонстрация на обичаи и традиции. И тази година форумът ще премине под надслов „Да съхраним заедно българщината!“       Организатори на фестивала са национална фолклорна телевизия Фен Фолк ТВ, част от Мюзик Медия Клъстер, и Община Банско.\r\nРегионален център-София, ЮНЕСКО, ще бъде партньор на тазгодишното издание на националния фестивал. Изпълнителният директор на Регионалния център д-р Ирена Тодорова ще бъде член на журито, а в края на фестивалните дни ще връчи специалната награда на Регионалния център – плакет със знака на ЮНЕСКО, в категорията за представяне на автентични обичаи и традиции „На мегдана”.   „Опазването и популяризирането на автентичното са във фокуса на нашата работа, но не по-малко важно е да откриваме онези хора и събития, които подпомагат изграждането на връзка между традиция и съвремие. Смятам, че фестивалът в Банско, на чиито сцени се изявяват хиляди участници от всяка фолклорна област на България, заслужава подкрепата ни”, каза Ирена Тодорова.\r\n„В търсене на най-истинните носители на българската традиция заедно с организаторите призоваваме самодейците да дойдат, за да покажат на нас и всички гости на фестивала колко красота крие нашето автентично изкуство.”     „Да превърнем града в атрактивен модерен курорт или да запазим традициите си - такава дилема никога не е стояла пред нас. В Банско, както в много европейски градове, тези две неща се случват в хармония. Приемаме решението на Регионален център-София, ЮНЕСКО, като висока оценка за усилията и постигнатите резултати”, коментира Георги Икономов, кмет на Банско. Събитието е част от богатата лятна фестивална програма на планинския курорт .\r\n\"Фолклорна магия\" ще завладее планинския град със специалното участие на най-обичаните фолклорни звезди: Николина Чакърдъкова, „Годлевски Великден“, Румяна Попова, Бинка Добрева и Александър Райчев, „Бански старчета“, Гуна Иванова, Ива и Велислава Костадинови, Малин Домозетски и още други.\r\nКулминация на празника ще бъде възстановка на въоръжени комити , които слизат от планината, за да обявят свободата на Банско, а банскалии ги посрещат с народно веселие. Самодейците към читалище „Никола Вапцаров 1894“, - Банско, и сдружение “Перински айдути“ ще пресъздадат историческия момент от 5 октомври 1912 г. в последния трети фестивален ден.   На 14 юли (неделя) в 12:00 ч. на входа на Градския парк в Банско група въоръжени мъже, облечени като комити, ще запеят „Вървеа Гоце и Яне“, тръгвайки към сцената на фестивала. По средата на парка групата ще спре, за да изиграе тежко хайдушко хоро, след което с изстрели ще оповестят свободата на Банско.\r\nНа фона на тържествения звън на банските камбани, комитите ще се качат на сцената, където ги очаква цялото население - деца, майки, бащи и невести. Докато всички са в еуфория от срещата със своите близки, се рецитират комитски бански песни.\r\n„Каним всички жители на Банско да се присъединят към възстановката. Нека облекат автентичните си и красиви народни носии, които има във всяка банска къща, и да се присъединят към посрещачите на нашите комити“, призовава директорът на фестивал „Фолклорна магия“ Виктор Касъмов.\r\nНе бива да пропускате и невероятните изпълнения на МФГ \"Бански старчета\". и домакин на фестивала, също призова своите съграждани да се включат в магията на фестивала. ", "date": "2019.07.05", "title": "„Фолклорна магия“ отново ще завладее Банско (ПРОГРАМА)"}
{"url": "https://www.actualno.com/business/nad-polovinata-ot-horata-bez-sobstveno-jilishte-planirat-pokupka-na-dom-news_765845.html", "text": "    55% от хората, които не живеят в собствено жилище, възнамеряват да закупят такова, като близо половината от тях посочват жилищния кредит като основно средство за финансирането му. Данните са от национално представително онлайн проучване у нас, направено от Gemius България по поръчка на Пощенска банка.      На второ място се нарежда възможността за финансиране на покупката със собствени средства, посочена от 25% от анкетираните, 2% от тях биха ползвали заем от приятел/роднина, а останалите 25% – комбинация от жилищен и потребителски кредит или чрез собствени средства и жилищен/потребителски кредит.\r\nЕкспертите на Пощенска банка отчитат съществен ръст в запитванията за жилищно кредитиране от началото на годината. Над 50% е увеличението на исканията за нови жилищни кредити, получени в институцията, спрямо същия период на миналата година.  Най-активно продължава да е търсенето на жилища в големите градове – София, Пловдив, Варна и Бургас, които формират около 75% от новите заявления за ипотечен кредит в банката. Средният размер на кредита също бележи ръст, като за първите 5 месеца на 2019 г. достига до 56 500 евро, спрямо 51 200 евро за същия период миналата година.\r\n46% от хората, участвали в проучването, които вече са изтеглили жилищен кредит, споделят, че инвестицията в недвижим имот осигурява сигурност и спокойствие за бъдещето. Останалите причини, които те посочват за вземането на кредит, са нуждата от жилище в конкретно населено място (44%), желанието за самостоятелност (37%), увеличение на членовете на семейството (30%), възможност да осигурят дом за децата си (30%).\r\nИзследването показва още, че най-често жилищен кредит ползват хора с висше образование, на възраст между 30 и 40 години, семейни и със среден доход от 900 до 2000 лева на месец.     Въпреки ясната тенденция към дигитализация и все по-честото използване на онлайн услуги, проучването сочи, че потребителите (88%) все още предпочитат банковия офис като най-често използваното място за кандидатстване за кредит, а личната консултация с банков експерт – като основен източник на информация.\r\nС цел предоставяне на цялостна експертна консултация и финансови решения, които да са все по-лесно достъпни за клиентите, Пощенска банка разполага с , като само за 2018 г. финансовата институция откри 5 нови – 3 в София и по един във Варна и Плевен.   „Стремежът ни е да сме максимално полезни на нашите клиенти при покупката на нов дом. Знаем, че те имат нужда от надеждна консултация за избора на подходящ продукт, от допълнителна информация и съдействие в процеса на кандидатстване и усвояването на кредита, както и от гъвкави финансови решения, които отговарят максимално на техните потребности. Клиентите ни търсят повече сигурност при взимане на решение за дългосрочна инвестиция като жилищния кредит.   В отговор на техните очаквания стартирахме предлагането на нов жилищен кредит с 1 и 3 години фиксирана лихва. Така можем да гарантираме на своите клиенти, че вноската им няма да се повиши в първоначалния период на кредита. Това е особено важно за тях, защото най-големите разходи, свързани с новия дом, са именно в началото на срока на кредита“, коментират от Пощенска банка.\r\nКъм жилищния кредит има и допълнителни предимства като възможности за отстъпки, парични бонуси чрез иновативната сметка за заплата „ ” и пакетни програми за комплексно банково обслужване, застрахователните пакети „Живот“ и др. Потребителите могат да заявят и уникалния за пазара „Спестовен жилищен кредит“, с който да получат повече от своите спестявания, без да губят възможността по всяко време да ги ползват за други свои нужди.\r\nДопълнителна информация за жилищните продукти на Пощенска банка можете да научите на сайта на банката – , в специализираните центрове и офисите на банката, чрез консултация с мобилен банков експерт или онлайн видео консултация през Skype. ", "date": "2019.07.05", "title": "Над половината от хората без собствено жилище планират покупка на дом"}
{"url": "https://www.actualno.com/society/bylgarija-e-sred-poslednite-po-kulturno-vlijanie-v-sveta-news_765769.html", "text": "    В България често се хвалим с огромното си културно и историческо наследство, до някъде с право. Политиката за популяризиране на това наследство датира още от Възраждането. Достигането на европейските стандарти от страна на страните от Балканите още тогава поражда необходимост от създаването на специфични нашенски компенсаторни механизми за целта – например популяризирането на миналото културно величие и принос в общоевропейската история и цивилизация. Както е известно, гърците например популяризират родството си с „древните елини“, сърбите възкресяват мита за „старите сърби”, а българите говорят за „старата българска държава” преди Османското владичество. Сякаш нищо не се е променило в това отношение, но къде се намираме ние спрямо останалите европейски държави днес и какво културно влияние оказваме на света?      Страните с голямо културно влияние задават насоките и често са синоним на хубава храна, мода и висок стандарт на живот. Техните продукти, било то културни или не, се продават малко по-бързо от останалите. Тяхната музика, телевизия и филми се абсорбират от други култури и се превръщат лесно в глобална тема, отбелязва „ “. В проучването са участвали 20 000 души от четири региона, които са оценили 80 държави според определени характеристики. Културното влияние на тези държави се основава на средната оценка от седем показатели: културна значимост от гледна точка на развлечения, популярност, щастие, влиятелност на културата, съвременност, престижност и задаване на нови насоки. В общата класация на най-добрите страни, тежестта на оценката на културното влияние е 13%.\r\nЗа разлика от България останалите страни в Европа продължават да бъде категоричен лидер в тази класация. Не е учудващо, че по културно влияние със своите кулинарните си традиции, класическото си изкуство и модни традиции. В челната десетка страните са същите с малка размяна на позициите. Десетте най-влиятелни страни остават същите, както и през миналогодишната класация – на 6-то място е Япония, номер 7 е Бразилия, 8 – Австралия, 9 – Швейцария, а на 10-та позиция се нарежда Швеция.                                                                                                ", "date": "2019.07.05", "title": "България е сред последните по културно влияние в света"}
{"url": "https://www.actualno.com/america/nov-moshten-trus-razlulja-kalifornija-den-sled-naj-silnoto-zemetresenie-ot-2-desetiletija-news_765834.html", "text": "    В ранните часове на днешния ден южната част на Калифорния бе разтърсена от ново силно земетресение.      Според американската Служба за геоложки проучвания трус от 5,4 степен е разтърсил същия регион като вчерашното земетресение, на около 18 км западно от долината Шърли Вали, в 4:07 ч. местно време.   В четвъртък . Епицентърът му бе на около 270 км северозападно от Лос Анджелис. Според CNN това е най-силното земетресение в района от 1999 г. насам.\r\nПовече от 80 по-малки вторични труса бяха регистрирани след вчерашното земетресение, което се усети от Лос Анджелис до Лас Вегас, съобщават американски медии.   ", "date": "2019.07.05", "title": "Нов мощен трус разлюля Калифорния ден след най-силното земетресение от 2 десетилетия"}
{"url": "https://www.actualno.com/europe/rusija-obeshtava-reciprochen-otgovor-na-razpolaganeto-na-raketi-sys-sreden-obseg-ot-nato-news_765823.html", "text": "    Генералният секретар на НАТО Йенс Столтенберг заяви днес, че алиансът ще реагира с координирани „защитни” мерки, в случай на прекратяване на Договора за междинни ядрени сили, предаде БГНЕС.      В отговор първият заместник-председател на Съвета на федерациите на Русия Владимир Джабаров обяви, че Русия ще отговори реципрочно на разполагането на ракети със среден и малък обсег в държавите-членки на НАТО в Европа.   Междувременно от постоянното представителство на Русия в НАТО заявиха след заседанието на съвета НАТО-Русия, че Москва смята опитите на алианса да я обвини в нарушаване на договора за неоснователни.\r\nРусия подчертава необходимостта от сдържаност, заявиха от мисията. Москва потвърди, че ако САЩ излязат от договора, Русия не възнамерява да разполага съответни оръжия в Европа и други региони, дотогава, докато няма американски ракети със среден и по-малък обсег.  В сряда руският президент Владимир Путин подписа указ, с който прекратява участието на Русия в договора. Решението е взето няколко месеца, след като САЩ обявиха, че едностранно напускат договора.\r\nДоговорът за унищожаването на ракетите със среден и по-малък обсег е подписан през 1987 г. от тогавашния съветски лидер Михаил Горбачов и американския президент Роналд Рейгън. Съгласно споразумението, двете държави трябваше да премахнат ядрените и конвенционалните балистични ракети с обхват между 500 и 5500 километра.    ", "date": "2019.07.05", "title": "Русия обещава реципрочен отговор на разполагането на ракети със среден обсег от НАТО "}
{"url": "https://www.actualno.com/society/sedmicata-v-absurdi-1-5-uli-news_764750.html", "text": "                Процентът колко не четат книги е изчислен от социологическо проучване с участвали 2500 младежи. В анкетата 7 от 10 са казали, че не четат никаква книга в момента, а 46% - че изобщо не четат. Мъжете са по-малко четящите - 80%, но и жените са много - 60%. Само 16% пък прочитат повече от 6 книги на година, а около 1/4 четат между 3 и 5 книги. :      Достъпът до Морската градина във Варна е забранен по закон. Това заяви зам.-кметът на Варна Пламена Маринова, но веднага уточни, че имало 34 жалби в съда срещу това, докато уточняваше няколко пъти за забраната. : Много ясно, че каквото не може, в България може. Според концесионера на Северния плаж Кирил Спасов в този период от сезона винаги било така, а от 10 юли почвало да се пълни с туристи. :    Отказ да одитират и сертифицират машините за гласуване преди евровота е получила ЦИК от шест институции. :   Изненадващо или не, но според председателя на Областния съвет на БЧК във Варна Илия Раев цели 40% от искащите да станат спасители всъщност не могат да плуват достатъчно добре. Според него, колкото и абсурдно да звучи за морски град, това се дължи на липсата на плувна подготовка от най-ранна възраст. Затова областното ръководство на БЧК ще предложи на общината плуването да бъде масово въведено в училищата и университетите. :  Това е цена за четири комплекта, \"на най-хубавото плажче\", а останалите чадъри и шезлонги са по-евтини, като 50% от плажа бил свободна зона. :  Премиерът говори във връзка с Европейския съвет и дълго проточилите се преговори кой да застане начело на Европейската комисия. Интересният щрих е следният - кореспондентът на BBC зададе въпрос на българския премиер, като започна с уточнението, че ще говори бавно на английски език, защото знае на какво ниво го владее Борисов. :  Ползвала ли е Мария Габриел общински апартамент с 4 пъти по-нисък наем от пазарния - този въпрос вече не стои на дневен ред за КПКОНПИ (Комисията за противодействие на корупцията и незаконно придобито имущество), тъй като комисията е прекратила производството по сигнала против Габриел. При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси. От това следва, че в периода на действие на договора за наем от 01.10.2010 г. до 31.08.2012 г. Мария Габриел не е заемала публична длъжност. :  В седмичния бюлетин за регистрирани заразни заболявания на сайта на Националния център по обществено здраве е допусната грешка. От там информират, че в периода от 24 юни 2019 г. – 30 юни 2019 има 594 случая на вариола в страната ни. :   Обяснението на собственика на заведението - имало много хора, предимно чужденци, които му сядали за една минерална вода и му заемали маси, без да има реално консумация. А сега цените вече не са такива, по-ниски били – супата вече е 7 лева, пицата е 12-13 лева. :  \"В България производителността на българския работник е в пъти по-ниска от тази на средния европеец. Затова трябва да се работи повече, за да се намери начин как да се произвежда повече\", каза изпълнителният директор на Асоциацията на индустриалния капитал в България (АИКБ) Добрин Иванов. :   Според данните, дефицитът се е увеличил с 8,4% през май и вече е 55,5 млрд. долара. За април дефицитът е 51,2 млрд. долара, като това са ревизирани данни в посока нагоре - с 400 млн. долара повече! :  Дълбокото ми убеждение е, че КПКОНПИ работи и работи ефективно, каза още Данаил Кирилов. \"Смятам, че този орган до голяма степен връща доверието в правосъдната ни система и във възможността държавата да се пребори с корупцията\", добави той. Попитан как тогава някой купува жилище по-евтино, отколкото биха могли обикновени хора, отговорът беше \"не искам да коментирам изцяло практиката на изповядване на сделки на данъчна оценка и на цена, близка до данъчната оценка\". :  Изненадващо или не, но гласуването мина без да е качен доклад за второ четене на сайта на парламента и без да бъде раздаден такъв на хартиен вариант т.е. страничен наблюдател нямаше възможност да сравнява какво се гласува. :  Изрично попитан за политиката на БНТ досега, след като беше програмен директор, Кошлуков не пожела да коментира първоначално работата на предишното ръководство, а след това заяви, че зад концепцията прозира държавата, както и че СЕМ трябва да оценява предишното ръководство. И обяви, че ако БНТ не си изпълнявала обществената функция, СЕМ щял да вземе лиценза на телевизията, като не отговори пряко дали Националната телевизия всъщност умишлено не неглижира публицистиката и обществено важните теми. Вместо това той атакува, че нямало как да знае какво става например с \"Панорама\", защото не отговарял като програмен директор за тази дирекция и се оправда с вътрешните правила на телевизията за работата си. Попитан от члена на СЕМ Иво Атанасов как така излиза сух от водата за бюджетния дефицит, Кошлуков обясни, че сигурно е могъл да пита повече, но като програмен директор не знаел числа по договорите и нямал достъп до тях, което беше оспорено. :  Оказа се, че на мястото, на което премиерът как магистралата ще промени живота на хората в няколко региона, сега няма жива душа. Няма и помен от багера и тежките камиони, които бяха докарани за символичната копка. По асфалта на близо километровата отсечка, която свързва строителния обект с пътя Плевен-Ловеч, няма следи от нито от верижна, нито от друга техника. :   Секретни документи на британската военна база за производство на химически оръжия \"Портън Даун” бяха открити в кофа за боклук. :  Един от вносителите на промените - бившият здравен министър Десислава Атанасова, категорично обяви във Facebook, че никъде в предложените до този момент текстове няма изискване кучета над 5 килограма да носят намордник - само агресивни животни. По смисъла на закона агресивно куче е това, което \"проявява спонтанна неадекватна реакция, насочена срещу хора или животни, която в зависимост от силата и нейното естество би могла да доведе до нараняване или причиняване на смърт\". :  Според министъра висшето образование в страната е изправено пред предизвикателства. :  ", "date": "2019.07.05", "title": "Седмицата в абсурди (1 - 5 юли)"}
{"url": "https://www.actualno.com/society/jena-pochina-v-tramvaj-v-sofija-priloshalo-j-ot-jegata-news_765865.html", "text": "    Жена е починала днес следобед докато е пътувал в трамвай по линия 12. Инцидентът е станал на спирка кв. Триъгълника. На място веднага са изпратени екипи на Спешна помощ и полицията, съобщи Канал 3, цитирани от БГНЕС.      За съжаление жената е издъхнала преди да дойде помощта. Трамваят се е отделил и не е имало забавяне в разписанието на останалите мотриси в района, съобщиха от ЦГМ. В мотрисите по линия 12 от типа ''Краставица'' в жегите температурата скача до +40 градуса тъй като те се нагряват много, а вътре климатик или охлаждане няма.\r\nОтделно разписанието по линията е изключително орязано и те се движат на 12-15 минути, а вечер и на над 20 минути. ", "date": "2019.07.05", "title": "Жена почина в трамвай в София, прилошало й от жегата "}
{"url": "https://www.actualno.com/society/poroj-vyv-vetren-pazardjishko-objaviha-bedstveno-polojenie-news_765864.html", "text": "    Обявено е бедствено положение на територията на Ветрен, Пазарджишко заради гръмотевичната буря и порой, които се разразиха този следобед. Бедственото положение е обявено със заповед на кмета на Септември Марин Рачев, предаде БГНЕС.      Интензивният дъжд е наводнил улици и тротоари, водата е достигнала и до някои къщи. На места е изровен и асфалтът, като някои пътища са непроходими. Активирало се е и свлачище, което застрашава домовете на хората до моста на ул. „14“.    ", "date": "2019.07.05", "title": "Порой във Ветрен, Пазарджишко, обявиха бедствено положение  "}
{"url": "https://www.actualno.com/balkani/decata-i-vnucite-na-rumyncite-shte-hodjat-v-zatvora-ako-ne-im-plashtat-pomoshtna-pensija-news_765868.html", "text": "    Управляващата партия в Румъния планира да принуди възрастните потомци да плащат \"помощни пенсии\" на своите родители, както и на баби и дядовци, в противен случай те ще бъдат изправени пред затвор, предаде МИА, цитирани от БГНЕС.      Проектозаконът, представен от повече от 70 депутати от СДП в румънския парламент, изисква от възрастните деца да осигурят финансиране за своите родители, баби и дядовци, както и за прабаби и прадядовци, които живеят трудно, под формата на „помощни пенсии“.   Става въпрос за сума, която се определя в зависимост от случая. Предвижда се тези, които не изпълняват това задължение, да се наказват с глоба или до три години затвор.\r\nВ случай, че децата не могат да осигурят пенсионна помощ, задължението ще се поема от внуците на румънците, които нямат с какво да живеят.   ", "date": "2019.07.05", "title": "Децата и внуците на румънците ще ходят в затвора, ако не им плащат „помощна пенсия\" "}
{"url": "https://www.actualno.com/curious/umorata-ot-prodyljenija-na-kinohitove-goni-zritelite-ot-kinata-news_765863.html", "text": "    Глобалният боксофис отбелязва спад това лято, като продажбите на билети спаднаха с 6% през първата половина на 2019 г., вследствие на установената сред кинематографистите умора от продълженията на хитови продукции, пише The Guardian, цитиран от БГНЕС.      През първите шест месеца на годината филмовите фенове са похарчили почти 19 милиарда долара (15 милиарда евро) в сравнение с 20,2 милиарда долара, изразходвани за същия период на миналата година.\r\nАнализаторите предполагат, че филмовите фенове са се уморили от броя на продукциите-продължение през периода: „Мъже в черно“; „Годзила: Кралят на чудовищата“; „Как да си дресираш дракон: Скритият свят“ и „Лего 2: Втора част“ бяха пуснати през първата половина и не успяха да покрият очакванията.\r\nСпадът е бил най-силно почувстван в американския боксофис, която е най-големият световен филмов пазар, като приходите от билети са намалели с 9,4% до 5,6 млрд. долара през първите шест месеца на годината.  Британският боксофис в Обединеното кралство се справя по-добре от САЩ, но приходите все още са с 6% по-ниски в сравнение с миналата година при 613,5 млн. паунда.\r\nКиноиндустрията се бори да не изостава от рекордната 2018 г., през която глобалните боксофиси бяха разбити, благодарение предимно на предлетния сезон с „Черната пантера“ и „Отмъстители: Безкрайна война“.\r\n„Заслужава си да си припомним, че 2018 г. имаше много силен старт с филми, пуснати в края на миналата година, като „Най-великият шоумен“ и „Междузвездни войни: Последните джедаи“, които все още правят добър бизнес”, казва Фил Клап, главен изпълнителен директор на Британската кино асоциация. \"Тази година нямаше такъв тласък и е справедливо да се каже, че касата в първото тримесечие не беше толкова пълна, колкото бихме искали.\"    Киноиндустрията също се бори с нарастващата конкуренция на големите стрийминг компании – Нетфликс и Амазон скоро ще се присъединят в сектора към Дисни и Епъл - както и огромната инвестиция на традиционни телевизионни компании като HBO в мегахитове като „Игра на тронове“ и „Големи малки лъжи“.\r\nМиналата година Нетфликс направи същия брой филми, колкото големите холивудски студия заедно - около 80 - и накрая се превърна в сила на Оскарите тази година, като „Рома“ на Алфонсо Куарон триумфира. В предстоящите продукции следва „6 Underground“ с участието на Райън Рейнолдс.\r\nНо Клап казва, че са налице положителни признаци за завръщане в кината с пускането на „Отмъстители: Краят“ - втория филм с най-висок доход за всички времена след „Аватар“ на Джеймс Камерън - в края на април подхранено от най-успешния май за британските кина за 50 години. Повече от 16 милиона филмови фенове са се стекли в кината през месеца.\r\n\"Със силна втора половина на годината – „Кралят лъв“, „Джокерът“, „Замръзналото кралство 2“, „Имението Даунтън“, „Джуманджи: Следващото ниво“, „Хобс и Шоу“, „Котки“ и „Междузвездни войни: Възходът на Скайуокър“ - има пълни шансове за изравняване, ако не и за надминаване на рекордните цифри от 2018 г. ”, казва Клап.\r\nЕто и топ пет на филмите в САЩ досега тази година:   1. „Отмъстители: Краят“ - 842 млн. долара   2. „Капитан Марвел“ - 427 млн. долара\r\n3. „Аладин“ - 306 млн. долара\r\n4. „Играта на играчките 4“ - 239 млн. долара\r\n5. „Ние“ – 175 млн. долара\r\nТоп пет филми във Великобритания досега тази година:   1. „Отмъстители: Краят“ – 88,3 млн. паунда\r\n2. „Капитан Марвел“ -  39,5 млн. паунда\r\n3. „Аладин“ -  33, 9 млн. паунда\r\n4.  „Играта на играчките 4“ - 27 млн. паунда\r\n5. “Дъмбо“ – 25 млн. паунда ", "date": "2019.07.05", "title": "Умората от продължения на кинохитове гони зрителите от кината "}
{"url": "https://www.actualno.com/business/vivacom-objavi-okonchatelna-pobeda-v-sydebnite-sporove-s-kosarev-vyv-velikobritanija-news_765876.html", "text": "    Българският телекомуникационен гигант Vivacom официално обяви победа в дългата поредица от искове, водени във Великобритания и касаещи собствеността върху компанията. Според съобщението, и последният иск на свързаните с руския бизнесмен Дмитрий Косарев компании LIC Telecommunications SARL и Empreno Ventures Limited вече е отхвърлен от Високия съд във Великобритания (първа инстанция в британското право).      Още преди почти две години що се отнася до собствеността върху компанията. За него обаче остана възможност да търси обезщетение, защото британският съд счете, че чрез търга във Великобритания, с който Спас Русев взе контрола върху българския телекомуникационен оператор, можело да има щети за Косарев. Сега обаче и тази бледа надежда за руснака вече изчезна.\r\nСъдия Клеър Моулдър прекрати иска, тъй като компаниите, свързани с Косарев, така и не са успели да убедят съда, че трябва да бъде започнат съдебен процес заради ощетяване от търга. А причината е, че нито акционерите, нито бордът на , която контролираше Vivacom преди търга, който Спас Русев спечели, не са дали разрешение на фирмите на Косарев да водят съдебни дела. Всъщност LIC така и не е успяла да направи среща на борда на V2 Investment, на която да потърси да ѝ бъде даден мандат да заведе съдебно дело и това превръща иска в безпредметен съгласно правото на Люксембург. Но след решението Empreno обяви, че можела да заведе ново дело - в Люксембург, в САЩ или пак във Великобритания, а според специализираното издание Law360 Косарев коментирал, че компанията му щяла да се съобрази със съдебните заключения за необходимите правни изисквания да има дело, които сега не са изпълнени.\r\nВъв връзка с развоя на съдебната битка, най-големият акционер във Vivacom Спас Русев каза следното: \"Компанията беше придобита след изцяло легитимна и конкурентна процедура по продажба. Ищците многократно и чрез различни способи се опитваха да оспорят процеса по придобиване на собствеността, но безуспешно. Целта им беше да накърнят публично имиджа на компанията чрез медиите и множество съдебни дела, чрез които да придобият контрол над компанията, но всеки път те се проваляха\".   ", "date": "2019.07.05", "title": "Vivacom обяви окончателна победа в съдебните спорове с Косарев във Великобритания"}
{"url": "https://www.actualno.com/europe/edin-ot-vseki-chetirima-evropejci-ne-moje-da-si-pozvoli-ljatna-pochivka-news_765827.html", "text": "    Повече от един на четирима граждани на ЕС не може да си позволи лятна почивка, показват статистически данни на Евростат за миналата година, цитирани от Deutsche Welle.      Най-голям процент на тези, които са принудени да останат по домовете си, е в Румъния, а топ летовниците са шведите.   Едноседмична ваканция далеч от дома остава неизпълнимо желание за 28% от 514 млн. жители на ЕС. Родители, които сами отглеждат децата си, имат още по-малка възможност за ваканция - средно 44% не могат да си позволят.\r\nНай-висок е процентът на самотните родители в Кипър (72%), Унгария (63 на сто), Румъния (59%) и Великобритания (57%).  Евростат е установил, че през миналата година само 9,7 на сто от шведите са били принудени да останат по домовете си.\r\nНай-малка възможност имат румънците (58,9 на сто) и хърватите (51,3%).   В Германия само 14,7% от населението не може да се позволи ваканция. Австрия, Холандия и Дания са на подобно ниво. Във Франция тази група представлява 22,6% от населението, 22,5% във Великобритания, 34,2% в Испания и 43,7% в Италия.     ", "date": "2019.07.05", "title": "Един от всеки четирима европейци не може да си позволи лятна почивка"}
{"url": "https://www.actualno.com/europe/iran-zaplashi-da-pleni-britanski-tanker-ako-ne-pusnat-tehnija-ot-gibraltar-news_765761.html", "text": "    Иран заплаши да задържи британски петролен танкер, ако не бъде освободен , заяви бившият командир на иранската Революционната гвардия, съобщава Independent.      Мохсен Резаи коментира, че е \"задължение\" на Иран да действа по същия начин и да задържи британски петролен танкер, освен ако иранският кораб бъде незабавно освободен.\r\nБританските кралски морски пехотинци задържаха петролен танкер в Гибралтар, заподозрян в пренасянето на петрол в Сирия в нарушение на санкции на ЕС, драматична стъпка, която може да ескалира конфронтацията между Запада и Иран.\r\nКралските морски пехотинци превзеха танкера \"Грейс 1\", след като кацнаха през нощта с хеликоптер на движещия се кораб. Техеран вече призова британския посланик и изрази \"много силното си възражение срещу незаконното и неприемливо завземане\" на кораба. Страната обвини Великобритания и в действия под диктата на САЩ.  \"Ако Великобритания не освободи иранския петролен танкер, задължението на (иранските) власти е да конфискуват британски петролен танкер. Ислямски Иран в своята 40-годишна история никога не е инициирал военни действия в нито една битка, но също така никога не се е колебал да реагира на насилниците\", допълва Резаи.\r\n28-членният екипаж на иранския супертанкер е разпитван като свидетели, а не като заподозрени в престъпления, обясняват властите в Гибралтар. Полицията и митническите служители на Гибралтар остават на борда на кораба, за да довършат разследването си, но кралските морски пехотинци вече не са там, съобщава Reuters.   Вчера Гибралтар заяви, че има основателни причини да смята, че иранският танкер е превозвал суров петрол за рафинерията в Банияс в Сирия.    ЕС наложи санкции на страната през 2011 г. заради репресии на Башар Асад срещу продемократичните демонстранти, което впоследствие прерасна в гражданска война.\r\nОфициалният говорител на премиера Тереза Мей коментира: \"Ние приветстваме това твърдо действие, за да наложим санкциите на ЕС срещу сирийския режим и поздравяваме гибралтарските власти, участващи в успешното провеждане на операцията тази сутрин. Това изпраща ясно послание, че нарушаването на санкциите е неприемливо.\"\r\nБританското външно министерство също приветства \"твърдото действие\" на гибралтарските власти. ", "date": "2019.07.05", "title": "Иран заплаши да плени британски танкер, ако не пуснат техния от Гибралтар"}
{"url": "https://www.actualno.com/balkani/turcija-provejda-voenno-uchenie-v-egejsko-more-v-denja-na-izborite-v-gyrcija-news_765829.html", "text": "    Турция е запазила голям район южно от остров Кастелоризо, който е част от континенталния шелф на Гърция, за военни учения в неделя (7 юли), докато гърците гласуват в парламентарните избори, съобщават гръцките медии.      Турските военни са запазили зона, която се простира от юг на Кастелоризо на запад към Родос за упражнения, които ще използват боеприпаси.\r\nТози ход идва ден след като министърът на външните работи на Турци Мевлют Чавушоглу предупреди Кипър, че страната му няма да се поколебае да използва сила във връзка с правата за сондиране в източната част на Средиземно море.\r\nВ изказване пред турската държавна телевизия той посочи, че \"кипърците не могат да предприемат едностранни стъпки в Източното Средиземноморие.  \"Ако се осмелят, ще получат същия отговор, както в миналото\", подчерта той, което беше смразяваща препратка към турската инвазия през 1974 на територията на островната държава. ", "date": "2019.07.05", "title": "Турция провежда военно учение в Егейско море в деня на изборите в Гърция"}
{"url": "https://www.actualno.com/society/prevozvachite-po-redovnite-avtobusni-linii-shte-bydat-osvobodeni-ot-tol-taksi-news_765797.html", "text": "    Превозвачите по редовните автобусни линии ще бъдат освободени от тол такси. Това стана ясно след първото заседание на Обществения консултативен съвет по въвеждането на тол системата към регионалния министър, предаде БНР.      Заместник-министър Николай Нанков обясни, че това се прави, за да не се повиши цената на билетите, защото автобусните превози имат социален ефект. Той уточни, че тол такси ще плащат единствено автобусите, които изпълняват служебни и случайни превози.   \"Това се обсъжда. Имаме склонност да подкрепим подобно предложение на колегите автобусни превозвачи\".\r\nТол системата ще заработи технически от 16 август и ще обхваща 6 000 км. от републиканската пътна мрежа, но реалната търговска експлоатация се отлага за март догодина. Целта е дотогава да бъде намерен компромисен вариант за тарифата на тол таксите..  Йордан Арабаджиев от Съюза на международните превозвачи заяви, че е постигнат напредък в преговорите за намаляване обхвата на тол системата, \"но очакваме по отношение на обхвата да има още редукция\".\r\nНай-ниската цена за изминат километър, предложена от транспортния бранш на Обществения съвет, е 3 ст., а, най-високата, която предлага регионалното министерство, е 39 ст. за километър.   Магдалена Милтенова от Конфедерацията на автобусните превозвачи: \"Ами ще тръгнем ние от 3 ст. Министерството ще тръгне от 39 ст. и някъде ще се срещнем по средата\".     ", "date": "2019.07.05", "title": "Превозвачите по редовните автобусни линии ще бъдат освободени от тол такси"}
{"url": "https://www.actualno.com/society/vremenno-e-preustanoveno-izdavaneto-na-zapazeni-mesta-ot-vsichki-gari-news_765840.html", "text": "    Временно е преустановено издаването на запазени места от всички гари за бързите влакове, които пътуват по основните направления в страната, съобщиха от БДЖ.      Причината за създадената ситуация е свързана с тестовете на нова резервационна система с разширени възможности от \"Информационно обслужване\" АД. Тя ще предоставя по-добро качество на предлаганата услуга.\r\nПри извършваните проби в тестова среда не е съществувал проблем, но при работа в реална среда е блокирала възможността за издаване на запазени места за влаковете, които вече са били отворени за предварителна продажба на билети и резервации.\r\nДо пълното отстраняване на проблема няма да се издават запазени места и за влаковете със задължителна резервация. По този повод служителите на БДЖ са направили необходимата допълнителна организация за настаняване на пътниците във влаковете на седящите места.   ", "date": "2019.07.05", "title": "Временно е преустановено издаването на запазени места от всички гари "}
{"url": "https://www.actualno.com/politics/stanishev-az-sym-vodil-naj-mnogo-bitki-sreshtu-borisov-no-v-bsp-vodjat-vojna-sreshtu-men-news_765859.html", "text": "    Нелепо е да се поставя под съмнение моята политическа линия – аз съм политикът, провел най-много политически битки с Бойко Борисов, но в случая му благодарих за държавническата позиция при преговорите за водещите постове в Европейския съюз. Това заяви в ефира на Дарик председателят на ПЕС Сергей Станишев.      В интервю за предаването „Реактивно“  по \"Дарик\" той коментира В нея изпълнителното бюро на партията се разграничава от думите на Станишев, че премиерът е действа като държавник, а не като политик, наричайки тази оценка „неадекватна“.\r\n„Преди да се коментира нещо е добре да се прочете, защото да се подлага на съмнение моята политическа линия е нелепо. Аз съм политикът, който е провел най-много политически битки с г-н Борисов и сигурно ще води и още. Дори днес коментирах и това гласуване в парламента по инициатива на ГЕРБ за субсидия, което е много вредно за демокрацията в България, за политическия процес\", заяви Станишев.\r\nТой подчерта, че неговата позиция е точно обратна, че най-почтеното към гражданите е да се финансират партиите прозрачно за сметка на бюджета.  Станишев добави, че с Борисов имат много спорове, но той се държал като държавник, подкрепяйки кандидатурата му, което според него е нормално.\r\n„Това биха го оценили положително повечето български граждани, защото сме имали случаи, когато българите сами пречим наши кандидатури, както беше с Ирина Бокова. И затова аз му благодарих за това нещо и също така казах, че аз ще работя с всички български политически сили, както и досега, когато касае българския интерес. Както беше за пакета мобилност, както е за Шенген, както е по други въпроси, което изобщо не отменя моите различия. Извинявайте, малко ми е смешно, много от привържениците на председателя на Националния съвет – най-яростните й защитници, са правили договорки с Борисов зад гърба ми, когато аз бях лидер на БСП и аз го знам. Не са те тези, които да ми дават оценка\", допълни председателят на ПЕС. \r\nНа въпрос дали това е реакция на БСП, или на ръководството срещу номинацията му за шеф на Европарламента, той обясни, че не вярва изпълнителното бюро да се е събирало, някой го е написал и издиктувал.    „Всички знаят, аз войни в БСП никога не съм откривал, срещу мен са откривали и са ме нападали, и са водили войни, но смятам това за безкрайно вредно за партията, нездравословно и отслабващо, защото има един принцип и той е човешки принцип. Ти ако в своето семейство не можеш да осигуриш мир и спокойствие и диалог, енергия за политическа битка, то кой ще ти даде управлението на държавата”, допълни още Станишев.\r\nТемата коментира и премиерът и лидер на ГЕРБ Бойко Борисов. По негови думи двамата със Сергей Станишев са запазили едно нормално европейско поведение помежду си, въпреки че са политически опоненти. „Аз го поздравих и той ми каза едно благодаря – къде е драмата“, запита министър-председателят. ", "date": "2019.07.05", "title": "Станишев: Аз съм водил най-много битки срещу Борисов, но в БСП водят война срещу мен"}
{"url": "https://www.actualno.com/curious/dneven-horoskop-za-6-uli-news_765730.html", "text": "     Овен       Денят е подходящ за светски прояви. Не пропускайте да посетите парти или събиране. Погрижете да изглеждате блестящо. Телец Това е ден за посещения на интересни и непознати места. Бъдете отворено за новото, за да научите колкото се може повече.   Близнаци Днес не отивайте някъде, ако не сте поканени. Не мислете, че нямате друг избор. Свободни сте да организирате деня по ваш вкус. Рак     Днес ще може да споделите деня си с любимия ви човек и да създадете незабравими спомени. Не се колебайте да бъдете много романтични. Лъв Днес е добре да бъдете подготвени за всякаква ситуация. Ако се притеснявате за нещо, прочетете професионална литература. Дева Тази събота заложете на вашата собствена компания. Дори най-луксозното място няма да ви даде нужното удовлетворение. Не пръскайте напразно пари.   Везни Това е ден, в който да използвате фантазията си. Няма как да избягате от желанията си, освен с нейна помощ. Скорпион Това е ден за търсене на съмишленици. Не подценявайте помощта на околните. Ще бъдете подкрепени поне емоционално. Стрелец Тази събота не очаквайте отговори на въпросите. Поне не от другите. Не пренебрегвайте четенето на интересна книга. Козирог    Тази събота може да си позволите повече волности. Изживейте деня по ваш вкус и начин. За останалите ще имате време по-нататък. Водолей Днес не се опитвайте да угаждате на останалите. Това може да ви изиграе лоша шега с дълготрайни последици. Риби Тази събота оставете страховете зад себе си. Нужно ви е сериозно разтоварване. Опитайте се да медитирате и да се успокоите сред природата. ", "date": "2019.07.05", "title": "Дневен хороскоп за 6 юли"}
{"url": "https://www.actualno.com/society/3-zarazeni-praseta-s-afrikanska-chuma-v-selo-novachene-news_765848.html", "text": "    В новото огнище с африканска чума в село Новачене са регистрирани 3 заразени прасета. Това каза началник-отдел „Здравеопазване на животните“ към Българската агенция по безопасност на храните д-р Цвятко Александров, предаде „Фокус“. „Вирусът на африканската чума е там, където не са отстранени труповете на мъртвите болни прасета. Ако остават с времето изключително дълъг период, те запазват инфекциозността си. Ако ново прасе мине оттам, ще се зарази“, заяви д-р Цвятко Александров.      Той посочи, че тази година пак има огнище в свинеферма тип „заден двор“. „Отново става въпрос за нерегистрирани свине. Това е отново на границата с Румъния, в близост до река Дунав. Мерките, които предприемаме, са съгласно стандартната процедура. Опасното е, че това заболяване се разпространява чрез всякакви механизми, но най-вече човешкият фактор играе голяма роля. Тоест, тези хора, които са били там, могат да пренесат заразата на всяко друго място в България, а и отвъд“, каза Александров.   „Вчера късно бяхме взели проби от животните, които са с клиника за заболяването, и за тях преди малко се обадиха, че са потвърдени за ново огнище на африканска чума, което пак е в района на село Жернов – село Новачене. Става въпрос за 3 прасета в заден двор. Това е тревожно. В зоните, които са в момента, все още няма индустриална ферма. Има решение на Европейския съюз, което определя зоните, които са под надзор или са рискови за заразяване от африканска чума“, посочи началникът на отдел „Здравеопазване на животните“. Той отбеляза, че новото огнище е на 45 км от най-близката индустриална свинеферма. По думите му ако огнището стигне на 10 км от свинефермата, тя попада в карантинна зона, което на практика води до затваряне на бизнеса и избиване на хиляди прасета и тежки икономически загуби. „В рамките на 45 дни в зона на констатирано огнище, свинефермата не може да реализира продукцията си“, каза той.\r\nНа пресконференцията стана ясно, че бизнесът, който произвежда около милион и половина прасета годишно и има оборот от над 2 милиарда лева, иска промяна в закона, който да регламентира отглеждането на прасета в заден двор и по-строг контрол върху тях.   ", "date": "2019.07.05", "title": "3 заразени прасета с африканска чума в село Новачене"}
{"url": "https://www.actualno.com/politics/pochina-deputatkata-ot-gerb-snejana-dukova-news_765770.html", "text": "    След продължително и тежко боледуване почина зам.-председателят на парламентарната група на ГЕРБ Снежана Дукова, предаде  Нова телевизия.      За кончината й съобщи с прискърбие колежката й Десислава Атанасова в профила си в социалната мрежа.   Дукова бе дългогодишен депутат от ГЕРБ в четири парламента - в 41, 42, 43 и 44 Народно събрание. Като педагог и училищен директор, тя беше член на комисията по образование. поднася съболезнования на близките й.   ", "date": "2019.07.05", "title": "Почина депутатката от ГЕРБ Снежана Дукова "}
{"url": "https://www.actualno.com/ruse/v-rusenska-oblast-njama-afrikanska-chuma-po-svinete-news_765802.html", "text": "    В Русе се проведе заседание на Областната епизоотична комисия. Поводът е регистрираното по свинете в община Никопол, област Плевен. По време на дискусията д-р Георги Дяков – директор на Областната дирекция по безопасност на храните успокои присъстващите, че в Русенския регион няма случай на африканска чума по свинете .      По тази причина бяха обсъдени и приети мерки, целящи недопускане разпространението на заразата на българска територия . Сред тях са привеждането на Областната дирекция по безопасност на храните в Русе в състояние на повишена епизоотична готовност, като дирекцията ще бъде отговорна и за провеждането на заседания на общинските епизоотични комисии.   От своя страна Регионалната дирекция по горите и Ловно-рибарското дружество ще трябва незабавно да информират официалния ветеринарен лекар за всички намерени умрели диви свине, както и за промяна по вътрешните органи, установена при първична обработка на отстреляните диви свине. Ловците са задължени да дават проба от убитите диви свине.\r\nКметовете и кметските наместници ще трябва да присъстват на общинските епизоотични комисии, както и да информират органите на МВР и Областната дирекция по безопасност на храните за нерегламентирано движение на свине и отглеждане на неидентифицирани такива в личните стопанства. В 7-дневен срок кметовете на общините трябва да изпратят информация, включваща местност, площ и GPS координати на терените, подходящи за загробване на животните.  Трябва да се осигурява и постоянен ветеринарномедицински контрол за спазване мерките за биосигурност в свиневъдните обекти. От изключително значение е собствениците на подобен тип обекти незабавно да информират обслужващия и официалния ветеринарни лекари в случай на повишена смъртност при свинете. Същевременно подчертано беше, че само регистрираните стопани ще имат право на обезщетение в случай на евтаназиране.\r\nЩо се касае до актуалната обстановка в Европейския съюз, то най-голям брой огнища на болестта при домашни свине се наблюдава в Румъния съответно 1277, като засегнатите животни са 80 783, а констатираните случаи на заболяването при диви свине са 439.   Изрично от страна на заместник областния управител Свилен Иванов беше подчертано, че благодарение на предприетите мерки до момента, както и на отличната координация между всички институции от региона на територията на областта, не е допуснато навлизане на заболяването. Отправен бе и апел към медиите за разпространение на информация за етиологията, пътищата за разпространение и последиците от болестта.     ", "date": "2019.07.05", "title": "В Русенска област няма африканска чума по свинете"}
{"url": "https://www.actualno.com/africa/v-tunis-zabraniha-na-jeni-s-nikab-da-vlizat-v-dyrjavni-uchrejdenija-news_765747.html", "text": "    Премиерът на Тунис Юсеф Чахед реши да въведе забраната на традиционната за жените мюсюлманки част от тяхното облекло никаб, която покрива лицата им, в правителствените учреждения.      Решението му било продиктувано от „съображения за сигурност“, съобщиха от кабинета на Чахед.   Оттам заявиха, че премиерът е подписал заповед, която „забранява достъпа до публичната администрация и институциите на всеки, чието лице е покрито поради съображения за сигурност.\r\nРешението не е лишено от логика заради зачестилите атентати в африканската страна.   ", "date": "2019.07.05", "title": "В Тунис забраниха на жени с никаб да влизат в държавни учреждения "}
{"url": "https://www.actualno.com/crime/myj-zagina-sled-tejka-katastrofa-mejdu-kamion-i-bus-kraj-shumen-news_765759.html", "text": "    Тежка катастрофа край Шумен. Челен сблъсък между камион и бус. На място е загинал 27-годишният водач на буса, който е останал затиснат в кабината.      Пътят Шумен-Силистра от село Осеновец е затворен. Колите минават през обходен маршрут, предаде БГНЕС.   Навлизане в насрещната лента в завой е причината за фаталния удар. Шофьорът на румънския ТИР е влязъл в платното и в средата на завоя е свил надясно, но не е могъл да избегне удара.\r\nСмачкани са кабините на колите. Гражданска защита ряза кабината, за да извади притиснатия мъж. Водачът на ТИР-а е болницата. Правят му операции.   ", "date": "2019.07.05", "title": "Мъж загина след тежка катастрофа между камион и бус край Шумен"}
{"url": "https://www.actualno.com/balkani/gryk-zastrelja-bylgarin-blizo-do-kavala-news_765781.html", "text": "    Възрастен грък уби българин в село Елефтерес край Кавала, съобщава гръцкият вестник \"Прото тема\", цитиран от News.bg.      Убийството било извършено вчера пред свидетели, след като между двамата възникнал спор.   По предварителни данни гъркът се срещнал със сънародника ни, който живеел в близкото село Платанотопос, в дома на общи познати. Там двамата се скарали по незначителен повод от финансов характер. Тогава гъркът взел ловна карабина и застрелял българина, преди някой да успее да му попречи.\r\nВъпреки че извършителят се опитал да се укрие, той бил заловен от полицията. От гръцката медия съобщават, че предстои да му бъде повдигнато обвинение за умишлено убийство и нарушаване на Закона за оръжията.  Все още не са известни името и възрастта на убития българин. ", "date": "2019.07.05", "title": "Грък застреля българин близо до Кавала"}
{"url": "https://www.actualno.com/healthy/zashto-v-bylgarija-ima-tolkova-mnogo-falshivi-bolnichni-news_765772.html", "text": "           Ако в България наистина имаше електронно управление и информационните системи на държавните институции си “говореха”, сред наплива на ГКПП Кулата-Промахон със сигурност щяха да бъдат открити , отиващи на море в Гърция. Но, за радост на измамниците, такава комуникация няма.\r\nОще през май шефът на Националния осигурителен институт (НОИ) Ивайло Иванов съобщи, че броят на болничните по празници рязко се увеличава. А според Добрин Иванов, изпълнителен директор на Асоциацията на индустриалния капитал в България, ръстът е с 20-30%. Премиерът Бойко Борисов отново извади проблема на дневен ред - и предупреди лекарите да внимават, защото би му било неприятно доктори да бъдат арестувани.\r\nСпоред цитираните от премиера данни, през 2018 болничните са били 2 милиона, а само за първите шест месеца на тази година вече са 3,5 милиона. Общият размер на начислените парични обезщетения, изплатени от ДОО на база болничен лист за 2018 година, е 557 милиона лева, което е ръст от 13% спрямо предходната година. Най-голям дял от тази сума се пада на работещите в столицата, където са съсредоточени държавните институции - близо 190 милиона лева. София е следвана от Пловдив, Варна, Стара Загора.     Няма официални данни за обезщетенията за първите 3 дни, плащани от работодателите. Но се очаква за 2019 да достигнат около 200 милиона лева. Има две категории хора, които злоупотребяват с болничните. В едната влизат предимно държавни и общински служители, тоест - чиновници, които гледат да се измъкнат по празници поне за седмица. За тях болничните са удобен начин да изкарат почивка, без да пипат гарантираната си отпуска. И тъй като администрацията е претъпкана от “калинки” и “чантаджии”, отсъствието на част от тях не променя и бездруго ниското качество на публичните услуги.    Във втората категория попадат хората, за които болничните са начин да се трудят на втора работа - защото парите от първата не стигат. Всички те са част от армията на “работещите бедни”, но не тях ожали Борисов, а работодателите, за които “тази ситуация е бич”. Вместо да изясни дали тези хора са осигурявани на минимална работна заплата и дали получават нещо отгоре, което не е регламентирано. Защото рядко някой на минимална заплата ще шикалкави с фалшиви болнични, за да мързелува. Работодателите плащат 70% от възнаграждението за първите три дни, държавата - 80% или 90%, в зависимост от това дали болничните са за общо заболяване, трудова злополука или професионална болест.\r\nПредседателят на КНСБ Пламен Димитров посочи тези дни, че България си остава най-бедната страна в ЕС, в която 70% от хората получават заплащане под 1200 лева. Според премиера пък, много хора „взимат болнични и отиват да берат гъби, ябълки\". Ако приемем, че тези хора заминават за някоя европейска държава, тук вече са необходими дълги болнични - за по два-три месеца. Повечето от тези болнични листове се издават от болниците - частни, държавни, общински, като лечебните заведения също имат голяма изгода. От тези мними болни те получават пари по клиничните пътеки. Така парите на данъкоплатците се източват от две места - от НЗОК, която финансира болниците, и от НОИ, откъдето се изплащат болничните.   Една класификация на листове би помогнала за изясняване на картината. Но липсва политическа воля, която да наложи контрол и по-сериозен механизъм за проверки както на хората с болнични, така и на порочните практики в болниците. Ако вярваме на премиера, държавата се е заела много сериозно с тази задача. Защото “толкова много искания имаме за повишаване на заплати, че всеки един лев ни е важен”. Има обаче и друго. Не може министър-председателят да говори на едро за голям брой , ако наистина не е наясно за какъв процент става дума. В България е пълно с болни хора, смъртността е от най-високите, животът е къс и нелек, а ръстът на болничните може би просто отразява тази реалност. След като броят на хоспитализациите се е повишил сериозно, а разходите на НЗОК за болниците са скочили тройно в сравнение с 2007 година, от това логично следва и ръст на болничните.   „Ако има проблем, той трябва да се докаже\", каза преди ден зам.-председателят на Българския лекарски съюз д-р Николай Брънзалов. И добави, че за увеличаването на болничните листове има както субективни (поставянето на диагноза е субективна експертиза), така и напълно обективни причини. Затова не бива да се формира групова вина.\r\nНакратко: ако премиерът продължава да твърди, че голяма част от болничните са фалшиви, значи населението е здраво. А от това следва, че ще му се наложи да разрови какви ги вършат в болниците и/или как и колко плаща бизнесът.  ", "date": "2019.07.05", "title": "Защо в България има толкова много фалшиви болнични?"}
{"url": "https://www.actualno.com/velikotarnovo/kompleksyt-za-socialni-uslugi-v-pavlikeni-otpraznuva-10-godishen-ubilej-news_765775.html", "text": "    Талантливи деца от Павликени изнесоха празнична програма по случай 10 годишнината от създаването на Комплекса за социални услуги в града. С песни и стихотворения в тържеството се включиха и представители на центровете за деца и младежи с увреждания в общината. Празненството бе открито от Татяна Иванова - директор на Комплекса за социални услуги.       В своето приветствие тя благодари на отлично подготвените специалисти, които работят в комплекса и полагат ежедневни грижи за по-добър живот на децата и техните родители, предаде Иван Иванов - връзки с обществеността при областна администрация – Велико Търново.   , отбеляза проф. Попова.  също поздрави екипа на центъра и приветстваха децата.     Екипът на Ути Бъчваров изненада децата с вкусна гозба, приготвена на открито в огромен тиган. ", "date": "2019.07.05", "title": "Комплексът за социални услуги в Павликени отпразнува 10 годишен юбилей"}
{"url": "https://www.actualno.com/goodnews/jena-rodi-uspeshno-sled-sindrom-na-izchezvashtija-bliznak-news_765707.html", "text": "    27-годишна жена от Пловдивска област роди в УМБАЛ-Пловдив здраво момиченце, след като по време на бременността й бе диагностицина с фетална резорбция, позната още като Синдром на изчезващия близнак. Това съобщиха от лечебното заведение.      Д-р Семра Халил от Отделението по Акушерство и гинекология “хвана” , което дойде на бял свят с тегло 3240 гр и ръст 50 см.   \"Следих бременността на пациентката, която започна като двуплодна и до 8-ата седмица протичаше така - ясно се чуваха тоновете на двата плода. След това обаче единият изчезна, а другият продължи да се развива\", разказа тя.\r\nСлед влизането в болницата на майката е направено секцио, защото страда от вродено бъбречно заболяване и през 2016 г. й е направена урологична операция. Семейството има и друго дете - момченце, родено нормално. Днес те нарекоха си Ванеса.  Д-р Халил посочи, че не е напълно ясно, какво пpичинявa изчeзвaнeтo нa eдиния близнaĸ по време на бременността. Често се cлyчвa пpи мaйĸи зaчeнaли нaд 30 гoдини, защото в тoчнo тaзи възрастова гpyпa забременяват с близнациповече от останалите. Paзглeждaйĸи нeщaтa oт биoлoгичнa глeднa тoчĸa, cиндpoмът зacягa пpeдимнo eднoяйчнитe, пoнeжe тe дeлят oбщa плaцeнтa и пocтoяннo ca в бopбa зa нaдмoщиe.\r\nОколо 20–30 % от бременните жени се сблъскват с диагнозата фетална резорбция, позната още като Синдром на изчезващия близнак, или иначе казано, преждевременната смърт на единия плод при многоплодна бременност. В резултат на това мъртвият ембрион в утробата бива частично или изцяло „погълнат” от живия, от плацентата или от организма на майката.    ", "date": "2019.07.05", "title": "Жена роди успешно след Синдром на изчезващия близнак "}
{"url": "https://www.actualno.com/smolyan/za-10-ta-godina-uchenicite-ot-smoljansko-sa-otlichnici-bez-otpadnali-deca-ot-obrazovanieto-news_765766.html", "text": "    Десета година вече смолянските ученици са в челните класации по знания , стана ясно по време на брифинг от областния управител на Смолян Недялко Славов и шефката на РУО Мария Семерджиева.      „Трайно си оставаме областта с най-високи комплексни резултати и това се затвърждава като тенденция вече десета година. Очевидно образованието в Смолянска област е на най-високото и най-добро ниво в страната, но нашите усилия са насочени към това да го направим още по-добро и още по-адекватно на времето, в което живеем“, заяви Славов. Той обяви, че в тази връзка от октомври месец 100 деца от четири училища – ПГТТ „Христо Ботев“, ПМГ „Васил Левски, І-во Основно училище „Св. св. Кирил и Методий“ в Смолян и училището „Васил Левски“ в Златоград, ще преминат обучение по информационни технологии в академията „Телерик“.  Дуално обучение, което се отчита с позитивен резултат, има в ПГТТ съвместно с ЕВН в Смолян и Основното училище в Чепеларе съвместно с „Амер Спортс“.\r\nОбластта е в преговори с фондация „Джуниър Ачийвмънт“ за провеждане на обучения по предприемачество в начален и среден курс.\r\n„Подчертавано следваме патриотичното възпитание на нашите ученици. Имаме какво да подобряваме като връзка между средните и висшите училища в областта, тъй като виждам смисъл в надграждането на тези добри резултати от основното и средното образование“, подчерта областният управител.     По думите на Мария Семерджиева Смолян е в края на една изключително успешна година за всички образователни институции в областта. „Тези резултати са изключителни постижения на учениците и учителите, но и на добрите взаимоотношения с родителите“, отбеляза тя\r\nШефката на РУО посочи, че областта е отличник за десета година по национално външно оценяване за учениците в 4-ти и 7-ми клас , а и на държавните зрелостни изпити. „Имаме право да се гордеем с постигнатите резултати“, подчерта Семерджиева.\r\nТя изтъкна, че въпреки намаляващия брой ученици няма намерение да закрива училища. И допълни, че в момента върви процедура по обявяване на защитени и средищни детски градини и училища.\r\n„Посетили сме 18 адреса, на които живеят деца в риск от отпадане и нямаме нито едно отпаднало от училище дете“, посочи Семерджиева.   На въпрос дали не е имало подсказване от учители или занижен контрол по време на изпитите, за да се постигне този висок резултат, Семерджиева бе категорична, че е направено всичко възможно да няма такива практики. Обясни, че изпитите се провеждат под пълно видеонаблюдение, че местят квесторите в други училища и в други населени места, за да се предотврати всякакъв опит за нечестно поведение.\r\nА за изненадата за тази година –училището в рудоземското село Чепинци, което постигна уникален резултат: трето място в страната по биология, е бил изгледан целият видеозапис от изпита. Неделино е било наблюдавано през цялото време на камери. В самото министерство на случаен принцип гледали излъчване по време на изпитите. ", "date": "2019.07.05", "title": "За 10-та година учениците от Смолянско са отличници, без отпаднали деца от образованието"}
{"url": "https://www.actualno.com/burgas/v-absurden-sluchaj-sys-stroej-v-burgas-investitoryt-se-oplakva-news_765777.html", "text": "    Част от оградата на бургаското училище \"Любен Каравелов\" минава през частен имот, в който има намерение за строеж. Това твърди собственикът и инвеститор Николай Богов в отворено писмо до медиите.      Според думите му, това било установено чак като е получил разрешение за строеж, а разрешение от собствениците на имота за тази ограда нямало. Той се оплаква, че заради сигнал на директора на училището Анета Димова срещу него почнала обществена кампания, след като уж имало среща с нея, на която било постигнато съгласие оградата да се махне и сложи на границата на парцела, където ѝ било мястото.   \"През ноември 2018 г. заградих имота с ограда, поставих всички нужни табели, с което стана видно, че мястото се подготвя за строеж на жилищна сграда. Нито от управата на училището, нито родители, нито съседи, нито общината, нито някой друг не възрази, по какъвто и да било начин, срещу бъдещия строеж. Веднъж общината одобрява всички строителни проекти, след това ми дава разрешение за строеж, което не е оспорвано от РДНСК и е влязло в сила,  открива ми строителна линия да строя, а впоследствие прави опит да си оттегли разрешението за строеж и там да не се строи. С административни мерки бях принуден да спра строителния процес и да консервирам строежа като заровя извършения изкоп и подготвителните дейности по фундамента, което е прецедент в строителната практика\", оплаква се Богов.\r\nЗа финал той се оплаква, че сега се водят разговори с бургаския кмет Димитър Николов за обезщетение с друг имот, но търпял финансови загуби и имало заплаха от нов протест срещу него.  Каква е предисторията на случая - научете в ! ", "date": "2019.07.05", "title": "В абсурден случай със строеж в Бургас - инвеститорът се оплаква"}
{"url": "https://www.actualno.com/politics/borisov-kaza-na-zaev-che-trjabva-da-ima-po-byrzo-reshenie-za-goce-delchev-news_765753.html", "text": "    \"Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например президентът на страната \". Това заяви премиерът Бойко Борисов в разговор със северномакедонския си колега Зоран Заев по време на Срещата на върха на инициативата \"Берлински процес\" в Познан.      Беше потвърдено, че следващата седмица Борисов ще се види с Пендаровски в Сараево.   „На ниво премиери и министри на външните работи си имаме доверие, но сега трябва да работим за доверие между администрациите ни и комисиите, за да има реален резултат. Нужна е нова динамика в работата на експертната комисия по история в рамките на Договора за добросъседство, която да доведе до бързи и категорични резултати до края на 2019 година по теми като Илинденско-Преображенското въстание, Гоце Делчев и др.\", подчерта Борисов. За какво предупреди външният ни министър Екатерина Захариева относно участието на България във въпросната комисия - припомнете си в !\r\nМакедонският премиер увери министър-председателят Бойко Борисов, че и поетите публично спрямо България ангажименти, в т.ч. издаването на разрешение за възстановяване на паметника на полк. Константин Каварналиев край Дойран са в ход и вече има разрешение за възстановяване на паметника.  Очакванията са през месец октомври България и Република Северна Македония да отбележат съвместно на най-високо ниво 1005-а годишнина от смъртта на цар Самуил. ", "date": "2019.07.05", "title": "Борисов каза на Заев, че трябва да има по-бързо решение за Гоце Делчев"}
{"url": "https://www.actualno.com/starazagora/50-slujiteli-na-starozagorskata-direkcija-s-nagradi-za-profesionalnija-praznik-na-mvr-snimki-news_765670.html", "text": "    50 служители на Областната дирекция на Министерството на вътрешните работи (ОДМВР) в Стара Загора са наградени за постигнати високи резултати и конкретен принос в дейността по опазване на обществения ред и противодействието на престъпността по повод .      Наградите бяха връчени но кратко тържество за празника вчера в сградата на дирекцията. С “ Почетен знак на МВР” - ІІ степен , за трайни високи резултати, проявена инициативност и професионализъм при изпълнение на служебните задължения със заповед на вътрешния министър Младен Маринов че награден комисар Илиян Илиев, началник на отдел “Охранителна полиция” при ОДМВР - Стара Загора. Наградата му връчи директорът на старозагорската дирекция старши комисар Стоян Стоянов. С “Писмена похвала” за постигнати високи резултати и проявени инициативност и професионализъм при изпълнението на служебните задачи със заповед на главен комисар Ивайло Иванов, главен секретар на МВР, е награден началникът на Районно управление (РУ) - Чирпан, главен инспектор Красимир Христов.\r\n30 служители на дирекцията са с Писмена похвала” от директора на ОДМВР - Стара Загора, а 19 служители на Второ РУ - Стара Загора, и на РУ - Казанлък, са наградени със същото отличие от началниците на управленията.\r\nПриветствие за празника отправи  директорите на ОДМВР - Стара Загора, старши комисар Стоян Стоянов и на  РД ПБЗН комисар Стоян Колев, които благодариха на служителите за високите професионални успехи и за доказания им професионализъм при ежедневното изпълнение на отговорните им задачи в полза на обществото и пожелаха  здраве на тях и на семействата им. За празника се проведе и традиционният турнир по футбол за служители на МВР. В него участваха отбори от старозагорската областна дирекция на МВР - Стара Загора, районни  управления в региона и Регионалната дирекция \"Пожарна безопасност и защита на населението\" (РД ПБЗН). На малкия финал между Първо РУ - Стара Загора, и РУ - Чирпан, старозагорци успяха да се наложат и заеха третото място в турнира. Във финалната среща, след равен резултат 3:3 в редовното време, след изпълнение на дузпи първото място зае отборът на РД ПБЗН - Стара Загора, а отборът  на ОДМВР - Стара Загора, остана на и второ място в турнира.     ", "date": "2019.07.05", "title": "50 служители на старозагорската дирекция с награди за професионалния празник на МВР (СНИМКИ)"}
{"url": "https://www.actualno.com/varna/asansiorite-na-peshehodnite-pasarelki-po-bul-levski-vyv-varna-vse-oshte-ne-rabotjat-news_765678.html", "text": "    След като стана ясно, че - новият булевард \"Васил Левски\" е пуснат за движение, но все още не е въведен официално в експлоатация, проблемите на спират до тук. Много граждани, които използват пешеходните пасарелки, сигнализират, че монтираните асансьори все още не работят . По въпроса от общинската дирекция \"Инженерна инфраструктура и благоустрояване\" коментираха, че в момента тече процедура по въвеждане в експлоатация на бул. \"Васил Левски\" и след нейното приключване асансьорите на пешеходните пасарелки най-накрая ще бъдат пуснати. Кога точно ще се случи това, обаче, не е ясно.       , че преди известно време кметът Иван Портних заяви пред медии, че окончателните документи за акт 16 няма да бъдат подписани докато местната власт не се увери, че всички детайли по съоръжението са завършени, а възникналите дефекти ще се отстранят за сметка на изпълнителната фирма . Един от най-големите проблеми, които възникнаха по протежението на новия булевард бе свличането на земна маса в ромската махала \"Максуда\". \r\nШефът на фирмата-изпълнител “Хидрострой” Николай Пашов съобщи, че на асансьорите на пешеходните пасарелки по бул. \"Левски\" са направени нужните проби и те са технически годни. По неговите думи, всички забележки по трасето са отстранени, а в момента само се поливат засадените дървета, докато комисията приеме обекта. ", "date": "2019.07.05", "title": "Асансьорите на пешеходните пасарелки по бул. \"Левски\" във Варна все още не работят"}
{"url": "https://www.actualno.com/cite/v-bylgarija-njama-uslovija-za-mafiotski-strukturi-news_765716.html", "text": "    Средата за сигурност в България се отличава с относителна устойчивост и стабилност. Липсват признаците и условия за съществуването на емблематични, знакови престъпни структури на национално ниво и групировки от мафиотски тип, както и престъпни деяния с широк обществен резонанс.      Това заяви вътрешният министър Младен Маринов по време на откриване на пресконференция в Софийския университет, съобщава bTV.   Той обясни още, че се наблюдава стесняване на криминалните пазари и престъпните възможности, в резултат на мерките и политиките, предприети от българските правителства и МВР.\r\nСпоред вътрешния министър нито една държава не би могла да се справи с организираната престъпност, ако няма сътрудничество и тесни отношения между правоохранителните органи, научната общност и бизнеса.   ", "date": "2019.07.05", "title": "В България няма условия за мафиотски структури"}
{"url": "https://www.actualno.com/europe/britanski-syd-nakaza-gazprom-zamrazi-145-mln-dolara-ot-severen-potok-news_765726.html", "text": "    Руският газов гигант \"Газпром\" ще трябва да получи одобрение от съда или от украинската компания \"Нафтогаз\", за да има достъп до около 145 млн. долара дивиденти от газопровода \"Северен поток\".      Решението, постановено от Търговския съд на Англия и Уелс, е взето на 11 юни и е вследствие на разширените разисквания по обжалване на предишно решение от арбитражен съд в Стокхолм за периода до 2020 г.\r\n\"Британски съд реши да замрази дивиденти от \"Северен поток\" в размер на 145 млн. долара при плащанията на \"Газпром\". Съдът също така задължи \"Газпром\" да осигури одобрението на \"Нафтогаз\" или одобрението на съда, когато акционерите на \"Северен поток\" вземат нови решения за изплащане на дивиденти, с които да се осигурят плащания\", пишат в прессъобщение от \"Нафтогаз\".\r\nУкраинската компания обяви, че ще поиска обезщетение в международни съдилища, ако Русия спре през следващата година транзита на газ през Украйна.  Спорът на \"Нафтогаз\" с \"Газпром\" се връща към решението на арбитражния съд от 2018 г. в Стокхолм, в което украинската газова компания се опита да предяви иск за над 2,5 млрд. долара активи, които компанията твърди, че са дължими като компенсация за нарушение на договорни задължения, за което се твърди, че е извършено през 2014 г.   През това време \"Газпром\" включи Украйна в система за предплащане за доставки на газ на фона на невъзможността на последната да изплати огромните си газови дългове, които в края на 2014 г. възлизаха на 4,6 млрд. долара.\r\nПо-рано украинската държавна газова компания \"Нафтогаз\" подаде жалба срещу \"Газпром\" в Европейската комисия, обвинявайки руския газов гигант в злоупотреба с господстващо положение на европейските газови пазари.    \"Газпром\" и големите енергийни концерни от Германия, Австрия, Франция, Холандия и Великобритания продължават работата си по \"Северен поток-2\", газопровод с капацитет 55 млрд. куб. метра годишно, който може да доставя руски природен газ директно в Германия и други западноевропейски страни през Балтийско море, заобикаляйки традиционните маршрути, преминаващи през страни от Източна Европа, включително Полша и Украйна.\r\nОпасявайки се, че \"Северен поток-2\" ще ги лиши от милиарди долари приходи от транзит, украинските служители се опитаха да саботират енергийния проект, като с помощта на европейските лидери се опитаха да осигурят гаранции от \"Газпром\" за продължаване на доставките на газ през Украйна. Настоящият договор за транзитно споразумение между \"Газпром\" и \"Нафтогаз\" изтича на 31 декември 2019 г. ", "date": "2019.07.05", "title": "Британски съд наказа \"Газпром\": замрази 145 млн. долара от \"Северен поток\""}
{"url": "https://www.actualno.com/society/besarabski-bylgari-minavat-po-pytja-na-pradedite-si-ot-bylgarija-news_765653.html", "text": "    Александър Романенко и Владимир Мъгла, българи от Молдова, осъществяват пешеходен поход по пътя на своите деди, напуснали България през далечната 1829 г. Началото бе поставено преди 8 дни. Идеята се заражда в село Ботево или постарому Чомлеккьой, защото оттам произхожда рода на Владимир Мъгла, а също и прадедите на повечето жители на бесарабското село Троица от Леовски район в Молдова.      На 4 юли двамата родолюбци се срещнаха с управителя на област Русе Галин Григоров и неговия заместник Валентин Колев. По време на срещата Александър Романенко и Владимир Мъгла разговаряха на историческа тематика с ръководството на администрацията. В знак на уважение за приноса им в съхраняването на родовата памет двамата пътешественици получиха знака на областния управител.   Целта на начинанието, което се провежда под надслов „По пътя на дедите ни“ е за 12 дни ентусиастите да изминат 515 километра по пътищата на България и Молдова, като маршрутът им преминава през Нова Загора, Стара Загора, паметника на връх Шипка, Габрово, Велико Търново, Дряновския и Преображенския манастир, Бяла, Русе, Тутракан и Силистра, а финалната дестинация е областта Тараклия в Молдова. ", "date": "2019.07.05", "title": "Бесарабски българи минават по пътя на прадедите си от България  "}
{"url": "https://www.actualno.com/politics/tomislav-donchev-njama-da-se-zanimava-s-izbornata-organizacija-na-gerb-news_765711.html", "text": "    Вицепремиерът Томислав Дончев няма да поема предизборния щаб на ГЕРБ за предстоящите местни избори. Това заяви самият той пред журналисти в кулоарите на парламента, предаде БГНЕС.      \"Не, няма как да се случи. Несъвместимо е с функциите, които изпълнявам в Министерски съвет. За местните избори още е рано да говорим\", аргументира се Дончев.    Винаги досега предизборния щаб на партията се ръководеше от Цветан Цветанов, който наскоро напусна всичките си публични постове, а на конгреса на ГЕРБ в неделя (7 юли) ще бъде освободен и от поста си на заместник-председател .\r\nНа въпрос дали в партията вече се усеща липсата на Цветанов и неговите организационни умения, Дончев отговори: „Организацията в ГЕРБ е на ниво. Липсата е емоционална категория и всеки трябва да отговаря за себе си“.  Вицепремиерът разкри и част от дневния ред на партийния форум в неделя. Ще има и промени в устава – намаляването на заместник-председателите на двама, както и анонсираното преди няколко седмици създаване на Комисия по етика . Тя ще следи не само за вътрешно партийната дисциплина, но и всеки член, особено тези на ръководна позиция, да имат поведение в рамките на обществените очаквания, подчерта Томислав Дончев.\r\nПомолен да коментира , които се разграничиха от изказването на предеседателя на ПЕС Сергей Станишев по отношение на премиера, Дончев отговори: „Сигурно е някаква следизборна абстиненция. В крайна сметка кой е провален и кой е успешен решават хората на избори, както направиха и на последните избори“.   Причината Томислав Дончев да бъде днес в парламента бе участието му в парламентарния контрол, в рамките на който той отговори на депутатски въпрос относно машинното гласуване на европейските избори. Дончев увери, че ЦИК получава цялото необходимо съдействие от органите на изпълнителната власт, но отбеляза, че машините се наемат непосредствено преди изборите, което води до изключително ограничено  време, в което те трябва да бъдат проверени. \"България трябва да реши в крайна сметка какво иска. Когато сме сигурни, финалното решение е да бъдем единствената европейска държава, която ще гласува само на машини, трябва да ги купим. Даже по-добре да ги произведем\", отбеляза Дончев.     ", "date": "2019.07.05", "title": "Томислав Дончев няма да се занимава с изборната организация на ГЕРБ"}
{"url": "https://www.actualno.com/starazagora/oshte-34-kameri-za-videonabludenie-instalirat-v-kazanlyk-news_765700.html", "text": "    \"Видеонаблюдението е най-добрият начин за превенция на нарушения и контрол\", смята кметът на община Казанлък Галина Стоянова. Още 34 камери за видеонаблюдение ще бъдат монтирани на входовете/изходите на Града на розите. На пресконференция днес беше представена системата за градско видеонаблюдение от тип end-to-end, която общината реализира по проект. Стоянова припомни притесненията на жителите в ж.к. “Изток“ преди месеци за набези над автомобили, при пазаруване в магазини в района, оплакванията от безразборното движение на каруци, които са и причини, \"заради които общината пое ангажимент да реализира този проект”.      Новата система ще даде на казанлъчани по-голяма безопасност, а направеното досега е само етап, който ще продължи да се надгражда, увери кметът на Казанлък. Благодарение на системи за градско видеонаблюдение от този тип в други общини са предотвратени телефонни измами и кражби на автомобили.   29 от новите камери в Казанлък са обзорни, което позволява да се наблюдават и събитията около тях. Има възможност за добавяне на аналитични функции като присъствие в зона, пресичане на линии, липса на обекти и др. По този начин може да се разпознае достатъчно ясно лице - функция, която може да се използва при злоумишлени действия върху други камери. Останалите 5 камери разполагат със система за разпознаване на регистрационни номера на автомобилите, дори ако се движат със скорост от 120 км/час, с точност над 97 процента. При тях могат да се добавят черни и бели списъци за издирвани автомобили или за автомобили, на които трябва да се обърне внимание. Това ще даде възможност община Казанлък да разполага с точна статистика за движението и на автомобилите в периметъра на камерите. Техническите им характеристики позволяват и наблюдение на дадения участък и възможност да се следи състоянието на камерите в съседство.\r\nКартината от камерите за видеонаблюдение на входовете/изходите на града, голяма част от ж.к.“Изток“ и вътрешността на ромската махала „Касмера“ ще се проследява от общинското звено по сигурността. Данните от камерите ще се обработват и съхраняват за 30 дни, а за регистрационните номера на автомобилите за 60 дни, в два независими data центъра.  Три пъти повече стават устройствата за видеонаблюдение в Казанлък с инсталирането на новите 34 камери. Вече действащите са разположени на централните кръстовища, в оживени зони и паркове в града. ", "date": "2019.07.05", "title": "Още 34 камери за видеонаблюдение инсталират в Казанлък"}
{"url": "https://www.actualno.com/moresport/obvinenie-kym-sergej-bubka-i-aleksandyr-popov-vzeli-podkup-za-da-glasuvat-za-rio2016-news_765735.html", "text": "    Руската плувна легенда Александър Попов и легендата в овчарския скок Сергей Бубка бяха обвинени, че са приели подкуп в замяна на това да подкрепят кандидатурата на Рио де Жанейро за домакин на Олимпийските игри през 2016 г.      \"Дори не гласувах за Рио\", заяви 47-годишният Попов, един от тримата руснаци, членове на Международния олимпийски комитет. Бубка, който оглавява Украинския олимпийски комитет, също отрече обвиненията: \"Напълно отричам всички фалшиви твърдения\".   Бразилски медии цитират бившия губернатор на Рио Сержио Кабрал, който е в затвора по обвинения в корупция, предаде БГНЕС. В съда той заяви, че е помогнал за осъществяването на схема за подкуп, за да бъде избран именно бразилският град за домакин на Летните олимпийски игри преди 3 години.\r\nТой твърди, че въпросната сума е 2 млн. долара общо и е била осигурена с помощта на бившия президент на ИААФ /Международната асоциация на лекоатлетическите федерации/ Ламин Диак. Кабрал твърди още, че Попов и Бубка също са били сред хората, получили от подкупа.  \"Моите адвокати ще пишат на г-н Диак, за да обясни обвиненията, отправени ми от г-н Кабрал. Неговите твърдения са неверни\", казва Бубка.\r\nПопов също отбеляза, че никога не е участвал в каквито и да било преговори по тези въпроси с хората, споменати в медиите. \"Не ги познавам и не съм контактувал с тях\", твърди той.    ", "date": "2019.07.05", "title": "Обвинение към Сергей Бубка и Александър Попов - взели подкуп, за да гласуват за Рио'2016"}
{"url": "https://www.actualno.com/society/protestyt-na-mvr-sys-zaplaha-kym-pravosydnija-ministyr-video-news_765731.html", "text": "    Директна заплаха към правосъдния министър Данаил Кирилов отправи зам.-председателят на Синдикалната федерация на служителите в МВР (СФСМВР) Илия Кузманов. Той го предупреди да не притиска Синдиката на служителите в затворите и обяви, че СФСМВР твърдо подкрепя надзирателите.      Става въпрос за направения вчера (4 юли) , че има план да се дадат още пари на надзирателите, събрани от икономии, но в системата имало много финансови дупки, които да се кърпят. На днешния протест пред Министерския съвет СФСМВР, в лицето на Кузманов, видя това като натиск и предупреди, че който министър е тръгвал срещу синдикатите, не е видял добро, както и че министрите са държавни служители и служат на държавата, а не нещо повече.\r\nИначе на протеста беше прочетена декларация и от медиците що се касае до стойността на нощния труд – това е причината за днешния протест. В декларацията пише, че \"работодателите, от които зависи увеличението на цената на нощния труд, недостатъчно сериозно се отнасят към нуждите на служителите\".   Протестът беше подкрепен от президента на КТ \"Подкрепа\" Димитър Манолов, който заяви, че който се труди систематично нощем, умира средно 7 години по-рано. Той беше категоричен, че 25 стотинки на час за нощен труд е гавра и добави, че сегашният протест е \"семпло предупреждение\" и че следващият път „тонът на разговора ще е различен“. \"Не съветвам никой да търси този разговор\", добави той.  Подкрепа към протеста изразиха и от Съюза на съдиите. - научете в !      ", "date": "2019.07.05", "title": "Протестът на МВР – със заплаха към правосъдния министър (ВИДЕО)"}
{"url": "https://www.actualno.com/society/27-godishna-sociolojka-zastana-nachelo-na-radio-sofija-i-uvolni-glavnija-redaktor-news_765725.html", "text": "    От скоро Българското национално радио (БНР) може да се похвали с нов генерален директор - , който преди това оглавяваше Радио \"София\".      Скоро след назначаването му големите рокади в радиото вече са факт. На негово място в Радио \"София\" застава 27-годишната Роселина Петкова ( ). Веднага след назначаването си тя е уволнила главният редактор на радиото - Антония Енева, научи OFFNews от свои източници. Тя е била извикана и уволнена вчера около 17 ч., като една от причините било изтъкнато, че е присъствала на изслушването в СЕМ на Александър Велев - досегашен генерален директор на БНР и кандидат за нов мандат.   Новоназначената Роселина е на 27 г. и е завършила \"Социология\" в Нов български университет. Водила е рубриката \"Еспресо с Роси\" в сутрешния блок на Радио София, която според слухове е била свалена заради честото допускане на фактологични грешки.\r\nМеждувременно Общественият съвет към радиото е подал оставка, потвърди пред OFFNews Райна Константинова - член на съвета. Според нея така изисква правилникът и в това няма някакъв особен контекст - Общественият съвет се избира от новия генерален директор.   ", "date": "2019.07.05", "title": "27-годишна социоложка застана начело на Радио \"София\" и уволни главния редактор"}
{"url": "https://www.actualno.com/help/v-pomosht-na-17-godishnata-darija-news_765721.html", "text": "    Дария е на 17 години и страда от тежката болест муковисцидоза. За да продължи да живее пълноценно трябва да бъде направена спешна трансплантация на белите дробове!      Към момента Дари се намира в София и е подложена на множество изследвания, като няма още точна информация къде и кога ще бъде направена операцията, както и няма информация колко ще струва това на семейството!   На първо време Дари има нужда от мобилен инхалатор, за да може да излиза от пределите на болницата и дома си! Ако имате възможност може да преведете средства на следната банкова сметка:\r\nBG28 TTBB 9400 1528079973  BIC: TTBBBG22\r\nEXPRESSBANK   Дария Живкова Димитрова     ", "date": "2019.07.05", "title": "В помощ на 17-годишната Дария"}
{"url": "https://www.actualno.com/america/miliarderyt-kris-klajn-i-oshte-shestima-zaginaha-sled-kato-helikopter-se-razbi-na-bahamite-news_765664.html", "text": "    Седем души са загинали след като хеликоптер е паднал по време на полет на Бахамите, съобщава AFP, като пояснява, че сред загиналите е и американският милиардер Крис Клайн.        Машината е паднала в полето, като местните власти потвърдиха, че хеликоптерът не е поискал разрешение преди да излети, информира \"Фокус\". Предполага се, че инцидентът е станал малко след началото на полета.\r\nСмъртта на Клайн бе потвърдена след като Джим Джъстис, губернатор на Западна Вирджиния, написа в социалната мрежа \"Тwitter\", че е загубил скъп приятел в лицето на починалия Клайн, който е натрупал своето състояние на базата на добив и търговия с въглища.  Изясняват се обстоятелствата около случая. ", "date": "2019.07.05", "title": "Милиардерът Крис Клайн и още шестима загинаха, след като хеликоптер се разби на Бахамите"}
{"url": "https://www.actualno.com/balkani/borisov-povtori-che-bylgarija-iska-razshirenie-na-es-na-zapadnite-balkani-news_765705.html", "text": "    ​\"Ключовата дума е доверие – за това трябва да работим\". Това заяви министър-председателят Бойко Борисов в изказването си по време на Срещата на върха на инициативата \"Берлински процес\" в Познан.      Пред правителствените и държавни ръководители премиерът Борисов отбеляза, че европейската перспектива на Западните Балкани няма алтернатива. Той акцентира, че разширяването на ЕС с шестте страни от Западните Балкани остава един от външнополитическите приоритети на България.   \"За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век\", посочи българският министър-председател. Той добави, че ролята на Берлинския процес в това отношение е важна и България приветства инициативата отворените въпроси между шестте държави от региона да бъдат разисквани в този формат.\r\nКато добър пример за подобряване на отношенията на Балканите, Борисов изтъкна подписването на Договора за добросъседство между България и Република Северна Македония (РСМ), който направи възможно даването на хоризонт за начало на преговори с  РСМ.   ", "date": "2019.07.05", "title": "Борисов повтори, че България иска разширение на ЕС на Западните Балкани"}
{"url": "https://www.actualno.com/burgas/16-godishno-momche-se-udavi-v-slynchev-brjag-news_765737.html", "text": "    16-годишен ученик от Кнежа се удави в курорта \"Слънчев бряг\", съобщиха от бургаската полиция. Тялото му е извадено от морето на Централния плаж в курорта.      Той е бил на лагер там, заедно със съученици, и е видян последно към 11 ч. в базата.   Половин час по-късно е изваден от спасителите, предаде Нова телевизия.    ", "date": "2019.07.05", "title": "16-годишно момче се удави в \"Слънчев бряг\" "}
{"url": "https://www.actualno.com/prasspress/aftobiografija-news_765674.html", "text": "     Глава първа      Аз се казвам Данаил Кирилов и пишъ книга за себеси. Защото за човек като мен, трябва да има написана книга и аз съм найподходящият, защото се познавам найдобре.\r\nЩе започна да пишъ тази афтобиография открая, после ще обърна файла и края ще стане начало. Това е закон!\r\nНякои зли езици твърдят, че не ставам за правосъден министър, защото не съм познавал правото, ама не много грешат. Исчел съм хиляди книги по право, но найобичам тези с картинките за оцветяване. Чета, много чета, но всеки пък като прочета „член“ ми става смешно и се изчервявам. Член! Хахаха! Ето пак!  Аз не исках да ставам министър, но след министър като Цецка Цачева само аз мога да вдигна нивото. Така каза шефа – господин Борисов. Всъщност, аз много искам да съм главен прокурор, ама господин Борисов смята, че там мога да объркам нещо. Аз не смятам така и се разплаках, а господин Борисов каза, че може, ама трябва много да слушам.\r\nНапоследък много се говори за някакъв суперкомпютър. Мисля, че това е новият ми прякор. Харесва ми. Макар че според мен, аз съм по-скоро като големия адронен колайдер – като ми зададат въпрос и в главата ми се ускоряват елементарни частици.\r\nНека да напиша нещо и за децвото си. Имах щастливо децво, макар че завърших вишо. Студентските години също бяха хубави. Само едно нещо помрачи. В годишника беше допусната малка грешка. Не, не в името ми. Името ми беше написано правилно „Дънаил Кирилов“, обаче вместо моя снимка имаше снимка на една лейка. Празна, куха лейка. Каква нелепа случайност, не мислите ли?    В историята на живота ми някои смятат, че имам една тъмна история. Времето в което бях от БСП. Аз не се срамувам от това. Напротив. Това време ми помогна да израсна. Смених си партията само по една причина. Много ми харесва ГЕРБ. Това е единствената партия, в която дори аз мога да бъда министър.    ", "date": "2019.07.05", "title": "Афтобиография "}
{"url": "https://www.actualno.com/ruse/avarija-iznenada-neprijatno-jitelite-na-ruse-news_765701.html", "text": "    През пролетта местната власт в Русе положи огромни усилия за благоустрояване и подобряване на пътната инфраструктура в квартал „Родина“. Това включваше: преасфалтиране на улиците, широки паркинги пред блоковите пространства, детски площадки, удобни пейки и красиви чешмички в алеите пред магазини и жилищни сгради. Уличните шахти бяха почистени. Подрязаха се клони на стари дървета, с което улиците светнаха и придобиха дългочакания европейски вид .      Обаче предвидени и непредвидени ремонти на „Водоснабдяване и канализация“ ООД – Русе разбиха илюзиите, че ще се запази цялостно и непокътнато направеното от общинската власт. На 5 юли, живущите на ул. „Сърнена гора“ в град Русе бяха неприятно изненадани от шум на тежки машини , които разбиха новоположената асфалтова настилка в стремежа да стигнат до аварирала тръба във водопроводната инсталация, по думите на работещите пред кореспондента на . В същото време на сайта на дружеството излезе информация, че на ул. „Сърнена гора №44, ще се работи от 9 до 16 часа за подмяна на сградно водопроводно отклонение.\r\nВодоподаването бе спряно за известно време, което създаде неудобство за гражданите. Същите, сред които майки с малки деца и възрастни хора не бяха уведомени, за да се запасят с вода за пиене и хигиена. Улицата, по която се движат градски автобуси бе затворена. Това създаде и транспортни проблеми.   ", "date": "2019.07.05", "title": "Авария изненада неприятно жителите на Русе"}
{"url": "https://www.actualno.com/society/koshlukov-stana-oficialno-generalen-direktor-na-bnt-makar-i-na-kosym-news_765658.html", "text": "    Емил Кошлуков е новият генерален директор на БНТ. Преди минути приключи гласуването в Съвета за електронни медии (СЕМ), като той беше подкрепен от трима от петимата членове на СЕМ, което се оказа достатъчно.      Със сигурност стана ясно, че против кандидатурата на Кошлуков е бившият депутат от БСП Иво Атанасов, който не подкрепи и предшественика на Кошлуков - Константин Каменаров. На само Атанасов гласува за Валерий Тодоров, а при управлението на Каменаров БНТ стигна до ръба на пропастта на фалита. Припомняме, че заради влязла в сила присъда за шофиране в пияно състояние, а по време на непълния му мандат Кошлуков беше програмен директор и се изявяваше като водещ на публицистичното предаване \"Още от деня\". Именно там той блесна - с заради темата с Национален парк \"Пирин\", като това беше своеобразният му отговор на критиките, че представя едностранчиво темата и то в полза на подкрепящите решението за ключово изменение на плана на парка. По-късно това правителствено изменение, а в началото на годината решението си.\r\nСред подкрепилите Кошлуков бяха председателят на СЕМ София Владимирова, Бетина Жотева и Розита Еленова. Освен Атанасов, против беше и Ивелина Димитрова. Двамата подкрепиха журналиста Сашо Йовков, който от доста време е в ръководното звено на спортната редакция на телевизията.\r\nКак Кошлуков видя ролята си за сегашното състояние на БНТ и каква е визията му занапред - научете в !   ", "date": "2019.07.05", "title": "Кошлуков стана официално генерален директор на БНТ, макар и на косъм"}
{"url": "https://www.actualno.com/asia/s-400-pristigat-skoro-v-turcija-news_765641.html", "text": "    В неделя започват да товарят руски зенитно-ракетни комплекси С-400 на два транспортни самолета и ще ги откарат в Турция следващата седмица. Това твърди \"Хабертюрк\", предаде БГНЕС.      Вчера Ибрахим калън, говорител на президента Реджеп Тайип Ердоган, съобщи, че ракетите ще пристигнат в страната „в близките дни“.   По информация на Хабертюрк специален технически екип от девет човека от Русия за разполагането на С-400 вече е пристигнал в Турция. В понеделник се очаква пристигането на втора група руснаци, а с тях би трябвало да дойдат ракетите.\r\nАнкара многократно заяви, че не възнамерява да се откаже от закупуването на ракетната система от Москва, въпреки че Съединените щати заплашват да наложат санкции и да изключат страната от снабдяване със самолети F-35.  Говорителят на турския президент Исмаил Калин заяви, че придобиването на руската система за противовъздушна отбрана е процес, който е продиктуван от нуждите за задоволяване на потребностите на страната от противовъздушна отбрана и призна, че той вече е в крайния си етап.\r\n\"Няма да ви дам точна дата, но доставката на С-400 скоро ще започне\", каза Калин. Според него отбранителната система С-400 не представлява заплаха или опасност за системата за сигурност в рамките на НАТО.   Турция официално твърди, че системата С-400 няма да застраши съюзниците по никакъв начин.     ", "date": "2019.07.05", "title": "С-400 пристигат скоро в Турция "}
{"url": "https://www.actualno.com/crime/prisyda-ot-polovin-godina-zatvor-zaradi-kupen-za-15-lv-glas-za-dps-news_765633.html", "text": "    Ефективна присъда от 6 месеца затвор и глоба от 9 000 лева получи купувачът на гласове в Хасково Марин Ангелов. Това реши за близо 15 минути хасковският районен съд, предаде БГНЕС.      Ангелов си е признал вината и подписа споразумения с Темида и прокуратурата. Веднага след като това стана ясно, на него му бяха сложени белезници, за да изтърпи присъдата си.   Припомняме, че подсъдимият бе задържан на 26 май по време на европейските избори за купуване на гласове. Той предложил на комшийката Христина Колева сума в размер от 15 лева, за да упражни правото си на глас за ДПС. Тя трябвало да пусне бюлетината в 4-та секция във Финансово-стопанската гимназия „Атанас Буров“.\r\n\"Виновен съм, виновен съм. Човек прави грешки в този живот. Не се чувствам натопен, аз съм си виновен. От къде да ги платя, нямам толкова пари\", заяви Марин Ангелов.  Решението на съда е окончателно. ", "date": "2019.07.05", "title": "Присъда от половин година затвор заради купен за 15 лв. глас за ДПС"}
{"url": "https://www.actualno.com/europe/razgneveni-pcheli-pratiha-dvama-turisti-v-bolnica-news_765624.html", "text": "    Обикновено мирните насекоми, каквито са пчелите,  „вероятно са били обезпокоени и раздразнени“ от пчелар, за да атакуват агресивно хора, смята експерт.      Неговият коментар е във връзка с инцидент, при който пчели нападнаха двама разхождащи се в югоизточна Франция.   Двамата - 70-годишен мъж и 52-годишна жена – трябваше по спешност да бъдат подложени на болнично лечение след инцидента в Льо Бриньон.\r\nДвамата  били открити от пожарникари недалеч от кошерите по туристическа пътека. Те били обсадени от \"агресивен облак от пчели\". Мъжът бил ужилен между 200 и 300 пъти и  бил в безсъзнание. Жената имала между 150 и 200 ужилвания, предаде БГНЕС.  Прокуратурата е започнала разследване за \"неволни наранявания ... поради ... нарушение на задължение за безопасност или грижи\".\r\nКапитанът на аварийния екип съобщи, че „е помолил за помощ пчеларя, който е бил наблизо“, за да помогне на двамата туристи.   Жерар Арнолд,  специалист в областта на биологията и поведението на пчелите, каза пред френска медия, че пчелите обикновено не атакуват хората, но каза, че в този случай те са били „обезпокоени и раздразнени“, което ги е накарало да защитават кошера си.    Д-р Арнолд каза още: \"Пчелите се интересуват само от цветя, а не от хора. Следователно, това е необичайна ситуация. Ако една или повече пчели изглеждат агресивни... най-добре е да се движите достатъчно далеч и възможно най-бързо.\" ", "date": "2019.07.05", "title": "Разгневени пчели пратиха двама туристи в болница"}
{"url": "https://www.actualno.com/politics/bsp-problemite-s-tol-sistemata-sa-v-edni-50-mln-lv-za-komisionni-news_765669.html", "text": "    Докато ни държат в плен на \"всичко по левче\" над държавата ни се сгромоляса тихомълком още един провален ангажимент на властта - тол системата .      Това каза секретарят на ПГ на \"БСП за България\" Димитър Данчев в декларация от името на група за тол системата.   \"Хубава работа, ама както се казва - гарантирана от ГЕРБ. Това се случва в момента след като се разбра, че тол системата като режим на таксуване на тежкотоварни автомобили по българските пътища \" , заяви той.\r\n\"Уважаеми колеги от ГЕРБ, ние сме сигурни, че дори и на вас вече ви стана ясно как тази система и нейното реално въвеждане в действие са пълен хаос .  Лошото е, че този хаос продължава да се разраства. Проблемът с вече на два пъти отлаганият старт на тол системата просто е параван, зад който прозира натиск за интереси и прекрояване на апетитни части от тази система .\r\nВие нямате нито амбицията, нито разумния ресурс да обясните защо се прокарват в 90-та минута поредните промени в закона и се обявява трета по ред дата за старта на тол системата \", коментира Данчев във връзка с , които трябваше да бъдат разгледани на вчерашното пленарно заседание.   Според него уж системата е щяла да съществува без комисионни, а се е промъкнала идеята как тя ще е 2%. Той попита на кого още не е ясно, че \" кучето е заровено\" в едни 50 млн. лв. за комисионни.      ", "date": "2019.07.05", "title": "БСП: Проблемите с тол системата са в едни 50 млн. лв. за комисионни"}
{"url": "https://www.actualno.com/sciencelogy/kompanii-zapochvat-da-vzimat-telefonite-na-slujitelite-si-news_765681.html", "text": "    Публикациите в социалните мрежи и чата с приятели в работно време скоро може да отидат в миналото, тъй като някои ръководители на британски компании започват да конфискуват на служителите си, пише The Times.      Практиката се разпространява все повече. Така например, директор на една маркетингова компания е решил да не наема служители, които не са съгласни да дават телефоните.   Аналогична политика действа за работещите в кафенето на британската библиотека - те трябва да предават телефоните си, за да не се съблазняват да ги проверяват, докато обслужват клиентите. \r\nСред детегледачките също все по-често се среща изискването за забрана на ползване на мобилен телефон.  \"Имаше момичета, които изпаднаха в пълна истерия, когато дойдоха на работа и им казаха, че трябва да предадат телефоните си. Други смятат, че това е нарушаване на правата им. Това е нещо, като тревожно разстройство, предизвикано от раздяла\", споделя собственик на компания. \r\n\"Преди да въведем практиката хората проверяваха профилите си в социалните мрежи по време на събрания. Те имат истинска зависимост от телефоните си. Всички клиенти, с които имам работа ми казват, че с младите служители се случва същото\", допълва още той.   Експерти коментират, че технологиите се превръщат в нов фронт на триене между служителите и организациите.    \"Строгият контрол за използването на телефона, когато няма явни проблеми с безопасността, рискува да се превърне в строг контрол над служителя и отразява култура, в която липсва доверие. При правилното използване технологиите могат да разширяват възможностите, да подобрят услугите и производителността. Не можем да позволим на работодателите да установяват пълен контрол над това кога, как и къде се използват технологиите\", смятат противниците на мярката. ", "date": "2019.07.05", "title": "Компании започват да взимат телефоните на служителите си "}
{"url": "https://www.actualno.com/politics/taneva-objavi-merkite-sreshtu-afrikanskata-chuma-po-svinete-news_765688.html", "text": "    Възможността да опазим страната си от епидемията на е да бъдем изключително стриктни, изпълнявайки превенционни мерки.       Това каза министърът на земеделието, храните и горите Десислава Танева пред журналисти в парламента във връзка с африканската чума по свинете в Плевенско, предаде  „Фокус“.   „Африканската чума по свинете е едно много опасно заболяване, много бързо и лесно разпространяващо се дори и по механичен начин. Лечение за него няма. Ваксина няма. Икономическите загуби са огромни. Единственото положително е, че няма риск и опасност за здравето на хората като такива, но те са преносители на този вирус“, допълни Танева.\r\nТя припомни, че африканската чума влиза в Европа 2014 г. „В България за първи път и първо огнище в тип заден двор има установено през 2018 г.  Вчера второ огнище на домашно прасе се установи, други такива 23 диви свине има установени от миналата и тази година\" , уточни земеделският министър.\r\nТя допълни, че над Дунава в съседна Румъния има над 1100 огнища и са изклани на 250 хил. свине . „В понеделник в Министерство на земеделието, храните и горите съм поканила на среща областните управители в Северна България, БАБХ, директорите на горските предприятия“, съобщи Танева.\r\nТя поясни, че ходенето в гората не само за лов, а и за билки е най-рисково. Според нея трябва всички да са безкомпромисни в мерките, които се взимат.       \"Мислим за възможен механизъм стопаните на евтанизираните свине да бъдат обезщетени\" , разкри още тя.\r\n\"Евтанизираните животни са 36 домашни тип заден двор\", каза тя и поясни, че те не са регистрирани, което означава, че не са спазвани мерки за биосигурност.\r\n\"Въпреки това, във вторник планираме управителен съвет на Държавен фонд \"Земеделие\". Мислим за възможен механизъм, по които стопаните, на които бяха евтанизирани животните да получат определено обезщетение.\r\nЕдинствено заради това хората, които имат домашни свине в тип заден двор ясно да разберат отговорността, която се носи, особено във високорисковите зони\", допълни Танева.\r\nТя напомни, че в България има над 600 хил. свине и добре развито индустриално свиневъдство. \"Не бива по никакъв начин да допускаме съвсем прагматично подобен риск и подобно заболяване, защото това ще се отрази в крайна сметка и на българския консуматор. В момента ние консумираме значителна част от свинското месо, собствено производство\", каза още министърът.       ", "date": "2019.07.05", "title": "Танева обяви мерките срещу африканската чума по свинете"}
{"url": "https://www.actualno.com/tips/kupa-na-afrikanskite-nacii-na-kakvo-da-zalojim-v-dneshnite-machove-507-news_765344.html", "text": "     се намира в своя разгар, макар да не привлича толкова силно влиянието, колкото го прави Копа Америка. Африканският футбол тепърва разгърва своя потенциал, а \"виновниците\" за това са родните звездни футболисти, които прославят страната и континента си по целия свят.      Турнирът се намира в своята 1/8-финална фаза, след като отборите преминаха през груповата фаза, съставена от по четири отбора и по един директен сблъсък помежду си. Египет, Уганда, Мадагаскар, Нигерия, Алжир, Сенегал, Мароко, Кот д'Ивоар, Мали, Тунис, Гана, Камерун, Бенин, Южна Африка, Гвинея и Конго са отборите, които си спечелиха място в елиминационната фаза.\r\nВ днешния ден (5.07) програмата се открива с два мача: Мароко - Бенин и Уганда - Сенегал. Безспорно най-голямата звезда от тези два мача се намира в тима на Сенегал - нападателят на Садио Мане. Все пък първо ще обърнем внимание на не по-малко интересния сблъсък между съставите на Мароко и Бенин, които са и първи в програмата за деня.    Няма спор, че Мароко влиза като фаворит в тази среща, а очевидно разполага и с по-качествените футболисти от двата отбора. Бенатия, Мазрауи, Хакими, Белханда и Зийех са само част от големите имена в състава на Мароко, които на практика изведоха отбора до първото място в група D с пълен актив от точки след трите изиграни мача.\r\nБенин от своя страна може да се похвали предимно с 35-годишния Стефан Сесеньон и нападателя на Хъдърсфийлд Стив Муние. Това, с което се отличи африканската нация в турнира до момента, бе, че не допусна да бъде победен и в трите си мача, записвайки три равенства, което им стигна единствено за третото място в групата. Бенин все пак се класира за 1/8-финалите като \"щастлив губещ\", но техният път изглежда, че ще приключи тъкмо срещу състава на Мароко.      С оглед на представянето на двата отбора до момента можем да очакваме затворен двубой, в който да не паднат много попадения, а евентуалната победа на Мароко да дойде с минимална разлика. Все пак трябва да имате едно на ум за състава на Бенин, който в този турнир играе стабилно в отбрана, но в близко минало е търпял по-сериозни загуби.     22.00 часа: Уганда - Сенегал Както вече отбелязахме, Сенегал разполага с един много голям коз в своите редици - Садио Мане. Сенегалецът е способен да реши изхода на почти всеки един двубой в турнира, стига да му бъдат предложени предпоставки за това. В предни позиции Сенегал може да разчита и на бившия нападател на Милан Мбайе Нианг, докато в отбрана бранителят на Наполи Калиду Кулибали ще се грижи за сигурността на вратата на Сенегал.\r\nУганда не може да се похвали с изявени футболисти в своите редици, но пък успя да се класира за елиминациите в група с предрешено първо място (това на Египет). Подобно на Бенин, Уганда изпълни това, което се искаше от нея - да преодолее груповата фаза. Техният път в тазгодишното издание на КАН обаче изглежда, че скоро ще приключи, а причината, е, че Сенегал просто е твърде голямо препятствие за тях към този момент.   Автор:   ", "date": "2019.07.05", "title": "Купа на африканските нации: На какво да заложим в днешните мачове? (5.07)"}
{"url": "https://www.actualno.com/vraza/samoleti-shte-pryskat-sreshtu-komari-taneva-inspektira-procesa-news_765675.html", "text": "    От тази вечер започва пръскането срещу комари със самолет по поречието на река Дунав. Унищожаването на насекомите ще се осъществи чрез повсеместно пръскане на засегнатите площи по цялото поречие на река Дунав.      Кампанията ще се извърши чрез авиационно третиране с цел и предотвратяване разпространението на болести по хората и животните в тези рискови региони. Па тази дейност с решение на Министерския съвет .\r\nСамолетът, който ще пръска над град Козлодуй, ще излети в 19:15 часа от селскостопанската площадка в село Гложене.\r\nОчаква се на площадката при излитане на самолета да присъстват министърът на земеделието, храните и горите Десислава Танева и изпълнителният директор на Българска агенция по безопасност на храните д-р Дамян Илиев.  На правителственото заседание на 3 юли Бойко Борисов заяви, че \"по Дунава от комари, насекоми и въшки е страшно бедствие\". Той настоя министърът на земеделието, храните и горите Десислава Танева, заедно с БАБХ да влязат във връзка с кметовете на засегнатите общини, за да може да се реагира незабавно като се отпуснат средства и се осигури самолетно пръскане. Самолетите ще летят във вечерните часове, за да се опазят пчелите . Преди 4 години мащабното пръскане срещу комари е имало добри резултати.     ", "date": "2019.07.05", "title": "Самолети ще пръскат срещу комари, Танева инспектира процеса"}
{"url": "https://www.actualno.com/society/ot-gerb-si-priznaha-che-samo-sobstvenikyt-opredelja-dali-kucheto-mu-e-agresivno-news_765665.html", "text": "    Дали едно куче е агресивно определя собственикът му - това е законът сега, а изглежда ще бъде и в бъдеще, въпреки миналите дотук само промени в Закона за ветеринаро-медицинската дейност, касаещи как трябва да бъдат извеждани кучетата на обществени места. Това стана ясно от изказване на депутата на ГЕРБ Маноил Манов.      \"Намордникът и килограмите, посочени по този закон, нямат нищо общо.  Намордникът, и по сега действащото законодателство, е свързан единствено  с агресията на кучето. И към момента преценката дали кучето е агресивно е на собственика. Наказанието, което ще понесе, ако не е преценил правилно своето животно, пак е за негова сметка\", обясни той.\r\nЕдин от вносителите на промените - бившият здравен министър Десислава Атанасова, категорично обяви във Facebook, че никъде в предложените до този момент текстове няма изискване кучета над 5 килограма да носят намордник - само агресивни животни. По смисъла на закона агресивно куче е това, което \"проявява спонтанна неадекватна реакция, насочена срещу хора или животни, която в зависимост от силата и нейното естество би могла да доведе до нараняване или причиняване на смърт\". използва социалната мрежа, за да попита г-жа Атанасова следното - кой орган определя какво е спонтанна реакция от куче, квалифицира ли се някъде съответното куче като такова, със спонтанна реакция, вредяща на хора и други животни и къде се пише квалификацията - в регистър ли, в паспорт на животното ли, и в двете ли, някъде другаде ли? До този момент още нямаме отговор.  Наслагва се мнение сред обществото, че вносителите са предложили текстове, които ограничават собствениците на домашни любимци, конкретно кучета, а промените в закона са твърде рестриктивни. Това заяви и депутатът от ГЕРБ и председател на Комисията по земеделие и гори Мария Белова, предаде БГНЕС.\r\nТя подчерта, че с предложените от ГЕРБ промени в Закона за ветеринарномедицинската дейност не се налагат допълнителни ограничения на стопаните на четириноги, а режимът на разхождането им в градска среда дори се облекчава. В сега действащите текстове всички кучета трябва да бъдат разхождани с каишка, независимо от техния размер, а новите предложения предвиждат задължителен повод само за тези с тегло над 5 килограма. Мария Белова припомни още, че е предложен максималният срок между двете четения на законопроекта, което ще помогне в него да бъдат чути всички заинтересовани страни – стопани, експерти и дори пострадали от ухапвания от кучета.\r\nС за промени се завишават и глобите. Собствениците на кучета с тегло над 5 килограма, които ги разхождат без повод в урбанизирана среда, ще бъдат санкционирани с 300 лева. На 1000 лева пък скача финансовата санкция заради агресивни кучета, които не носят намордник.     ", "date": "2019.07.05", "title": "От ГЕРБ си признаха, че само собственикът определя дали кучето му е агресивно"}
{"url": "https://www.actualno.com/dobrich/skypijat-tok-dopylnitelno-shte-udari-turizma-news_765583.html", "text": "    До седмица-две ще се усети негативното влияние върху туризма в резултат на . Това предупреждават хора от бранша. Те припомнят, че по-високите разходи оскъпяват туристическия продукт и летовниците логично се насочват към други дестинации, търсейки по-ниски цени.       Сезонът се очертава слаб и прогнозите са за спад с 10-15% на туристи спрямо миналата година. От бранша посочват, че ако не са румънските летовници, половината от хотелите край морето ще затворят. Хотелиерите настояват за по-гъвкава държавна политика и дават за пример гърци и кипърци, които са взели разрешение от ЕС и срещу 10 евро издават визи на турски туристи на летищата си, а курортите им са пълни. Докато нашата страна взема 50-60 евро за виза на човек от Турция.   Друг голям проблем е, че хора без опит в туризма и фирми с 5 хил. лв. капитал вземат плажове на концесия и определят развитието на сектора . А размерът на концесията на плажната ивица също влияе върху стойността на туристическите пакети.\r\nПроверка на показва, че цената на чадър на плажа в най-големия курорт по Северното Черноморие – „Албена“ е 8 лв ., толкова се плаща и за шезлонг. Шалтето е 2 лв . Дружеството е концесионер на 150 дка пясъчна ивица срещу 1,6 млн. лв. Още толкова са разходите му за поддръжка на плажа и заплати за спасителите. Гостите на комплекса не плащат за чадър и шезлонг, но тези цени са включени в общия пакет.   ", "date": "2019.07.05", "title": "Скъпият ток допълнително ще удари туризма"}
{"url": "https://www.actualno.com/plovdiv/pojar-v-nereglamentirano-smetishte-otnovo-zamyrsi-vyzduha-v-plovdivskoto-selo-trud-news_765585.html", "text": "    Глоба от заплашва жители на село Труд, които изхвърлят отпадъци край селото на терен, обозначен в регистъра като \" . Проблемът е, че те си ги изхвърлят под окото на местните власти от години и никой не ги закача. Сметището често се запалва, тези дни също и обгазява селото, което и без това е изложено на миризмите от близката биоцентрала.      Сдружение \" \" алармира, че този имот всъщност е с предназначение пасище, а не сметище, а и позволява там да бъдат струпвани растителни отпадъци. Оказва се, че проблемът е решен на хартия още през 2009-та година, когато РИОСВ- Пловдив издава предписание сметището да се закрие, но десет години оттогава то мълчаливо продължава да си съществува. Този факт изплува от архивни документи едва тия дни, а реакцията на Станимир Тончев от \"Сдружение \"Бъдеще за Пловдив\" е: \"Бих обобщил всичко това с думите „контролирана мизерия“… За „ежегодния контрол“, за какъвто говори РИОСВ-Пловдив в медийното пространство, няма място за коментар! Що за прилаган контрол е този, след който сметището си е функциониращо и не е мръднало 10 години, след постановлението на директора на РИОСВ-Пловдив? Писали предписания и съставяли актове! Какво от това? Явно за тези институции приоритет е да събират глоби, а не да пазят здравето на данъкоплатците! Обръщам се от името на Сдружение „Бъдеще За село Труд“ - ще направим всичко възможно тази история да има благоприятно развитие, както за хилядите потърпевши от палежите, така и за тези, които се притесняват, къде ще изхвърлят растителните отпадъци във времето!“ допълва Станимир Тончев.   Наскоро сдружението се обърна към европейските институции, за да реши проблема със замърсяването, причинено от биоцентралата край селото. За да се спази вече издадено постановление за нерегламентираното сметище, обаче, думата имат местните власти. ", "date": "2019.07.05", "title": "Пожар в нерегламентирано сметище отново замърси въздуха в пловдивското село Труд"}
{"url": "https://www.actualno.com/europe/oshte-edin-viden-ukrainski-politik-se-sblyska-s-pravosydieto-news_765657.html", "text": "    Главната прокуратура на Украйна иска от съда да наложи запор върху имуществото на третия президент на страната Виктор Юшченко, съобщава агенцията \"Украински новини\", цитирайки източник от правоохранителните органи.      \"Следователят подаде съответното искане\", твърди източникът на агенцията, предаде БГНЕС.   Според него става дума за запор на недвижими имоти, собственост на Юшченко. Той добави, че списъкът на имотите е голям, но не е влизал в детайли по него.\r\nДатата на разглеждане на искането все още не е определена. Тя ще бъде разгледана в Печорския съд в Киев.  По-рано говорителка  на  главния прокурор на Украйна Лариса Сарган съобщи, че Юшченко е заподозрян в незаконно присвояване на собственост в „Межигорие“ на обща стойност 540 милиона гривни (повече от 20 милиона долара). Юшченко нарече необосновани обвинения в присвояване  на имущество  в резиденцията “ Межигорие“ и каза, че е готов да докаже това в  съда.\r\nДо 2007 година \"Межигорие\" е държавна собственост. През 2018 година Киевският съд предаде резиденцията на ръководството на агенцията за възстановяване на активи. ", "date": "2019.07.05", "title": "Още един виден украински политик се сблъска с правосъдието"}
{"url": "https://www.actualno.com/curious/4-te-zodii-koito-sa-neustoimi-news_765616.html", "text": "    Има жени, които привличат мъжете като магнит. Това не е само заради красив и поддържан външен вид, а и заради излъчването и енергията им. Те могат да привлекат някого само с поглед. Дори не толкова красиви, тези няколко са най-привлекателните жени.      Те са много харизматични и уверени в себе си, обикновено правят впечатление още преди да са казали и дума. Те не е нужно да се доказват на мъжете, не е нужно да се опитват да привличат с думи или действия. Те просто успяват да привлекат погледите само с присъствие.     Лъв   Те са интересни за останалите и обикновено правят впечатление с поддържания си и интересен външен вид. Жените Лъв могат да говорят на всякакви теми с останалите и са изключително артистични. Те са много приятна компания за всички и това ги прави много привлекателни. Представителките на този зодиакален знак не приемат „не“ за отговор, винаги се борят, докато не получат това, което искат. Те са изключително упорити, което също привлича мъжете. Те знаят как да се държат и са изключително изискани и елегантни. Жените Лъв също привличат противоположния пол с перфектните си тела. Те носят нещо много интересно и особено в себе си, което ги прави едни от най-неустоимите жени в зодиака.     Скорпион     Няма как да останат незабелязани, просто е невъзможно. Те излъчват една особена енергия и това привлича мъжете като магнит. Също така те имат много изразителен поглед, който се харесва на мъжете изключително много. Дори да не обелят и дума, жените с този зодиакален знак са харесвани още от първата секунда, в която се появяват. Те са незабравими за мъжете, с които са били. Правят всичко със страст и това кара всеки мъж да полудява по тях. Тези жени обикновено успяват да привлекат вниманието към себе си само с един поглед, което ги прави едни от най-неустоимите и привлекателни жени в зодиака.  ", "date": "2019.07.05", "title": "4-те зодии, които са НЕУСТОИМИ"}
{"url": "https://www.actualno.com/velikotarnovo/bolnicata-v-gorna-orjahovica-ostana-na-tymno-news_765593.html", "text": "    След бурята от преди ден горнооряховската болница остана 12 часа без електрозахранване по информация от РД ПБЗН, предаде кореспондентът на БГНЕС от региона.      В 20,30 часа е спряло електрозахранването в болницата, като дежурните медици започнали да звънят на енергийното дружество, за да бъде отстрани аварията. “В такива извънредни ситуации  се включват генератори в АГО и ОАИЛ, както и в Хирургично отделение”, обясни д-р Иван Иванов, управител на лечебницата.   В 23 часа обаче линейка е докарала пациент, паднал от колело с голяма рана на главата. Дежурният лекар д-р Елиас Хаддад обясни, че медицинският екип не е имал достъп до операционната зала, тъй като там пък вратата се регулира от ток. Той помолил охраната в Спешно отделение да услужи с голям фенер за да направи операция. Сестрите асистирали с фенера, докато д-р Хаддад зашивал главата на пациента. Интервенцията приключила благополучно към 23:30 часа.\r\nВ лечебницата пуснали електрозахранването чак тази сутрин около 8:30 часа. “За щастие нямаме никакви инциденти, няма пострадали пациенти  от аварията, но нямам обяснение защо аварийните екипи на енергийното дружество приоритетно отстраняваха щети от училищата през лятната ваканция”, коментира възмутен д-р Иванов.  В Спешното отделение на железничарския град лекарите също са работили на свещи, за щастие е нямало тежки случаи. ", "date": "2019.07.05", "title": "Болницата в Горна Оряховица остана на тъмно"}
{"url": "https://www.actualno.com/politics/uvolniha-chovek-na-porojanov-v-mzh-zaradi-skyp-gaf-s-ribarskata-programa-news_765611.html", "text": "    България губи 7 млн. евро по Програмата за морско дело и рибарство (ПМДР) 2014-2020 г. заради забавени процедури от Управляващия орган на програмата. В писмо Европейската комисия уведомява България, че бюджетът на програмата ще бъде намален на 106 млн. евро заради неизпълнение на проекти и неуспешно усвояване на бюджета, пише в. \"24 часа\".      Министър Десислава Танева е уволнила незабавно Юлиян Марков, управлявал дирекция \"Морско дело и рибарство\" в земеделското министерство. Новината за отстраняването бе потвърдена от негови подчинени, които твърдят, че шефът им е демонстрирал изключително близки връзки и отношения с . Двамата са работили заедно още в Държавен Фонд Земеделие, където Марков ръководи дирекция за противодействие на измамите и е смятан за дясна ръка на Порожанов.\r\nТой е бивш служител на Трето управление на Държавна сигурност, бивш служител на териториалното звено на ГДБОП – МВР в Шумен, бивш служител служба \"Сигурност – Военна полиция и военно контраразузнаване\", бивш служител на ДАНС, където достига до длъжността началник-отдел \"Противодействие на корупцията в изпълнителната власт\" в дирекция \"Противодействие на корупцията\".   Юлиян Марков е бил начело на важната за бизнеса структура \"Морско дело и рибарство\" през последните две години (от март 2018 г.), която е отговорна за прилагането на мерките по рибарската програма.  Бенефициенти обаче споделят, че точно в този период има огромно забавяне при обявяването на мерките, неизпълнение на графика и липса на диалог и контакт с Управляващия орган на програмата.\r\nСпоред източници от министерството на земеделието след светкавичното уволнение на Юлиян Марков министър Десислава Танева е назначила Стоян Котов, на когото било възложено да се преодолее спешно закъснението с договарянето и разплащанията.\r\nЕксперти стартират и срещи, на които бенефициентите ще получат информация и разяснения по предстоящите приеми, за да бъдат избегнати трудности при кандидатстването. Ще се оптимизират и сроковете за оценка на проектите и договаряне на средства, достигащи повече от 85% от бюджета на ПМДР до края на 2019 г. Ще се съкратят и сроковете за обработката на подадените искания за плащане.     ", "date": "2019.07.05", "title": "Уволниха човек на Порожанов в МЗХ заради скъп гаф с рибарската програма"}
{"url": "https://www.actualno.com/politics/na-pyrvo-chetene-parlamentyt-ulesni-koncesioniraneto-na-plajove-news_765597.html", "text": "    Депутатите приеха на първо четене промени в , свързани с морските плажове.      Със законопроекта се предлагат промени, засягащи възлагането на концесия, които се доближават максимално до правилата, разписани в Закона за концесиите, но съобразени със специфичните задължителни дейности по и предоставянето на допълнителни услуги.\r\nПредлага се концесиите да се отдават и контролират по улеснени правила и при гъвкаво национално законодателство.   Приетите текстове регламентират, че министърът на туризма ще може да внася в Министерския съвет предложения за възлагане на концесии за морските плажове.   С промените министърът на туризма ще може да организира процедурите за определяне на концесионер, да сключва концесионните договори, да провежда процедури за отдаване под наем на морски плажове, да сключва наемните договори и да организира контрола по изпълнение на задълженията по сключените концесионни договори и договорите за наем .\r\nЗа неуредените въпроси, свързани със стратегическото развитие и планиране на концесиите за услуга на морски плаж, финансирането на дейността и Националния концесионен регистър, както и за обжалването на решенията на концедента, се предвижда да се прилага Законът за концесиите.\r\n\"С новия § 4 и с изменението на § 5 се цели преодоляване на законодателната празнота и уреждане на преходните периоди, в които е прието решение за откриване на процедура по реда на отменената глава втора \"а\" от Закона за устройството на Черноморското крайбрежие за възлагане на концесии за морски плажове до влизането в сила на този закон\", пише в мотивите на законопроекта за промени в Закона за концесиите.     Изказвания    С промените в Закона за концесиите се предлага държавата да си влезе здраво в ролята . Това каза народният представител от ПГ на „Обединени патриоти“ и член на ръководството на \"Атака\" Павел Шопов.\r\nТой поясни, че нямало да се стигне до баснословните цени по плажовете, ако се е приело предложението на \"Атака\" от преди години. „Темата не е нова за нас от \"Атака\". Последното й издание беше през 2014-2015 г., когато ние поддържахме тази позиция, която в момента се предлага да бъде възприета. Тогава и с нашите огромни усилия, и благодарение на нашата позиция беше променен процента в разполагаема и запазена част на морските брегове по плажовете. От 80% свободната зона стана 50% . Разбира се, с огромни проблеми, но все пак много забележки могат да бъдат направени в тази връзка. Жалко е, че тогава не можа да бъде въведено сега предлаганото положение“, допълни още Шопов. Според него всичко това, което днес се регламентира е нямало да остане на знайни, незнайни общински съвети и неясни общински съветници. Той определи плажовете като една от последните мутренски територии, останали в страната . „Тя може да бъде изчистена с малко повече държава“, каза още Павел Шопов.\r\nЩе подкрепим промените в Закона за концесиите, но е важно в текстовете да се включи категоризацията на плажовете . Това каза народният представител от ПГ на ГЕРБ Димитър Бойчев.   Ние ще подкрепим така направените промени в закона. Те са в контекста на изискванията на директивата, както и да се направи един по-гъвкав режим за отдаване на плажовете на концесия. Според мен има нещо много важно, което допълнително трябва да се вкара в закона и това е категоризацията на плажовете“, заяви Бойчев. По думите му по Черноморието ни има обособени около 270 плажа, от които 144 са дадени под форма на концесии и под наем.    „Ако не се направи категоризацията, тези плажове ще останат пак толкова, колкото са дадени под някаква форма. Другите, които не са дадени, пак няма да се дадат. В момента ценообразуването на плажовете е по една формула. То е еднакво за всички плажове . Дали са атрактивни, или са плажове, които се намират на не толкова атрактивни места, формулата е еднаква“, каза още Бойчев. По думите му трябва да се помисли по отношение на категоризацията, за да има различно ценообразуване.\r\n\" Да премахнем концесионирането на плажовете и да го дадем на общините . Ако не променим радикално принципа на стопанисване и управление на изключително държавна собственост, България ще изчезне от картата на туризма “. Това заяви народният представител от ПГ на „БСП за България“ Атанас Костадинов от парламентарната трибуна.\r\nСпоред него не може да се учредява в изключителна държавна собственост частни права за дълъг период от време, при положение, че инвестицията не е толкова голяма. „ Едно е да има концесия за поземлени богатства и добив на петрол, друго е да се твърди, че трябва концесионер за чадъри и шезлонги . България вече губи конкурентни предимства“, категоричен е Костадинов. Той подчерта, че само на час път със самолет и на два часа с кола има райски кътчета, където няма бележка за 11.50 лв. за бутилка минерална вода.\r\n„Нямаме право това, което природата е дала на страната ни, да го харчим“, каза още той. По неговите думи управляващите събират около 18 млн. лв. от такси и концесионни договори от Черноморието, но от другата страна стоят няколко милиарда приходи - държавата трябва да реши коя сума е по-важна. „Не е работа на Министерството на туризма по средата на сезона да се събират и да мислят как да спасят сезона. Правят се проверки на хора с договори и ги питат защо са им толкова високи цените, когато техните вноски към държавата са доста високи. Убеден съм, че пазарът ще подреди цените - там, където са високи, ще станат ниски, защото ще има конкуренция“, коментира народният представител. Според него решението е да се сключват договори под контрола на общините. Той подчерта, че както преди 20 години, така и сега, концесиите предварително са разпределени на компании, които нямат нищо общо с морското концесиониране – например от Смолян, София и Самоков имат честта да стопанисват плажове. „Законът за концесиите се променя вече за 13-ти път за последните няколко години“ . Това заяви народният представител от ПГ на „БСП за България“ Димитър Данчев от парламентарната трибуна. Той подчерта, че всеки закон трябва да урежда трайни обществени отношения . „Какви са тези трайни обществени отношения, които се променят няколко пъти в годината?“, попита той. По неговите думи резултатите не закъсняват, защото няма как да се очаква от бизнеса всяка година да се преориентира. „Плажът е ключът към летния туризъм. Когато плажовете са мръсни, шумни и пренаселени, а цените са непосилни, няма как да очакваме, че 5-звездни хотели ще бъдат запълнени “, каза още Данчев. Според него тази тема ще бъде и под засилено наблюдение от страна на европейските органи, защото плажната ивица се явява и външна граница на ЕС. ", "date": "2019.07.05", "title": "На първо четене: Парламентът улесни концесионирането на плажове"}
{"url": "https://www.actualno.com/society/mylchanieto-na-chinovnicite-za-tramvai-zastrojavane-i-koncesii-na-plajove-news_765715.html", "text": "    Проблемът с прозрачността в отношенията с държавната и общинската администрация отдавна е огромна тема за България – но доста скрита. За съжаление, и в тази сфера по-скоро говорим за усещане, защото според в България през 2018 година само 62-ма чиновници не са изпълнили задълженията си така, че да отговарят на изискванията.      Точно заради тази статистика, стартира нова поредица от материали - \"Мълчанието на чиновниците\". В днешния материал ще посочим на кои въпроси не ни отговарят от Столична община и Министерството на туризма – в хронологичен ред назад във времето.\r\nНа 3 юли, 2019 година избухна скандал с трамваите в София. Неправителствената организация , че 2 от новите нископодови трамваи PESA се ползват за резервни части, защото Столична община (СО) не е предвидила средства за поддържка и ремонт при купуването им. , като обяви, че 23 от 25 трамвая се движат, но \"Спаси София\" казва, че в движение са 19. На 03.07.2019 помоли Столична община да покаже пътните листове на трамваите и по-конкретно на този от снимките на \"Спаси София\", за да се види кога се е движело превозното средство. Попитахме и защо е изваден бордовият му компютър, което се вижда на снимката, след като в официалното обяснение на СО се твърди, че е свалена само маска от предната част, за да бъде сложена на друг, катастрофирал трамвай PESA. До този момент (05.07.2019) нямаме отговор.\r\nПо-стар случай, от 26 юни, 2019 година, касае поредният случай на застрояване в София – . В официални общински документи се натъкна на сериозно разминаване във версиите кой носи вина в момента да има опасност да започне да се вдига нова сграда в поредната софийска градинка – при блоковете 253 и 254а в \"Гоце Делчев\". Попитахме г-жа Фандъкова защо в нейната жалба срещу де факто разрешението да се строи, дадено от бившия главен архитект на София Петър Диков, пише, че проектът не е съгласуван със \"Софийска вода\", а в неговото разрешение пише, че е съгласуван? Попитахме и дали ще бъде сезирана прокуратурата, ако г-жа Фандъкова смята, че арх. Диков е фалшифицирал официален документ и дали всъщност, според г-жа Фандъкова, грешката е при архитект Диков или може да е в подадената от нея жалба? До този момент (05.07.2019) нямаме отговор.   Министерство на туризма Със сигурност не се и надява на отговор на поставени въпроси към министъра на туризма Николина Ангелкова на официалния имейл на министерството. Въпросите бяха изпратени на 03.06.2019, два са и касаят невероятната бъркотия с даването на концесия на три черноморски плажа, лично разписана от Ангелкова. каква е пълната бъркотия. Въпросите ни бяха дали това е станало по метода \"без да искам, подписвам каквото ми даде секретарката\" или не, както и дали има заведени съдебни искове заради случилото се.\r\nМеждувременно във Facebook темата с туризма на Черноморието ни продължава. Поредният пример е със снимки от Поморие, за които се твърди, че са направени преди час.      ", "date": "2019.07.05", "title": "Мълчанието на чиновниците: за трамваи, застрояване и концесии на плажове"}
{"url": "https://www.actualno.com/curious/3-te-zodii-koito-sa-naj-dobri-vyv-flirta-news_765615.html", "text": "    Има , на които не им върви в любовта. Има и такива, на които им върви, но не чак толкова. Има и такива, които просто умеят да флиртуват и могат да завъртят главата на някого за секунди.      Тези зодиакални знаци са много талантливи в тази област и определено знаят как да се държат пред представител на другия пол. Те могат само с думи или дори само с поглед да накарат някого да се влюби в тях, за което много хора им завиждат. Те просто имат някаква особена енергия и знаят точно какво и кога да кажат.     Близнаци   Те никога не са сами, в тях има две личности и са изключително експресивни. Те могат да показват чувствата си, което им помага много във флирта. Също така са изключително общителни с околните, което също е един техен много голям плюс. Те могат да омаят някого само с няколко думи, а разговорите с тях са толкова интересни, че хората с тях не искат да приключва. Те са много интересна зодия за останалите и успяват да заинтересуват абсолютно всички. Знаят точно какво да кажат, за да привлекат вниманието към себе си и точно къде да спрат, за да не изглеждат прекалено нахални. Точно това ги прави толкова интересни и всъщност едни от царете на флирта. Срещите с Близнаци никога не са скучни, за това не ги пропускайте.     Дева     В началото те се правят на тихи, спокойни и кротки, но това съвсем не е така. Просто това е техният начин да привлекат вниманието върху себе си за по-дълго време. В последствие започват малко по малко да показват повече от себе си и това ги прави интересни за останалите. Първоначалното впечатление, което правят само им помага за в бъдеще. Точно по този начин те могат да оплетат напълно всеки в мрежите си, без никакви проблеми. Представителите на този зодиакален знак са много загадъчни и всеки, който се запознае с тях иска да ги види пак, за да разбере малко повече. Девите могат да привлекат някого само с няколко думи.  ", "date": "2019.07.05", "title": "3-те зодии, които са най-добри във флирта"}
{"url": "https://www.actualno.com/business/prognozite-na-angelkova-i-biznesa-za-turizma-po-chernomorieto-se-razlichavat-dosta-news_765619.html", "text": "    Прогнозите показват между 3 и 6 процента спад на туризма в страната  за цялата година, а на морския туризъм у нас – между 5 и 8 процента.  Това заяви министърът на туризма Николина Ангелкова, предаде БГНЕС.      \"Правим  всичко възможно да привлечем интереса към записванията в  последния  момент към България“, увери министърът. Какво обаче казва  браншът като  прогноза за туризма у нас - вижте в !   \"Стартираме разработването на специален механизъм, който предстои да представим, за подпомагане на организирания туризъм, както правят в Гърция, Испания, Хърватия и Кипър, които са наши преки конкуренти в летния туризъм\", каза още министърът, обяснявайки как държавата ще помогне. \r\nАнгелкова коментира летния туристически сезон и отливът на туристи, който се наблюдава на българското Черноморие.  \"Още от началото на тази година обявихме, че ни очаква един труден туристически сезон, пълен с предизвикателства. Големи наши преки конкурентни дестинации като Турция, Тунис, Египет и др., имат сериозна политика по отношение на субсидиране и насочване на потока от туристи към тях\", заяви Ангелкова.\r\nТя коментира и темата със скъпите чадъри и шезлонги по родното Черноморие. \"На сайта на министерството има интерактивна карта, която направихме преди две години. В нея се виждат цените на чадърите и шезлонгите. Цените им са различни на всеки един плаж. На някои места концесионери и наематели си позволяват такива неразумно високи цени, които ние категорично не подкрепяме, но пазарът определя цената\", подчерта Николина Ангелкова и увери, че министерството ще бъде изключително строго в налагането на наказания и неустойки там, където бъдат констатирани нарушения. Минала година за различни нередности са наложени санкции в размер на общо над 450 хил. лв. и са прекратени 6 концесионни договора.    Междувременно във Facebook излязоха поредни снимки на ситуацията с туризма на Черноморието. Твърдението е, че те са направени в 14:00 часа днес, 5 юли, на плажа в Поморие.      ", "date": "2019.07.05", "title": "Прогнозите на Ангелкова и бизнеса за туризма по Черноморието се различават доста*"}
{"url": "https://www.actualno.com/music/5-parcheta-na-maluma-koito-shte-te-razgoreshtjat-na-miga-video-news_765630.html", "text": "    Хитовият изпълнител Maluma , който с лека ръка разпалва милиони женски сърца по целия свят, пристига на 10 юли за първия си концерт в България ( ).      Известният колумбийски певец, достигнал върховете на световните класации с хитовете \"Clandestino\" и \"Chantaje\" (и двата в дует с Шакира), \"Vente pa'ca\" (записан с Рики Мартин), \"Corazon\" и \"Felices Los 4\", ще се качи на сцената в \"Арена Армеец\" в 20 часа. По този повод решихме да направим селекция от 5 негови хита , които несъмнено разгорещяват страстите моментално и към които няма как да останем безразлични!            ", "date": "2019.07.05", "title": "5 парчета на Maluma, които ще те разгорещят на мига (ВИДЕО)"}
{"url": "https://www.actualno.com/health/20-hrani-koito-ne-trjabva-da-jadete-surovi-news_765618.html", "text": "    Суровоядството е изключително популярен начин за здравословна диета. Но винаги има и такива храни, които въпреки супер съставките си трябва да преминат през термична обработка. Трябва да сме внимателни и да проверяваме кой е по-полезният начин за приемане на храната.      Ето някои от храните, които не бива да консумирате сурови.    Прясното мляко се смята за най-добро за тялото ни, но това не значи току-що издуено от животното. Непастьоризираното съдържа вредни бактерии, които в голяма степен могат да увредят здравето ни. Някои от тях са салмонела, листерия и ешерихия коли. Изследвания доказват, че приемът на сурово мляко продължава да застрашава здравето на хората.     Познато е като една от най-здравословните храни по цял свят. Въпреки това голямо количество от растението може да причини хормонален дисбаланс, нестабилност в нивата на кръвната захар и проблеми с теглото. Като резултат е възможно да усетите подуване на щитовидната жлеза.      Разпространено е твърдението, че суровите яйца са по-полезни. Изследвания обаче доказват обратното. В приготвеното яйце учените откриват 90% протеин, а в суровото едва 50%. Бактерията салмонела, която се намира основно по черупките на яйцата, е също минус на необработеното яйце.       ", "date": "2019.07.05", "title": "20 храни, които не трябва да ядете сурови"}
{"url": "https://www.actualno.com/europe/zabranjavat-pusheneto-v-restorantite-v-avstrija-news_765623.html", "text": "    Пушенето в баровете и ресторантите в Австрия ще бъде забранено, считано от месец ноември 2019 г., това реши парламентът във Виена, пише местната редакция на The Local. Това се случва след години дебат по темата, като единствено членовете на дясната Партия на свободата на Австрия гласуваха против забраната, допълва агенция Фокус.      Според редакцията на вестника, гласуването най-накрая ще избави Австрия от образа й на „пепелник на Европа“.   Изданието припомня, че след като през декември Партията на свободата и нейният лидер Ханс-Кристиян Щрахе влязоха в правителството, съдействаха за блокиране на забраната за пушене. Но след като политическата формация напусна правителството заради корупционен скандал през месец май, пътят за приемането на забраната бе открит, пише още вестникът.\r\nВижте и последния доклад на учените за това дали са безопасни електронните цигари в    ", "date": "2019.07.05", "title": "Забраняват пушенето в ресторантите в Австрия"}
{"url": "https://www.actualno.com/plovdiv/vse-poveche-mladi-momicheta-stavat-jertvi-na-trafika-na-hora-news_765462.html", "text": "    309 деца и възрастни са станали жертви на трафик на хора през 2018 г. Това стана ясно по време на обучение в Пловдив, което се провежда в рамките на проекта на SOS Детски селища „Светулка – освети мрака“.      Приемни родители, социални работници, психолози и специалисти, работещи с деца се включиха в семинара, на който се запознават с ефикасните начини, чрез които да предпазят децата от трафика на хора.    „Една съвсем малка част от случите на трафик попада в официалните цифри. Това е само върхът на айсберга. Може би съотношението между реалните случаи и тези случаи, които се регистрират им попадат в официалната статистика“, заяви програмният директор на SOS Детски селища Димитрина Петрова.  По данни на експертите се увеличава броят на децата, станали жертва на трафик чрез интернет. Те са изчислили, че това става някъде около и след 9-годишна възраст, когато децата вече са достатъчно запознати с технологиите и така рискуват да станат жертва на опасностите в мрежата. По данни на Националната комисия за борба с трафик на хора, за 2018 г. пострадалите в България с цел развратни дейности са 155 деца и възрастни. Броят им реално е повече, твърдят експертите.   Много малко от пострадалите са станали жертва насила. Един от най-често разпространените методи за жертва на трафик на хора е „Lover boy”. Специалистите го определят като добре организиран бизнес. При него се използва привлекателен младеж, който носи скъпи дрехи, облича се добре, разполага с пари и модерни телефони, като така съблазнява жертвата си.    След като спечели доверието ѝ двамата започват да правят общи планове, той обещава да я заведе в чужбина, за да имат по-добър живот. След излизането им от България обаче, момичето попада в истински ад. Според специалисти, напоследък подобни случаи зачестяват, като вследствие на всичко преживяно, едно такова младо момиче често се оказва погубено като личност и дори да се освободи, то много трудно се връща към нормален начин на живот. ", "date": "2019.07.05", "title": "Все повече млади момичета стават жертви на трафика на хора"}
{"url": "https://www.actualno.com/health/kak-stresyt-uvrejda-syrceto-news_765637.html", "text": "    \"В момента, в който поради възрастта започне да отпада функцията на женските полови хормони, отпада защитата върху сърцето и тогава започват много по-често да усещат сърдечни проблеми, включително такоцубо (синдром на разбитото сърце) при голям стрес\", обясни кардиологът доц. Сотир Марчев, национален консултант по кардиология и директор на Българския кардиологичен институт. Той е и началник на Клиниката по кардиология в МБАЛ „Сърце и мозък\" в Плевен.      Симптомите за такоцубо са същите като при инфаркт – болка, тежест и стягане отпред в гърдите. Немалко пациенти усещат и задух, посочи кардиологът.   \"Аз първите пациенти в България съм ги описал 2006 година. Преди 2006 година сме диагностицирали нула пациенти. Просто медицината не знаеше, че има такава болест.\"\r\nСимптомите при такоцубо се припокриват с тези при инфаркт.  \"Като им направиш електрокардиограма, е 1:1 с електрокардиограмата при инфаркт, не можеш да ги различиш – все едно имат остър инфаркт. Ако им направиш ехокардиография, виждаш точно това, което би видял при инфаркт. Чак трябва да направиш коронарография, за да видиш, че това не е инфаркт.\"\r\nКардиологът предполага, че това вероятно не е толкова рядко, но част от пациентите не се обръщат към лекар.\r\n„Това са жени, преживели голям стрес и последното, за което мислят, е собственото здраве. Стресът ги е овладял до такава степен, че те приемат болката и задуха като част от онова, което им се е случило. Затова тази болест се диагностицира по-рядко, отколкото съществува.\"       Тази болест е по-лоша от инфаркт, категоричен е специалистът. „Защото пациентките с инфаркт ние ги стентираме и им помагаме, докато на тези с такоцубо ние се опитваме да налучкаме някаква терапия, която на нас ни звучи логично.\"\r\n„Стресът уврежда здравето, включително и сърцето. Конкретният повод за такоцубо кардиомиопатията е острият стрес, но то настъпва с хода на годините. Много е възможно преди това повтарящ се малък или хроничен стрес да е разбил нервната система, защото стресът унищожава нервите и унищожените нерви унищожават сърцето. Това е, най-общо казано, механизмът, по който въздействията на околната среда стигат до емоциите, стига до нашето сърце.\"\r\n5% от жените с такоцубо в острия стадий. „Най-често след това повечето хора се възстановяват или почти напълно се възстановяват, но при други 5% рецидивира.\"\r\nНай-ниска е сърдечно-съдовата смъртност при околни температури между 18 и 25 градуса, обясни още специалистът.\r\n„Студът убива повече хора, отколкото горещините. По принцип в кардиологиите имаме много повече пациенти посред зима, отколкото посред лято. Зимата е по-лошият период за сърцето, лятото е по-добрият.\"      Двата най-чести проблема в горещините са топлинният и слънчевият удар, посочи още д-р Сотир Марчев. Болните с високо кръвно ги убеждаваме да намалят солта, а не водата в горещините, подчерта още той.\r\nЧовек не бива да прекалява с меренето на кръвното налягане, съветва доц. Марчев. „Едната крайност са хора, които въобще не си го мерят и не знаят, че им е високо. Това е глупаво. Високото кръвно скъсява живота и ако вземеш мерки, това е лесен начин да си удължиш живота. От друга страна човек не трябва да прекалява с меренето, да живее с маншета на ръката и през 20 минути да си мери кръвното.\"\r\nКато грешка лекарят oтбеляза честата практика късно вечер възрастни хора, вдигайки кръвно, да взимат последователно едно, две или дори три хапчета в паниката си, защото това на сутринта води до обратния ефект на силно падане на кръвното налягане. ", "date": "2019.07.05", "title": "Как стресът уврежда сърцето"}
{"url": "https://www.actualno.com/society/ekspert-izlizaneto-ot-demografskata-kriza-ne-e-nevyzmojno-news_765519.html", "text": "    \"Излизането от е трудно, но не е невъзможно.\" Това каза за обзорното предаване \"Това е България\" на Радио \"Фокус\" доцент Георги Бърдаров, зам.-декан в СУ \"Св. Климент Охридски\" и експерт по демография.      По думите му големият проблем в България не е раждаемостта, а високата смъртност и миграцията на младото население. Той обясни, че не намалява раждаемостта, а контингентът детеродно население. Това, което може и трябва да се направи за преодоляване на демографската криза, е увеличаване на делът на младото население в страната, обясни Бърдаров.   \"Когато се увеличи този дял, моментално ще рефлектира върху . Когато младите хора имат условия да останат в България и да се реализират и да имат семейства и реемиграция. Разбира се, трябва да се работи в посока здравеопазване, заради високата смъртност. Има общини, в които тя достига парадоксални размери, характерни за региони във военни конфликти и пандемии\", коментира той.\r\nДоц. Георги Бърдаров каза, че демографската криза ще е отрази и като дефицит на работна ръка, което ще доведе до потенциална заплаха за парите в социалната система. България има завидни природни ресурси и представлява примамливо място за живеене, но трябва да се направи така, че българи да населят и запълнят този демографски вакуум, коментира той и уточни, че без адекватно образование и повишаване на доходите няма как да се привлекат младите в страната ни. Според Бърдаров урбанизацията ще достигне своя пик и ще последва естествена миграция към селата, които предлагат по-спокоен и здравословен начин на живот. Тези села няма да имат нищо общо с представата ни за село от земеделски тип в миналото, прогнозира той.   ", "date": "2019.07.05", "title": "Експерт: Излизането от демографската криза не е невъзможно"}
{"url": "https://www.actualno.com/politics/bsp-se-razgranichi-ot-pozicijata-na-stanishev-che-borisov-dejstva-kato-dyrjavnik-news_765586.html", "text": "    Изпълнителното бюро на БСП се разграничава от думите на президента на ПЕС , че премиерът Бойко Борисов действа като държавник, а не като политик, се казва в декларация на партията.      „Смятаме, че такава оценка е крайно неадекватна. България е най-бедната и най-корумпирана  страна в ЕС. Заради корупция не ни приемат в Шенген“, заявяват от левицата.   Потъпкана е парламентарната република, разделението на властите и правовата държава.\r\n„На дъното сме по свобода на словото. Заявяваме, че позицията на БСП относно политиката на Борисов и ръководеното от него правителство остава непроменена - те са вредни за България и промяната е необходима“, категорични са от БСП.  Думите на Сергей Станишев дойдоха по време на напрегнатите преговори в ЕС за висшите постове в общността.\r\nТогава лидерът на ПЕС изскочи като номинация за председател на Европейския парламент, .   'Българският премиер вече не действа като политик, а като държавник. 'В някакъв смисъл и двамата сме възмъжали и помъдрели с годините. Когато опира до интереса на България, мога да работя и с г-н Борисов\", каза по този повод Станишев.     ", "date": "2019.07.05", "title": "БСП се разграничи от позицията на Станишев, че Борисов действа като държавник"}
{"url": "https://www.actualno.com/curious/veshtite-koito-nosjat-negativna-energija-na-doma-news_765632.html", "text": "    Всички вещи, които не използвате или не харесвате, отнемат от вашата жизнена енергия. Трябва да приемете идеята, че вашият дом е организмът ви и всяка една стая изпълнява дадена жизнено важна функция. Ако нямате навик да се грижите за дома си, не се грижите и за здравето си.      Знаехте ли, че разчистването само на една стая може да разреши даден здравословен проблем. Днес ще ви разкажем малко повече за отделните стаи и как си вредите, като не поддържате всяка една от тях по отделно.    - Кухнята - Според специалисти кухнята се определя като храносмилателната система на дома ви. Тя определя как преработвате емоциите и чувствата си. Ако тя е затрупана с изгнили храни, стара кухненска посуда, вие блокирате източника си на живот и прехрана. Ако почистите кухнята си и изхвърлите всичко ненужно от нея, ще позволите на хората около вас да се докоснат до душата ви. По този начин всички ваши близки ще се чувстват свободни да ви подкрепят в труден момент. Ще си създадете добър душевен комфорт. Също така, чрез пречистването на кухнята, можете да решите множество хронични проблеми със стомаха. - Холът и трапезарията - Това са стаите, в които се развиват отношенията между членовете на семейството. Тези две стаи определят вашите социални и професионални отношнията с хората. Ако тези стаи са затрупани от излишни вещи най - вероятно имате нехармонични отношения с близките си и живеете в изолация.   - Коридорите - Ако те са затрупани с излишни вещи, вие блокирате всякаква жизнена енергия, която се опитва да стигне до вас. Ако се чувствате объркани, не можете да вземете решение и сте на кръстопът, просто започнете да разчиствате коридорите в дома си. - Спалнята - Хаосът в любимата спалня може да бъде наистина голям проблем, защото това е най - интимната стая за всеки един човек. Затрупването на тази стая с вещи, които не са предназначени за нея, може да доведе до проблеми в интимните отношения и пречи на физическия релакс на тялото.    - Банята - Още от древни времена, това е мястото, на което се извършват сакрални ритуали. Грижата за вашата баня определя как се грижите за себе си и каква е себеоценката ви. Направете банята красиво и добре ароматизирано помещение, което ви зарежда позитивно.     - Мазето и тавана - Хаосът в тези помещения може ви да пречи да продължите живота си. Ако те са затрупани с вещи, които принадлежат на ваши предци, побързайте да почистите и да изхвълите всичко ненужно. - Гаража - Хаоса в гаража може да бъде причина за проблем с подвижността ви. Също може да доведе до трудност при взимането на важни решения. ", "date": "2019.07.05", "title": "Вещите, които носят негативна енергия на дома"}
{"url": "https://www.actualno.com/asenovgrad/nad-30-folklorni-systava-pristigat-na-festival-kraj-asenovgrad-news_765555.html", "text": "    Голям фолклорен ще събере хиляди миряни на Араповски манастир \"Св. вмчца Неделя\" през уикенда. Поводът е предстоящия храмов празник на обителта - Света Неделя, който тази година е на 7-ми юли. Съборът ще се състои под надслов \"Да съхраним българските традиции и дух\" . В продължение на три дни манастирските поляни край асеновградското село Златовръх ще бъдат огласяни от народна музика.      Програмата на събора се открива още днес (05.07.19 г.), като ще стартира точно в 20:00 ч. с изпълнения на оркестър „Орфей”. В съботния ден от 10:00 ч. ще започне фолклорен фестивал с участието на повече от 30 състава. От 20:00 ч. е концертът на певицата Росица Пейчева и танцова формация „Етноритъм”, а от 21:30 ч. надсвирването ще продължи с оркестър „Млади тракийци”. В празничната неделя от 09:00 ч. ще бъде отслужена Архиерейска Света Литургия. Веднага след края й ще се проведе литийно шествие  до аязмото и водосвет за здраве на миряните.    ", "date": "2019.07.05", "title": "Над 30 фолклорни състава пристигат на фестивал край Асеновград"}
{"url": "https://www.actualno.com/society/gen-vasil-vasilev-sluchiloto-se-v-gabrovo-pokazva-bolest-na-obshtestvoto-news_765568.html", "text": "    \"Трагедията в Габрово е можело да бъде предотвратена. Това, че всеки се е снишил, показва болест на обществото. Това е национална трагедия.\" Така бившият началик на Националната полиция ген. Васил Василев коментира трагичния случай в Габрово, в който       \"Свикнахме, ако няма жалба - няма случай. Има сигнал и трябва да отидеш да го провериш, жалбата може да се напише и след това“, отбеляза Василев в интервю за bTV.   \"Първо, бащата е страхливец. Щом иска да убие детето си е луд. На себе си няма да посегне, защото е страхливец и примитив“, заяви ген. Василев.\r\nВсички форми на насилие трябва да се осъждат и наказват, категоричен бе Василев. Време е да има организация на държавата.  \"Към това дете е трябвало да бъде насочено вниманието на институциите. Габрово не е голям град, познават се поименно. Всички знаят, но никой не реагира“, възмути се криминалистът.\r\nОт своя страна психологът Христо Монов заяви:\r\n\"Преди 30 години паднаха някакви стени, а ние си създадохме вътрешни такива и това е по-страшно. Това безразличие към другия, към неговата съдба и много самоуспокоение, че \"това на мен няма да се случи.\"       По думите му \"точно това, че сме общество тези, които са по-гласовити получават обществена трибуна, успяват да изкривят нагласите и ценностната система.\"\r\nМонов свърза и спряната работа по с трагичния случай:\r\n\"Появиха се едни талибани, които започнаха да говорят неща, които не са вътре. Монов предположи, че бащата е имал психични проблеми, но \"ние нямаме и регистър на хората с психични проблеми. . Ние като общество нямаме капацитет да се справяме с такива гранични случаи.\"\r\nПсихологът добави, че в близост до Габрово има кризисни центрове. Бащата може би е имал психични проблеми, но ние нямаме такива регистри.      Какво смятат психолози за случая - А каква инициатива имаше вчера, 4 юли, точно заради Закона за детето -  ", "date": "2019.07.05", "title": "Ген. Васил Василев: Случилото се в Габрово показва болест на обществото"}
{"url": "https://www.actualno.com/healthy/ananiev-obeshta-da-izlekuva-zdraveopazvaneto-s-nova-strategija-news_765636.html", "text": "    Моля ви, дайте шанс на здравеопазването да се излекува с общи усилия. Това каза министър Ананиев по време на изслушването в парламента относно състоянието на здравеопазването в Северозападна България.      \"До края на тази година ще има нови алгоритми на клиничните пътеки, нов Национален рамков договор за 3-години, нови правила за медицински дейности.    Ще инвестираме в купуването на линейки. Работим в посока специализацията на лекари. Подготвяме и нова стратегия за развитие на здравеопазването в България “, обясни още Ананиев.\r\nТой отново потвърди, че няма да се , а напротив - ще се откриват нови .  \"В последните 2-3 седмици обиколих редица болници в различни региони на страната. Има областни болници, които работят прекрасно.\r\nТези здравни заведения, които имат нужда от специална подкрепа, са във Видин, Ловеч, Кюстендил, Хасково . Там отделяме специално внимание, водим разговори с кредитори и банки, разсрочваме задължения, постигаме договорки да не блокират сметките на болниците, за да може персоналът да си получава възнагражденията.   Всички инструменти, които имаме налични, ги използваме. Преди година и половина, когато заех този пост, се говореше за фалит на поне 20 болници в страната. Сега има трудности с няколко лечебни заведения, но за фалити не можем да говорим\", каза още министър Ананиев в парламента.     ", "date": "2019.07.05", "title": "Ананиев обеща \"да излекува\" здравеопазването с нова стратегия"}
{"url": "https://www.actualno.com/cite/predi-30-godini-padnaha-njakakvi-steni-a-nie-si-syzdadohme-vytreshni-takiva-news_765578.html", "text": "     \"Преди 30 години паднаха някакви стени, а ние си създадохме вътрешни такива и това е по-страшно. Това безразличие към другия, към неговата съдба и много самоуспокоение, че \"това на мен няма да се случи.\"       Това каза психологът Христо Монов в интервю за bTV в коментар за трагичния случай с хвърленото дете в Габрово. Какво коментира още той може да видите в .     ", "date": "2019.07.05", "title": "Преди 30 години паднаха някакви стени, а ние си създадохме вътрешни такива "}
{"url": "https://www.actualno.com/health/bezopasni-li-sa-elektronnite-cigari-news_765526.html", "text": "    Сан Франциско стана първият американски град, който забрани продажбата на електронни цигари. Но във Великобритания те се използват по препоръка на здравните служби, за да помогнат на пушачите да спрат - така че каква е истината за безопасността на ?       Как работят електронните цигари?    Те работят чрез нагряване на течност, която обикновено съдържа никотин, пропиленгликол и / или растителен глицерин и ароматизатори.\r\nПотребителите вдишват произведените пари, които съдържат никотин - пристрастяващият елемент в цигарите.  Но никотинът е относително безвреден в сравнение с многото отровни химикали, съдържащи се в тютюневия дим, като катран и въглероден оксид.\r\nНикотинът не причинява рак - за разлика от тютюна в „нормалните” цигари, който убива хиляди пушачи всяка година.\r\nЕто защо никотинозаместващата терапия се използва от много години от здравните служби, за да помогне на хората да спрат пушенето под формата на  кожни лепенки и спрейове.        Има ли някакъв риск? Лекари, експерти по обществено здраве, благотворителни организации за рак и правителства в Обединеното кралство са съгласни, че въз основа на настоящите доказателства електронните цигари носят част от риска за заболявания, също както цигарите, съобщава Би Би Си.\r\nНезависимо изследване заключи, че електронните цигари са все пак с около 95% по-малко вредни от тютюнопушенето. Професор Ан МакНийл, автор на изследването казва, че \"електронните цигари могат да бъдат промяната в общественото здраве\".\r\nТова обаче не означава, че са напълно безрискови, предаде БГНЕС.\r\nТечността и парите в електронните цигари могат да съдържат някои потенциално вредни химикали, които се намират в цигарения дим, но на много по-ниски нива.      В едно по-ранно лабораторно проучване, британски учени откриха, че изпаренията могат да доведат до промени в имунните клетки на белия дроб. ", "date": "2019.07.05", "title": "Безопасни ли са електронните цигари?"}
{"url": "https://www.actualno.com/curious/luboven-horoskop-za-6-7-uli-news_765581.html", "text": "           За съжаление, уикендът няма да започне с позитивно настроение. Каквато и да е причината, не се дистанцирайте емоционално от половинката си. Думите понякога имат по-голяма сила и от действията. Внимавайте как ги използвате, особено ако връзката ви не се намира на много сигурно място в момента.   Финансови драми, базирани на различно мнение между вас, ще бележат почивните дни. И двамата няма да сте готови на компромиси, така че по-добре оставете нещата както са.     Не е изключено да се почувствате манипулирани от партньора си. Имате чувството, че той злоупотребява с вашата емоционалност. Внимавайте как подхождате към проблема.  ", "date": "2019.07.05", "title": "ЛЮБОВЕН хороскоп за 6-7 юли"}
{"url": "https://www.actualno.com/africa/sporazumenie-za-bydeshteto-na-sudan-news_765539.html", "text": "    Управляващите генерали и лидерите на протестиращите в Судан постигнаха споразумение по спорния въпрос за нов ръководен орган на страната, предаде БГНЕС.      Преговорите целяха до прекратят политическата криза в страната, която бушува от месеци.   Посредникът от Африканския съюз Мохамед Ел Хасен Лебат заяви пред репортери, че двете страни \"се споразумяха за суверенен съвет\" с ротационно военно и цивилно председателство на страната. ", "date": "2019.07.05", "title": "Споразумение за бъдещето на Судан"}
{"url": "https://www.actualno.com/burgas/obshtina-burgas-zatvarja-opazen-podlez-jiveeshtite-v-blizost-ne-iskat-da-se-remontira-news_765625.html", "text": "    Мръсен подлез в кара много жители на комплекса да го избягват. Хората избират натовареното шосе и заради невъзможността да ползват съоръжението. Подлезът се намира на булевард „Захари Стоянов“, близо до училище и детска градина, в гъстонаселена част от комплекса.      Както повечето такива съоръжения и това е пълно не само с битови отпадъци, но и . За осветление отдавна не може да се говори, но това не плаши единствените му обитатели – наркозависимите.\r\nМного от хората, които живеят в близост, са възмутени от състоянието на подлеза и се надяват той поне да бъде почистен.   разговаря с Георги Иванов, който е зам.-управител на сметопочистващата фирма „Титан“.\r\n“За първи път чувам, че има някакъв проблем там. Периодично се чисти – два пъти в седмицата, каквото можем да правим с метлите, го правим. Но хората изхвърлят там всякакви отпадъци. Вярно е, че подлезът не е в перфектно състояние, добре е да бъде подложен на някакви подобрения, реконструкция, осветлението да се поднови, за да стане годен за ползване. Сега е оставен малко на самотек“.     разговаря и със Стефан Минчев, началник Отдел \"Връзки с обществеността\", който изрази мнението на общината по проблема: „През последните десет години общината ремонтира всички подлези в Бургас, . И за него бяха осигурени средства, но живущите в квартала събраха подписка и я входираха в обшината, защото не желаят да се ремонтира. Според тях, там ще се събират наркомани и престъпници. Общината много бързо може да го направи, но не среща желание, затова той ще бъде затворен, за да не се влиза изобщо в него. Така ще е, докато се реши какво да се прави с него. Очевидно тази година нищо няма да се прави и ще бъде затворен, защото няма предвидени средства в бюджета“.\r\nОказва се, че решението на проблема зависи не само от институциите, но и от гражданите, които имат право на становище. ще проследи проблема. ", "date": "2019.07.05", "title": "Община Бургас затваря опазен подлез - живеещите в близост не искат да се ремонтира"}
{"url": "https://www.actualno.com/business/temenujka-petkova-postavi-pred-biznesa-vyprosa-zashto-ne-kupuva-tok-dylgosrochno-news_765567.html", "text": "    Въпросът с цената на индустриалния ток отново излезе на дневен ред след поредните оплаквания какъв пик е достигнала стойността на енергийната борса – в сегмента \"Ден напред\". Там електричеството се продава в краткосрочен план, както предполага и наименованието на сегмента.      Няма как един сериозен, голям бизнес, да купува своя ток от \"Ден напред\", каза енергийният министър Теменужка Петкова, като директно намекна пред Нова телевизия, че \"може би\" трябва да се купува ток на база двустранни договори.\r\nНа 9 януари, 2019 година, главният редактор на Ивайло Ачев публикува гледна точка по темата, озаглавена \" \". В нея беше засегнат именно този въпрос. Тогава, чрез Facebook, председателят на АИКБ (Асоциацията на индустриалния капитал в България) Васил Велев обяви, че българският бизнес не купувал ток с дългосрочни договори, защото \" дългосрочните договори се прекратяват масово от доставчиците или едностранно се вдига цената \". На уточняващ въпрос защо тогава не се търсят права в съда, г-н Велев така и не отговори.  Сега Петкова отговори и на друго оплакване от страна на бизнеса – че нямало внос на ток. По думите ѝ, има капацитет за внос на ток – само 22% от капацитета за внос от Румъния се ползвал.\r\nПопитана директно дали Христо Ковачки узурпира тока и играе ролята на спекулант както и защо токът за бизнеса у нас е най-скъп, Петкова отвърна, че за днес (5 юли) за „Ден напред” е с най-ниската цена в Европа, но на 3 юли е била най-висока. Министърът каза и, че всеки, който има подозрение за манипулация, може да подаде сигнал до КЕВР. На конкретен въпрос на Нова телевизия какъв играч е Ковачки на българския енергиен пазар, Петкова отговори, че може да коментира само държавната енергетика и уточни, че 60% от електроенергията на борсата е държавна. Министърът добави, че трябва да се направи анализ на промените в цената на борсата, за да се види защо се случва така.\r\nКакво каза Петкова за АЕЦ \"Козлодуй\" и сделката за ЧЕЗ - .     ", "date": "2019.07.05", "title": "Теменужка Петкова постави пред бизнеса въпроса защо не купува ток дългосрочно"}
{"url": "https://www.actualno.com/asia/turcija-shte-organizira-sreshta-na-vyrha-za-sirija-news_765557.html", "text": "    Турция ще организира среща на високо равнище с Русия и Иран, посветена на решаването на .      Анкара ще бъде домакин на тристранната среща през август, заяви в четвъртък президентският говорител Ибрахим Калин, цитиран от „Дейли Сабах”.   \"Срещата ще се фокусира върху въпросите, свързани с Идлиб и други части на Сирия, относно общата сигурност, преходния процес, конституционната комисия и презаселването\", каза говорителят след заседание на кабинета в столицата Анкара.\r\nПредвижда се още една среща с руски, немски и френски лидери след два месеца.  \"По време на срещата на върха на Г-20 беше постигнато съгласие, че в Истанбул ще се проведе четиристранна среща на върха, подобна на тази от миналата година, която ще бъде организирана от нашия президент. Планирана е четворна среща на високо равнище преди заседанието на Общото събрание на ООН в САЩ\", каза той, цитиран от БГНЕС.\r\nДлъжностни лица от Турция, Русия и Иран се срещнаха  наскоро в преименуваната казахска столица Нур-султан през април.   Първото заседание на процеса Астана бе в Турция през януари 2017 г., като целта беше да се съберат на масата за преговори всички враждуващи страни в сирийския конфликт, за да се улеснят мирните преговори в Женева, подкрепени от ООН.    Преговорите в Астана подкрепят създаването на конституционен комитет в Сирия, подкрепен от САЩ, за намиране на политическо решение.\r\nПланираната конституционна комисия, включваща представители на опозицията, режима и държавите-гаранти, ще бъде натоварена с писането и установяването на следвоенна конституция на Сирия, което се разглежда като стъпка към организирането на избори в разкъсваната от войната страна. ", "date": "2019.07.05", "title": "Турция ще организира среща на върха за Сирия "}
{"url": "https://www.actualno.com/politics/jotova-e-pesimist-za-sledvashto-politichesko-razshirjavane-osobeno-po-posoka-zapadni-balkani-news_765588.html", "text": "    \"Ще имам повече доверие в Европа, само ако разбера какво ще бъде отношението към Шенген. Това каза вицепрезидентът Илияна Йотова в интервю за bTV.      \"Имам усещането, че връх в момента в европейските институции взимат партии и хора, заради които скоро няма да влезем в Шенген. Правя тази прогноза пред вас, тъй като господин Макрон получи доста бонуси в това раздаване, а той е от хората които смятат, че първо трябва да има реформа в Шенген, а след това нови държави-членки“, коментира тя.   Вицепрезидентът посочи, че е голям песимист за следващо политическо разширяване, особено по посока . „Това означава и дестабилизация в този регион, особено след всичко, което се случи – Споразумение за добросъседство, Договор от Преспа, името на Северна Македония и това, че се отложи започването на преговорите с Република Северна Македония\", каза тя. ", "date": "2019.07.05", "title": "Йотова е песимист за следващо политическо разширяване, особено по посока Западни Балкани"}
{"url": "https://www.actualno.com/velikotarnovo/oplakvanija-i-priznanija-shahtite-vyv-veliko-tyrnovo-ne-mogat-da-poemat-dyjda-news_765558.html", "text": "    Недоволство сред собственици на магазини и търговски помещения в централната част на Велико Търново – заради постоянни, по думите им, наводнения. Става въпрос за стичащата се при дъжд вода от квартал \"Картала\" и бул. \"България\", а страдащите магазини са в най-ниската точка на ул. \"Васил Левски\".      Собственик на аптека се оплака пред Нова телевизия от случващото се, а собственик на магазин за козметика заяви, че за последните 40 дни магазинът му е наводняван три пъти, като е изгорял касовият апарат и ПОС терминала. Всички те са убедени, че има решение, за да може канализацията да поеме водата, като беше изказано предположение, че   Зам.-кметът на Велико Търново Георги Камарашев каза, че в сряда вечерта се било изваляло повече от 4 пъти от нормата, която застрахователите считали за бедствие. Той увери, че канализацията е чиста, но ще се търси друго решение. Засега се прави корекция на нивото на тротоара, за да може водата да се оттича. Освен това ще има мерки, за да се улови водата и по-нагоре по улицата. Отговорните лица признаха, че дебитът на шахтите е малък. ", "date": "2019.07.05", "title": "Оплаквания и признания - шахтите във Велико Търново не могат да поемат дъжда"}
{"url": "https://www.actualno.com/climate/amazonskata-gora-biva-unishtojavana-s-nepodozirana-skorost-news_765550.html", "text": "    Според сателитни данни, площта на тропическите гори на Амазонка намалява с едно футболно игрище всяка минута, пише БГНЕС.      Скоростта на загубите се ускори, тъй като новият президент на Бразилия Жаир Болсонаро подкрепя развитието пред съхранението на горите. Високопоставен бразилски служител, пожелал анонимност, заяви, че правителството насърчава обезлесяването.   Най-голямата тропическа гора в света - Амазонската джунгла, е жизненоважен ресурс за планетата, който забавя темпото на глобалното затопляне. Тя е наричана белите дробове на Земята, защото произвежда невероятно количество кислород. Как изчезва гората?   Обикновено дърветата се събарят с булдозери, които по–късно се продават на черния пазар или се изгарят, а земята бива подготвена за засаждане на селскостопански култури.\r\nВ други райони бракониери прокарват нови пътеки през храсталака, за да достигнат особено ценни дървета, които продават на черния пазар, често по поръчка.    Какво означава това за гората?     Сателитните изображения напоследък показват рязко увеличаване на обезлесени места от началото на тази година, особено на територията на Бразилия. Последният анализ показва зашеметяващ мащаб на загубите през последните два месеца, като средно около 1 хектар от Амазонската гора изчезва всяка минута, след като и преди ! ", "date": "2019.07.05", "title": "Амазонската гора бива унищожавана с неподозирана скорост"}
{"url": "https://www.actualno.com/viewpoint/azbuchnik-na-bylgarskija-haos-aferim-ashkolsun-mashala-news_765043.html", "text": "    Според Уинстън Чърчил Европа свършва там, където започват да ядат шкембе чорба.      Браво, Уинстън, аферим, но шкембе чорбата си е кефска работа, ако ще и да сме извън Европа, според вашите думи.\r\nПак според Чърчил българите са едни нещастни хора, които си честитят банята. Браво Уинстън, ашколсун, но българите са имали бани преди англичаните и не са изхвърляли фекалиите си по сокаците на Лондон.\r\nДотук със закачките.  Ироничното отношение към България на този иначе колосален политик разбира се е породено от потресаващата загуба на англичаните през Първата световна война при Дойран. Затова през Втората световна война и по-точно през 1942 година той прави всичко възможно да подтикне Турция към война с България, да ни завладее и отново да станем част от състава на империята в тогавашния й вид, да станем отново васал на някогашната ни поробителка.  По стечение на редица обстоятелства това не се е случило и сега ние сме част от Европа, а Турция не е.\r\nДотук с историята.\r\nДнес, господин Чърчил, ние сме в Европа и едновременно сме съседи на Турция. Би трябвало да сме напълно доволни, щастливи и удовлетворени. Но не сме. Не само защото петстотингодишното робство ни е променило като народ потресаващо дълбоко. Не само защото тази мощна държава нагло и безцеремонно се меси в нашите вътрешни работи; да не говорим, че може, ако й хрумне, да ни превземе за броени часове, но за какво й е, тя го прави икономически.    Нашето нещастие е, че ориенталско-ченгеджийският манталитет изцяло е завладял българската политическа върхушка. И това не е случайно. Защото моделът, в който основни играчи са Ахмед Доган и  Делян Пеевски, е съшит в началото на така наречения Преход с активното участие на Сокола и неговите кукловоди от ДС.\r\nИ този модел на корупция, примитивизъм и беззаконие се възпроизвежда до днес. Наглецът Доган дори изрича публично: ”Аз съм инструментът на властта, който разпределя порциите на фирмите в държавата. Искам да сте много наясно по този въпрос.”\r\nПолитиката е като състезание по маратон. Всички се вслушват в тези „мъдри” думи /не случайно Ахмед Доган ще бъде изучаван в училищата – прости ни, Господи!/. И всички започват да си изграждат обръчи от фирми, да се състезават по корупция, цинизъм и бруталност. Всички без изключение,  сякаш са си обявили състезание по крадене.\r\nНие сме в Европа, но Европа не е в нас, там се краде с мярка и скрупули. В нас е Турция, в нас е Ориентът. Опитват се да ни баламосват, че всички тези „компромиси” към Доган и ДПС  били в името на запазването на етническия мир у нас. Добре знаем, че дори по времето на големите „екскурзии” при Живков, обикновените българи и турци, не се настроиха един срещу друг, продължиха да живеят по комшийски. Всички знаем, че етническата карта е блъф, на който никой не вярва.\r\nАферим, господин Чърчил! Вашият Великобритански Брекзит е реакция именно на нежеланието ви да останете в една компания със страни като България, но не заради шкембе чорбата. Нея я харесват и английските туристи.   … Автор:   . ", "date": "2019.07.05", "title": "Азбучник на българския хаос: АФЕРИМ, АШКОЛСУН, МАШАЛА"}
{"url": "https://www.actualno.com/actualno/neka-subsidiranoto-takovane-zapochne-sega-news_765389.html", "text": "    Приеха го! . Ура! Ура-ура! Ура-ура-ура! Само Бойко Борисов вика \"ора\", но така е като си орач – плугът не ръждясва!      Но какво означава новият закон за избирателите? На тези от ГЕРБ им е все тая – къпят се в светлината Му! На тези от БСП им е все тая – вперили са очи във водачката на червения ескадрон. На тези от ДПС им е все тая – гледат си ярема и чакат за малкото ярма. На тези на \"Обединени патриоти\" им е все тая – търсят мигранти-норвежци, но тук, а не по на север-северозапад. На тези на \"Воля\" им е все тая – всички са си в парламента или са обслужващ персонал на някой в парламента. На останалите им е все тая – защото ако не им беше, нямаше да има в парламента ни ГЕРБ, ни БСП, ни ДПС, ни \"Обединени патриоти\", ни \"Воля\".\r\nА покрай левчето мина нещо много по-лошо – партиите да цоцат по закон парички от държавни фирми. Но понеже са много принципни, ще вземат - хвала. Разбира се, не всички – само тези, които контролират тези фирми. Знаете ги кои са – а ако не сте ги научили, все ми е тая, няма да си хабя клавиатурата пак да обяснявам.\r\nСега обаче почва веселото – казах колко весело за последно ето , няма и това да повтарям. Борисов, Доган и Пеевски обаче ще повтарят, потретват, похилядолетват. Ще орат до откат – и пак, и пак, и пак. На тях не им е все тая! Само на мършата не ѝ пука ...   Автор:   ", "date": "2019.07.05", "title": "Нека субсидираното таковане започне сега!"}
{"url": "https://www.actualno.com/politics/bsp-osvobodi-kutev-i-vigenin-ot-rykovodstvoto-na-partijata-v-parlamenta-news_765576.html", "text": "    Парламентарната група на „БСП за България“ е извършила промени в ръководството си.      Това съобщи председателят на Народното събрание Цвета Караянчева в началото на днешното пленарно заседание.   От мястото си на заместник-председател е освободен народният представител Антон Кутев, а колегата му Кристиан Вигенин вече няма на бъде секретар на групата. За секретари са избрани депутатите Пенчо Милков, Димитър Данчев и Александър Симов.\r\nСтана ясно, че промените са гласувани на 2 юли 2019 г. от Общото събрание на парламентарната група.  Засега аргументи за това решение не се споменават официално, но през последните месеци има напрежение между Нинова и Кутев, което е вероятната причина за кадровите промени. Кутев настояваше Нинова да отстои оставката си, обявявайки, че отказът й да го направи е голяма грешка. ", "date": "2019.07.05", "title": " БСП освободи Кутев и Вигенин от ръководството на партията в парламента"}
{"url": "https://www.actualno.com/politics/mladen-marinov-nadjavam-se-da-se-nameri-finansirane-za-noshtnija-trud-na-policaite-news_765591.html", "text": "    \"Смисълът на нашата работа е процесът да е непрекъсваем, така че ние не можем да работим само през деня. Нощен труд се налага да се полага и ще се полага! Надявам се да се обсъди проблемът, да се намери финансиране, така че да отговори на реалните потребности!\"      Това каза за БНР вътрешният министър Младен Маринов. Той обясни, че ще направи всичко възможно проблемът със , заради който те обявиха, че излизат на протест,  да бъде разрешен. Маринов подчерта, че това е възможно в рамките на следващия бюджет:   \"Подкрепям колегите в техните искания, но всичко е въпрос на финансови възможности. Така че мисля за следващия бюджет и, във връзка с обещаното увеличение на заплатите, ние да направим възможност това увеличение да бъде разпределено включително и да се покрият разходите за нощен труд.\"\r\nВ рамките на 2 – 2,5 години няколко пъти е имало увеличение на заплатите, изтъкна Маринов в интервю за предаването \"Преди всички\" по \"Хоризонт\", но подчерта:  \"Разглеждам нощния труд като по-специфична дейност и правя всичко възможно да постигнем съгласие по отношение на размера и, естествено, това да се даде в перспектива вбъдеще\".\r\nЗа задръстванията по ГКПП-тата с Гърция министърът коментира:   \"Създадохме организация до известна степен да облекчим контрола по отношение на граждани на европейски страни. Беше изведен и проблемът, когато пътуват малолетни и непълнолетни деца и не се придружават от двамата родители; предприели сме съответните мерки, надявам се сега да е по-облекчено, но самият капацитет на граничните пунктове не отговаря на потребностите на хората. За съжаление обаче, това не е решение само на България. Знаете случая с румънската граница в Русе - от наша страна, ние направихме инфраструктурата, но румънската страна още не е направила. Нашите действия решават проблема на Румъния, а ние чакаме Румъния да направи тяхната инфраструктура, за да реши нашия проблем с опашките. В случая на Гърция, знаете, че там контролът се извършва на една линия, което увеличава с 50% пропускливостта. Разбрали сме се с гръцките колеги те да повишат тяхната пропускливост, така че да използваме максимума. Определил съм и са изготвени допълнителни мобилни устройства, които да проверяват автобусите. Това също ще доведе до по-облекчено преминаване, но като цяло и стратегически трябва да се мисли. Евентуално, когато България влезе в Шенген, поне с вътрешните граници, шенгенските, този проблем може би ще отпадне\".    Относно задръстванията по магистралите у нас, той изтъкна, че по пътищата ще има засилено присъствие на органите на реда, но подчерта:\r\n\"Пикът на придвижване от Западна Европа към Турция е юли месец, така че очакваме това нещо да продължи\".\r\nМинистърът обеща да е \"безкомпромисен\" към служителите, които уронват престижа на ведомството:   \"Заставам зад всеки служител, който се изпълнява съвестно задълженията, но не е достатъчно само в работата да е съвестен. Полицейският служител е полицейски служител през цялото време, затова ние трябва да сме за пример и такива действия не би следвало се толерират. С началника на 6-о районно сме работили, добър професионалист е, компетентен, теоретично и практически подготвен, но, за съжаление, в определени ситуации, това поведение няма как да бъде толерирано.  По отношение на реализацията на дирекция \"Вътрешна сигурност\" - имаме такава реализация в Казанлък, там където имаме сигнали и те се потвърдят, действаме безкомпромисно. Всичко се докладва в прокуратурата. Под неин надзор се извършват и действията ", "date": "2019.07.05", "title": "Младен Маринов: Надявам се да се намери финансиране за нощния труд на полицаите"}
{"url": "https://www.actualno.com/smartfinance/garantirano-obezshtetenie-pri-zakysnjal-ili-otmenen-polet-news_763097.html", "text": "    Въздушният транспорт безспорно е най-бързият и удобен начин за пътуване на дълги разстояния, но дори той има своите проблеми. Нерядко самолетните полети се движат с голямо закъснение или директно са отменени поради различни обстоятелства.   Ако изпаднем в такава ситуация или се окаже, че самолетът е препълнен, защото авиокомпанията е продала повече билети от местата в него, като граждани на Европейския съюз имаме право да получим обезщетение. Според европейското законодателство, превозвачът ни дължи от 250 до 600 евро (взависимост от разстоянието, на което пътуваме), но обикновено не гори от желание да ни ги плати.\r\nЗа да сме сигурни, че ще получим дължимата компенсация и да си спестим време и ненужни разправии, най-добре е да използваме услугите на специализирани компании, които защитават правата на пътниците при проблем с полета. Тези фирми проверяват дали пътуващите имат право на обезщетение и преговарят с авиокомпаниите.\r\nИзползвайки услугите на подобни компании, не дължим никакви първоначални такси. Ако искът е успешен, платформите си удържат между 20 и 30% от сумата с включено ДДС. Процедурата заедно с изплащането на парите обичайно отнема между 5 и 8 седмици.\r\nТочно с това се занимава българската технологична компания ClaimCompass. Опитът на основателите ѝ показва, че потребителите често не са наясно със законовите възможности да потърсят компенсации в случай на проблеми с авиопревозвача, и затова компанията предлага професионална защита на правата им.\r\nСъздадена през 2015 г. до момента ClaimCompass е обработила над 100 000 иска за обезщетения и изплатила над 7 млн. евро компенсации на клиенти. Все повече хора се доверяват на компанията, която обработва средно над 5000 иска на месец.\r\nClaimCompass си партнира с Пощенска банка, за да защити интересите на клиентите ѝ. От сътрудничеството между тях могат да се възползват притежатели на кредитни карти от банката, която единствена на пазара предлага иновативната услуга. Само за тях се предлага и ексклузивна възможност – да подадат заявка за проследяване на бъдещ полет и в случай че с него има проблем, ClaimCompass осъществява контакт с клиента и го информира за следващите стъпки за подаване на иск и получаване на обезщетение.\r\nПартньорството с ClaimCompass е израз на стремежа на Пощенска банка да добавя стойност за клиентите си, като им предоставя атрактивни допълнителни услуги към продуктите, които предлага. Благодарение на него картодържателите с кредитни карти на банката получават шанс по-добре да защитят правата си при пътуване, като контактуват с компанията изцяло онлайн, и да получат до 600 евро обезщетение при възникнал проблем, което е изключително удобство при все по-нарастващия брой полети.\r\nКредитните карти на Пощенска банка са все по-предпочитан начин за разплащане при пътуване, тъй като са удобни и предлагат много различни преференции и отстъпки, включително атрактивната програма за лоялност – . Използването им гарантира по-голяма сигурност при пътуване, осигурявайки компенсация при проблем с полета.\r\nЗа да се възползват от услугите на ClaimCompass, клиентите трябва да подадат иск за закъснял или отменен полет, или да заявят проследяване на бъдещ полет през на сайта на Пощенска банка. Скоро те ще могат да се възползват от тях и през EVA – , достъпен 24/7 във Facebook Messenger. Подаването на иска за обезщетение е изцяло онлайн, отнема само няколко минути и е напълно безплатно, като ClaimCompass взима комисион само при успешно получена от клиента компенсация.\r\nЗа картодържателите на Пощенска банка със среден и висок клас кредитни карти – Visa Gold, Visa Premium, Mastercard World и Mastercard World Premium, комисионната ще бъде между 5 и 10% по-ниска от стандартната. Процесът по обезщетяване на пътниците, с който ClaimCompass изцяло се ангажира, отнема между 4 и 8 седмици освен в случаите, когато се стига до съд. ", "date": "2019.07.05", "title": "Гарантирано обезщетение при закъснял или отменен полет"}
{"url": "https://www.actualno.com/asia/kitaj-prevyzpitava-decata-na-musulmanite-v-sindzjan-kato-im-gi-otnema-news_765538.html", "text": "    Според нови  проучвания Китай умишлено отделя мюсюлманските деца от техните семейства, вяра и език в далечния си западен район на Синдзян. В същото време, докато стотици хиляди възрастни са задържани в гигантски лагери, в ход е бърза, мащабна кампания за изграждане на интернати.      Въз основа на публично достъпни документи и подкрепена от десетки интервюта с членове на семейства в чужбина, BBC събра някои от най-изчерпателните доказателства за това, което се случва с децата в региона, пише БГНЕС.   Документите показват, че само в един град повече от 400 деца са загубили не само един, но и двамата родители, заради някаква форма на интерниране - в лагерите, или в затвора. Провеждат се официални оценки, за да се определи дали децата \"се нуждаят от \"централизирана грижа\".\r\nНаред с усилията за трансформиране на идентичността на възрастните хора от Синдзян, доказателствата сочат паралелна кампания за систематично откъсване на децата от техните корени.  Усиленото наблюдение и контрол на Китай в Синдзян, където чуждестранни журналисти се следят 24 часа в денонощието, правят невъзможно събирането на свидетелства там. Но такива могат да се намерят в Турция. В голяма зала в Истанбул десетки хора се редят на опашка, за да разкажат своите истории, много от тях стискат снимки на деца, които са отнети от домовете им в Синдзян.\r\nВ 54 отделни интервюта - вълна от тревожни, скръбни свидетелства, родители, баби и дядовци дават подробности за изчезването в Синдзян на повече от 90 деца.    ", "date": "2019.07.05", "title": "Китай превъзпитава децата на мюсюлманите в Синдзян, като им ги отнема"}
{"url": "https://www.actualno.com/america/glavnijat-syvetnik-na-trymp-se-radva-na-zadyrjan-v-gibraltar-iranski-tanker-news_765528.html", "text": "    Американският съветник по националната сигурност Джон Болтън нарече задържането на ирански танкер в Гибралтар \"страхотна новина\", предаде БГНЕС.      \"Чудесна новина: Великобритания задържа танкера \"Грейс 1\", натоварен с  ирански петрол, който се отправя към Сирия в нарушение на санкциите на  ЕС\", това написа Болтън в Twitter, отбелязвайки, че САЩ и съюзниците им  ще продължат да се намесват в търговията на Техеран и Дамаск.   По-рано иранското външно министерство изрази силен протест пред британския посланик в Техеран във връзка със задържането на танкера в Гибралтарския проток. Говорителят на иранското външно министерство Абас Мусави заяви, че Техеран смята, че е неприемливо да се задържа танкер в Гибралтар поради санкциите на ЕС, тъй като те не се основават на решения на ООН.\r\nВластите в Гибралтар задържаха ирански танкер, транспортиращ суров нефт за Сирия. Според главния министър на Гибралтар Фабиан Пикардо такива мерки са взети заради \"информация, която дава на правителството на Гибралтар основателни причини да смята, че корабът \"Грейс 1\" е действал в нарушение на санкциите на ЕС срещу Сирия\". Танкерът беше задържан по искане на САЩ.   ", "date": "2019.07.05", "title": "Главният съветник на Тръмп се радва на задържан в Гибралтар ирански танкер"}
{"url": "https://www.actualno.com/europe/pyrvata-dama-na-francija-s-kampanija-sreshtu-tormoza-v-uchilishte-news_765535.html", "text": "    Брижит Макрон, съпруга на френския президент Еманюел Макрон и бивш учител, призова онлайн тормозът в училище да бъде спрян. Тя го осъди като \"безмилостен\" в обръщението си към министрите на образованието на Г-7, предаде БГНЕС.      Обръщайки се към делегатите в Севр близо до Париж, бившата гимназиална учителка призова колегите си да \"насърчават младите хора да говорят\".   Миналия месец 11-годишно момиче се самоуби, след като е било подложено на систематичен тормоз от съучениците си и учител в училище близо до Париж. Този случай беше широко дискутиран във френската преса.\r\n\"Това е безмилостно. Преди, ние се прибрахме в 4 часа следобед и това беше всичко, можехме да се отпуснем. Сега тормозът е денонощен\", каза Бриджит Макрон.  Тя цитира писма, които е получила от родители и деца, включително и една от 16-годишно момиче, което ѝ е споделило: „Вече не живея, оцелявам“.\r\nПрез юни френският министър на образованието оповести плановете си за актуализиране на обучението на учителите по отношение на тормоза и удължаване на работното време на линията за помощ за кибертормоз.   Бриджит Макрон редовно посещава училища и благотворителни организации, за да популяризира работата си срещу тормоза в училище. Макрон е работила в училище в Северна Франция, където се среща, а по-късно се жени за сегашния президент Еманюел Макрон, по времето когато той е бил 24-годишен.     ", "date": "2019.07.05", "title": "Първата дама на Франция с кампания срещу тормоза в училище "}
{"url": "https://www.actualno.com/curious/falira-naj-starata-britanska-stroitelna-firma-news_765524.html", "text": "    Най-старата британска строителна фирма R Durtnell § Sons прекрати дейността си, закривайки над 100 работни места, съобщи БГНЕС, позовавайки се на BBC.      Компанията е основана през 1591 г. и се управлява от 13 поколения от едно и също семейство. Фирмата, базирана в Бръстед в област Кент, е започнала да строи за кралица в Елизабет I и е построила къщи с дървени конструкции.   Основателите на фирмата са започнали като строители дърводелци, които не са строили с тухли или камък, а изключително с дърво. Фирмата е построила имението Poundsbridge в Кент през 1593 г. То все още стои там до ден-днешен.\r\nСемейството остава известно като строители-дърводелци до началото на XIX век, когато Ричард Дъртнел купува много по-големи помещения. Той става главен строителен конструктор и бизнесът процъфтява. Последният член на семейството, ръководещ фирмата, беше Алекс Дъртнел. Фирмата е специализирана в строителството на църкви, частни училища, художествени галерии и луксозни къщи.  Компанията е получила финансова инжекция от 1,5 милиона паунда поради трудности с паричните потоци през 2018 година. Един от големите ѝ проекти беше обновяването на сградата на борсата в Брайтън, която първоначално е построена като стабилна монолитна постройка преди повече от 200 години.\r\nСлед рецесията от 2008 г. повече от 7 000 британски строителни фирми фалираха.    ", "date": "2019.07.05", "title": "Фалира най-старата британска строителна фирма "}
{"url": "https://www.actualno.com/climate/do-2050-godina-v-parij-shte-ima-po-dva-meseca-goreshtini-godishno-news_765537.html", "text": "    Френските метеоролози смятат, че до 2050 г. вълната от летни горещини в Париж може да продължи до 60 дни, каза Ани Жиро, генерален директор на Парижката агенция за климатичните промени пред РИА Новости.      Температурният рекорд за Франция беше счупен на 28 юни: термометър в град Карпентрас (департамент Воклуз) в югоизточната част на страната е показал + 44.3 по Целзий. Предишният температурен рекорд беше поставен в континенталната част на Франция на 12 август 2003 г., когато температурата беше + 44.1 в общините Сен Кристол и Консерак.   \"Топлинната вълна, която премина през 2003 г., отне 17 хиляди живота ... След това научихме много. Що се отнася до вълната от тази година, тя започна през юни, а това обикновено се случва през август. Според прогнозите на метеоролозите, до 2050 г. в Париж да бъде от 10 до 60 дни изключително горещо в периода от юни до септември\", каза Жиро.\r\nТя припомни, че Париж преживява топлинни вълни през 2015, 2016, 2017 и 2018 г. и е бил подготвен за настоящата вълна. \"Метео Франция\" предупреди за горещината десет дни преди това и кметът увери гражданите, че градът е готов\", каза Джиро.  Правилото в Париж е, че без значение къде е човек, той трябва да стигне до хладно място в рамките на 7 минути.\r\n\"Смъртните случаи през 2003 г. показаха, че под влиянието на топлината хората започват да мислят зле и затова могат да се окажат в смъртоносна ситуация или да не се обадят за помощ, или да не извършат елементарни действия, които могат да спасят човешки животи. Спасителни центрове има в училища, църкви, паркове, социални центрове\", казва Жиро.    ", "date": "2019.07.05", "title": "До 2050 година в Париж ще има по два месеца горещини годишно "}
{"url": "https://www.actualno.com/europe/papata-pomoli-putin-da-se-moli-s-nego-molbata-ne-beshe-prevedena-news_765542.html", "text": "    Папа Франциск, след аудиенцията с руския президент Владимир Путин във Ватикана, помоли руския лидер да се моли за него и му благодари за срещата.      Видеопредаване на преговорите беше излъчено от пресслужбата на Светия престол. Папа Франциск придружи Путин от залата на Апостолския дворец, където се състоя срещата и след като стисна ръката му каза: \"Много ви благодаря, молете се за мен.\" От своя страна Путин оцени разговора с папата като \"много добър\". Молбата на понтифика към руския президент обаче не беше преведена.\r\nС призив да се молят за него, папа Франциск традиционно завършва общата молитва пред вярващите на площад \"Св. Петър\", която се провежда всяка сряда и неделя. подари на папа Франциск икона на Свети Петър и Павел, както и албум с произведенията на Микеланджело, докато папата подари на руския лидер медал на младостта картина с изглед към Ватикана от XVIII век. Представяйки картината, папа Франциск отбелязва: \"За да не забравите Рим - това е рисунка от XVIII-ти век\". Путин от своя страна обеща да намери най-достойното място за произведението на изкуството.  Иконата, която Путин подари на папата, е направена в художествено-производствената школа на Руската православна църква \"Софрино\". Цените на тези произведения възлизат на стойност от 1900 долара, според сайта на компанията.\r\nМеждувременно руските репортери, които отразяваха посещението, получиха  броеници със сребърно разпятие от папата. Папа Франциск се ръкува с  всички членове на руската делегация и журналистите.      ", "date": "2019.07.05", "title": "Папата помоли Путин да се моли с него, молбата не беше преведена"}
{"url": "https://www.actualno.com/crime/joro-shopa-e-zadyrjan-v-ispanija-shte-go-ekstradirat-u-nas-news_765525.html", "text": "    49-годишният Георги Семерджиев, известен като Жоро Шопа, е бил задържан днес в къщата си в Барселона, съобщава Dir.bg.      Арестът му е извършен от испанските власти по искане за екстрадиция, отправено от Специализираната прокуратура у нас, заради .   В началото на март т.г. издирваните с червена бюлетина от Интерпол съпрузи . Арабаджиеви са обвиняеми за участие в престъпна група за пране на пари и данъчни престъпления.\r\nОще тогава от държавното обвинение съобщиха, че за това, че е спомогнал Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението.  Георги Семерджиев е сред най-приближените на Евелин Банев-Брендо. Докато кокаиновият бос беше зад решетките, именно Шопа управляваше хотелиерския му бизнес на Черноморието.\r\nПрез 2014 г. срещу Семерджиев беше извършено покушение - неизвестен стреля по него в гръб, но нито един от куршумите не беше смъртоносен.    ", "date": "2019.07.05", "title": "Жоро Шопа е задържан в Испания, ще го екстрадират у нас"}
{"url": "https://www.actualno.com/europe/putin-pak-blagodari-na-salvini-che-go-podkrepja-news_765522.html", "text": "    \"Русия е свикнала с изявленията, че Москва трябва да се отнася с разбиране и да направи няколко крачки напред\". Това каза руският президент Владимир Путин, коментирайки смекчаването на позицията на вицепремиера и вътрешен министър на Италия Матео Салвини към Русия.      Салвини за пореден път коментира темата с европейските санкции срещу Русия и намекна, че те вредят и трябва да паднат. А руският президент благодари на Салвини след като го стори и .   \"Привикнали сме с факта, че Русия трябва да предприеме някои стъпки напред, да се държи сдържано, с разбиране. Ние сме благодарни на Италия за нейната позиция, която е, че трябва да възстановим отношенията си с Европейския съюз в пълен формат. Оценяваме усилията на италианското правителство в тази посока, ние сме благодарни за това\", каза Путин след разговорите с италианския министър-председател Джузепе Конте.\r\n\"Ние разбираме, че Италия е обвързана от определени задължения в рамките на различни интеграционни структури както в Европа, така и в НАТО, затова нямаме специални претенции към нашите италиански приятели. Но се надяваме, че Италия ще изрази тази позиция последователно, ясно и ще прояви воля да се бори за онова, което многократно прозвуча публично, а именно: пълноценно завръщане към нормални отношения между Русия и Европа като цяло\", добави Путин.   ", "date": "2019.07.05", "title": "Путин пак благодари на Салвини, че го подкрепя"}
{"url": "https://www.actualno.com/celebrate/sv-prepodobni-atanasij-atonski-news_765518.html", "text": "    Преподобни Атанасий живял през Х век. Родил се в Трапезунд и при кръщението си бил наречен Аврамий. В ранно детство останал сирак. За възпитанието му се грижела една благочестива инокиня.      По-късно отишъл в Цариград. Там той се запознал и усъвършенствал в тогавашните науки. Още в детски години малкия Аврамий силно желаел да служи на Бога чрез иночески трудове. Той станал ученик на преподобни Михаил Малейн и бил подстриган в монашество под името Атанасий. След време отишъл в Света гора, където се отдал на труден аскетически живот, стараейки се да скрие от всички и своята ученост, и великите си дарования. Но това се оказало невъзможно. Разчули се както големите му знания, така и неговия свет и добродетелен монашески живот. Мнозина започнали да му отдават почести. Уважавали го и видните за онова време сановници и пълководци на имерията Лъв и Никифор.   По-късно Никифор става византийски император. Той щедро подпомагал Атанасия в изграждането и разширяването на светогорските манастири и особено в изграждането на основания от Атанасия манастир, наричан сега Великата лавра св. Атанасий Атонски.\r\nБлагочестивият монах Атанасий получил от Бога дар да върши чудеса. С усърдна и гореща молитва към всеподателя Бога той извел изобилна вода до своята лавра. И досега този извор се нарича на неговото име.  Св. Атанасий Атонски завършил земния си път в края на Х век.     ", "date": "2019.07.05", "title": "Св. преподобни Атанасий Атонски"}
{"url": "https://www.actualno.com/society/prognoza-za-vremeto-5-uli-petyk-news_765517.html", "text": "    Днес преди обяд ще има и слънчеви часове. Около и след обяд, главно над Западна и Централна България ще се развива купеста и купесто-дъждовна облачност и отново на много места ще превали краткотраен дъжд, с гръмотевици и временни усилвания на вятъра. На отделни места явленията ще са временно интензивни, възможни са и градушки. Максимални температури между 27° и 32°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология (НИМХ). Атмосферното налягане е по-високо от средното за юли -слабо ще се понижи.      Над Черноморието ще бъде предимно слънчево, след обяд с временни увеличения на облачността, но без валежи. Ще духа слаб до умерен североизточен вятър. Максимални температури на въздуха: 27-29°. Температура на морската вода е 26-28°. Вълнението на морето ще е 2 бала.   Над планините, главно в часовете около и след обяд ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа до умерен северозападен вятър. Максимална температура на височина 1200 метра около 22°, на 2000 метра – около 14°.\r\nПрез почивните дни ще преобладава слънчево време, около и след обяд с купеста облачност, но вероятността за валежи е много малка. Температурите отново ще се повишават и в неделя, когато ще духа слаб югозападен вятър, максималните ще са около, на места и над 35°. В понеделник отново ще стане неустойчиво и в следобедните часове на места ще превали краткотраен дъжд, придружен и с гръмотевици. Вятърът ще се ориентира от северозапад, ще се усили и ще започне да нахлува малко по-хладен въздух.   ", "date": "2019.07.05", "title": "Прогноза за времето - 5 юли (петък)"}
{"url": "https://www.actualno.com/america/dva-aresta-zaradi-izgarjane-na-amerikanskija-flag-na-4-uli-news_765541.html", "text": "    Тайните служби на САЩ съобщиха, че двама души са били арестувани по време на честването на 4 юли на булевард \"Пенсилвания\" пред Белия дом, заради изгаряне на националния флаг на САЩ, предаде БГНЕС.      Арестите са били извършени около два часа преди президентът Доналд Тръмп да отдаде почит на американските военни по време на реч пред Мемориала на Линкълн. Тайните служби казват, че един човек е бил арестуван за престъпление срещу полицай и злонамерено изгаряне. Другият е бил арестуван за възпрепятстване на полицейско разследване и съпротива при арест. Нито един от арестуваните не е идентифициран.\r\nНе е незаконно да се изгаря американският флаг, но от тайните служби съобщават, че изгарянето е станало извън границите на разрешената за демонстрации територия, определена от Националната служба по парковете.\r\nДвама офицери от тайните служби са получили леки наранявания, докато са извършвали арестите.   ", "date": "2019.07.05", "title": "Два ареста заради изгаряне на американския флаг на 4 юли "}
{"url": "https://www.actualno.com/society/novini-ili-novini-kartinata-na-pechata-za-5-uli-news_765533.html", "text": "            Изданието се спира на променената система за финансиране на партиите, които вече ще могат да получават неограничени дарения от фирми, наред с държавната субсидия от 1 лев. Влезлите в парламента ще могат да ползват безвъзмездно помещения, собственост държавата и общините за нуждите си.   Фирма “Телетол” е сезирала прокуратурата заради блокирания достъп до толсистемата. Причината е отказ на АПИ да подпише договор с “Телетол” и да даде възможност фирмата да продава винетки и да събира толтакси. Фирмата се съмнява в злоупотреба с господстващо положение (монопол) и корупция при изграждането на системата за таксуване. Вестникът пише за изоставени църковни имоти за 8 млн. лева, които се рушат, тъй като са изоставени от години. Голяма част от тях са собственост на Светия синод, който не финансира ремонта им от години. Сред тях са и паметници на културата. Проблемът най-често е в различните собственици на сградите и земята.     Изданието разказва какво преживяване е пътуването с круизен кораб и представя невероятните атракции, които го съпътстват. 19-етажният плаващ хотел, който разполага с многобройни нощни заведения, магазини, ресторанти, казино, театър, е меко казано впечатляващ. Разнообразната кухня за всеки вкус се съчетава с невероятни гледки от различни градове и спиращи дъха атракциони. ", "date": "2019.07.05", "title": "Новини или Novini - картината на печата за 5 юли"}
{"url": "https://www.actualno.com/books/ne-zatvarjaj-ochi-pjasychnija-chovek-e-tuk-news_765299.html", "text": "    В началото на лято 2019 г. скандинавското дуо Ларш Кеплер се завръща с нов обсебващ психотрилър, в който главният герой е не по-малко зловещ от самия Ханибал Лектър. „Пясъчния човек“, издание на „Ентусиаст“, е 4-тата книга от серията за разследванията на инспектор Юна Лина, състояща се от общо 7 книги. След излизането си романът се превръща в най-продаваното заглавие за годината в родната Швеция, а цялата поредица е разпродадена в над 14 милиона копия на повече от 40 езика по целия свят. Успехът на книгите за Лина не е случаен – Кеплер създава универсален герой, който притежава интуиция, стратегически гений и освежаваща уязвимост срещу превъзходния и пресметлив враг.      Новата история за детектива за пореден път разкрива невероятния талант на творческия тандем Александър и Александра Андорил – съпрузите, стоящи за псевдонима Ларш Кеплер – да създава оригинални мрачни сюжети. Кеплер съживява старата легенда за Пясъчния човек – митично същество от скандинавския и западноевропейския фолклор, което приспива малките деца и ги кара да сънуват само хубави сънища, като впръсква магически пясък в очите им. Неговият образ се среща както в разказите на Е. Т. А. Хофман и Ханс Кристиан Андерсен, така и в популярната култура, музиката и киното. Но този път Пясъчния човек не е герой от приказен сън, а точно обратното – от истински кошмар.   Всичко започва в една студена зимна нощ, когато мъж е открит до железопътен мост в Стокхолм. Той страда от хипотермия и от легионерска болест. В болницата, където е хоспитализиран, откриват, че според регистрите човекът е мъртъв от повече от 7 години. Смята се, че е бил една от жертвите на известния сериен убиец Юрек Валтер, арестуван преди години от инспектор Юна Лина и осъден на доживотна изолация в психиатрична клиника. И докато Лина разследва къде е бил „мъртвият“ през всички тези години, някои неочаквани доказателства принуждават полицията да отвори едно от „студените“ досиета.\r\nОпасността е неизбежна и някой трябва да влезе под кожата и в ума на серийния убиец. И то бързо. Преди да е станало твърде късно.   ", "date": "2019.07.05", "title": "Не затваряй очи – \"Пясъчния човек\" е тук"}
{"url": "https://www.actualno.com/europe/bylgarija-e-bez-predstaviteli-v-kluchovi-komisii-v-evroparlamenta-news_765523.html", "text": "    България изпадна от ключови комисии в новия Европейски парламент, като в същото време не получи и нито една ръководна позиция в институцията. Това стана ясно, след като бяха гласувани 14-те зам.-председатели на ЕП, където няма български представител, и след като евродепутатите бяха разпределени в 20-те постоянни комисии. Страната ни не получи дори и място на квестор за разлика от предишния Европарламент, където функцията изпълняваше Андрей Ковачев от ГЕРБ/ЕНП. Квесторите са петима и отговарят за административните въпроси, които пряко засягат членовете на ЕП, пише .      Депутатите сами кандидатстват за съответната комисия, след което се гласуват. От публикувания списък за участието на българските евродепутати в комисиите се вижда, че страната ни няма да има пълноправни членове във водещи комисии като бюджетната, в която дори няма да има български евродепутат по заместване, както предвиждат правилата на ЕП.\r\nВ друга важна комисия -\"Икономически и парични въпроси\", също липсва наш титуляр, а в резерва са Ева Майдел - ГЕРБ/ЕНП, и Сергей Станишев - БСП/С&Д. Наши постоянни представители няма и в ключовата \"Околна среда, обществено здраве и безопасност на храните\", както и в комисията по земеделието и селските райони. В комисията \"Международна търговия\" също нямаме постоянен представител, а отново само резервни депутати.\r\nВ комисията \"Правата на жените и равенството на половете\" също няма представител на България, а в тези по конституционни въпроси и рибно стопанство пак сме без титуляри.  В друга възлова комисия в ЕП - \"Правосъдие и вътрешни работи\" ще е Елена Йончева, която бе една от водещите фигури в БСП в разкритията за управлението на ГЕРБ. \"Аз поисках да съм в тази комисия и желанието ми беше удовлетворено“, коментира Йончева пред „Сега“. Тя уточни, че освен в тази комисия ще работи и във външната, както и в подкомисията по сигурност и отбрана. В комисията по външни работи Йончева ще замества някой от титулярите, ако има отсъстващи от заседанието.   В комисията по правосъдие и вътрешни работи ще работи и Емил Радев (ГЕРБ/ЕНП). Той е едно от най-спряганите имена за кандидат за нов главен прокурор.\r\nВъв външната комисия и в тази по промишленост и енергетика има по трима титулярни български евродепутати. В първата като постоянен представител е и Сергей Станишев (БСП/С&Д), който е и председател на Партията на европейските социалисти. , но впоследствие отпадна от надпреварата. Защо бившият лидер на БСП няма да бъде председател на Европейския парламент .    Любопитно е, че Андрей Новаков (ГЕРБ/ЕНП), който , предвид активността му около проблемите с пакета \"Макрон“ е отрязан от нея и е избран в комисията по регионално развитие. В транспортната комисия Новаков е само резерва.\r\nАндрей Слабаков (ВМРО/ЕКР), който и стана втори евродепутат от листата на воеводите с голям брой преференции, ще работи в комисията по култура и образование. В тази комисия като пълноправен член е и Асим Адемов (ГЕРБ/ЕНП).\r\nИзборът на 14-те заместник-председатели на Европейския парламент се проведе в три тура, а мандатът им е двегодишен. Преди това за от групата на \"Социалистите и демократите\".   Новите зам.-председатели са от 6 политически групи и 10 държави членки. Старшинството им се определя от поредността на тяхното избиране, а при равен брой гласове по-напред се нарежда по-възрастният. Те могат да заместват председателя при необходимост, включително да ръководят пленарни заседания. Работа    Другата седмица ще бъдат избрани председателите и зам.-председателите на 20-те специализирани постоянни комисии в ЕП, които обикновено заседават в Брюксел. Обсъжданията им са публични и се излъчват по интернет.\r\nВ тях се приемат доклади за законодателни предложения, предлагат се и изменения за гласуване в пленарно заседание и назначават преговорни екипи за провеждане на преговори със Съвета по законодателството на ЕС. Те приемат също доклади по собствена инициатива, организират изслушвания с участието на експерти и контролират останалите органи и институции на ЕС.\r\nСпоред правилника съставът на комисиите и подкомисиите трябва, доколкото е възможно, да отразява пропорционално състава на ЕП. ", "date": "2019.07.05", "title": "България е без представители в ключови комисии в Европарламента"}
{"url": "https://www.actualno.com/society/policaite-na-protest-na-profesionalnija-si-praznik-news_765545.html", "text": "    Днес, 5 юли, на професионалния празник на МВР, полицаите излизат на национален протест. Причина за това е неприемливото според тях заплащане на нощния труд. От 2007 г. насам те получават по 25 стотинки на час. Това обяви президентът на КТ \"Подкрепа\" Димитър Манолов.      \"Наредбата за полагане на нощен труд беше направена така, че всеки да може да полага колкото желае. Когато говорим за непрекъсваеми дейности обаче, когато говорим за здравеопазване полагането на нощен труд е неизбежно, но е важно той да е заплатен адекватно\", заяви Манолов, цитиран от БГНЕС.   Той припомни, че миналата година те са излезли с няколко предложения. КТ \"Подкрепа\" предложи ставката да бъде част от минималната работна заплата или тя да бъде процент от заплатата, която лицето получава. Междинният вариант беше доплащането от 25 стотинки да стане на 1 лев. обаче не беше прието\", коментира президентът на синдиката.\r\nСпоред него е недопустимо полицаи и надзиратели да получават по 25 стотинки на час за нощен труд, а в градския транспорт той да се заплаща по над 3 лева на час.  Зам.-председателят на Синдикалната федерация на служителите в МВР (СФСМВР) Илия Кузманов каза, че протестът на 5 юли ще е пред Министерски съвет от 14:00 часа и на него се очаква да присъстват около 2000 служители на МВР и затворите. Попитан от БГНЕС дали се очаква шествие и блокади на пътищата, Кузманов отговори, че замисълът е той да бъде мирен и да не се стига до ексцесии, но ако се съберат много полицаи и надзиратели не е изключено да се стигне и до затваряне на някоя улица. Той обясни още, че протестът им не е пред МВР, защото въпросът със ставките се решава от Министерския съвет и тези средства трябва да залегнат в бюджета.\r\n\"Увеличаването на ставката не зависи от вътрешния министър Младен Маринов. Проблемът е бюджетен. Той няма вина за ниската ставка. Към момента нямаме разнобой с политическото ръководство. Искаме промяната в наредбата за нощния труд да стане факт сега, а увеличението на ставката от 25 стотинки на минимум 1 лв. да влезе в сила от 1 януари 2020 година\", отсече Кузманов и уточни, че ставка в размер между 2.50-2.80 лева е приемлива за тях, но са склонни началото да бъде поставено с повишаването и на 1 лев.   Той добави още, че месечно служителите дават по 8 нощни дежурства, за които получават допълнителни 20 лева.     ", "date": "2019.07.05", "title": "Полицаите на протест на професионалния си празник "}
{"url": "https://www.actualno.com/crime/ekspert-smjata-zaginaloto-na-most-pri-gabrovo-dete-za-oshte-edin-simvol-na-otkaza-ot-strategijata-za-deteto-news_765559.html", "text": "    Той е пълен изрод, нещастник, убиец. Не искам да го виждам – да гние там и да умре там, това е. Така Поля Христова, майка на при Габрово, коментира случая.      Пред Нова телевизия Христова заяви, че обвиненията за убийството на 4-годишното дете Дилян е биел детето и че е заплашвал да убие майката и детето ѝ, ако тя се обърне за помощ към социалните служби. Тя твърди, че е Дилян я е ритал и биел, била обляна в кръв.   Не се оплаках от страх, подчерта Христова. Тя твърди, че мъжът ѝ \"в буквалния смисъл на думата наръгал двама цигани\" - затова лежал в затвора.\r\nСъщевременно бившият директор на Агенцията на детето Надя Шабани коментира, че ако действително е имало признаци за насилие в това семейство, но социалните работници са неглижирали, трябва да се носи отговорност. Шабани беше категорична – държавата се отказа да проведе дебата за защита на децата, защото има спорещи групи по Стратегията на детето. Тя добави и, че социалните работници не могат да се справят, защото системата е такава – хем много работа, хем липса на координация.  Какво смятат психолози за случая - научете в ! А каква инициатива имаше вчера, 4 юли, точно заради Закона за детето - научете в ! ", "date": "2019.07.05", "title": "Експерт смята загиналото на мост при Габрово дете за още един символ на отказа от Стратегията за детето"}
{"url": "https://www.actualno.com/dobrich/barierata-na-rusalka-bila-s-izteklo-razreshitelno-news_765638.html", "text": "    Това лято за пореден път излезе на бял свят проблемът с бариерата на входа на – „Русалка“, както и платеният паркинг от 8 лв. за престой на автомобилите. От години местните хора от Свети Никола и Българево се оплакват, че нямат достъп до пясъчната ивица. Достъпът на пешеходци и велосипедисти е безплатен, но най-близкото село е на 3 км и хората предпочитат да идват с автомобилите си.      Разрешителното за изграждане на пропускателния пункт с бариерата на „Русалка“ е издадено от община Каварна през 2012 г. по времето на тогавашния кмет Цонко Цонев и срокът му вече е изтекъл. Това е установила проверка, разпоредена от сегашния кмет на Каварна Нина Ставрева, съобщи тя за . Експерти трябва да установят законен ли е паркингът , както и какви действия трябва да предприеме местната власт.\r\nОбщина Каварна е възложила изготвянето на ПУП и след неговото одобряване ще бъде посочено трасето на пътя до плажа, който ще минава и през частни имоти, уточни Ставрева. В момента общинският път свършва преди бариерата на „Русалка“.\r\nФирмата на Николай Банев АКБ Форес приватизира бившия френски курорт срещу сумата от малко над 2 милиона долара , след като няколко пъти преди това сформираното Работническо-мениджърско дружество даваше неприемливо ниска цена за комплекса.   ", "date": "2019.07.05", "title": "Бариерата на „Русалка“ била с изтекло разрешително"}
{"url": "https://www.actualno.com/europe/zaginalite-ruski-podvodnichari-shte-bydat-pogrebani-tajno-news_765594.html", "text": "    Моряците, които загинаха на руска подводница на 1 юли в Баренцово море ще бъдат погребани в Санкт-Петербург, съобщи \"Фонтанка\".      Според изданието датата, мястото и времето на церемонията няма да бъде обявявана официално. В нея ще участват само роднини и колеги на загиналите. Организацията на погребенията е възложена на заместник-министъра на отбраната Андрей Картаполов.   Вижте повече подробности за трагедията в  ", "date": "2019.07.05", "title": "Загиналите руски подводничари ще бъдат погребани тайно"}
{"url": "https://www.actualno.com/europe/spirane-na-ruskija-gaz-prez-ukrajna-za-trimesechie-ili-za-poveche-news_765552.html", "text": "    Украйна се готви за спиране на транзита на руски газ след 2019 година, съобщи изпълнителният директор на \"Нафтогаз\" Юрий Витренко, цитиран от РИА Новости, предаде Агенция \"Фокус\".      По-рано ръководството на газовия отдел на компанията заяви, че Киев очаква спиране на транзита, което може да продължи около три месеца. А още в началото на юни тази година стана ясно, че Украйна се подготвя за пълно спиране на транзита на руски газ и е в процес на разработване на допълнителни хранилища за внос на газ от ЕС в случай, че не постигне споразумение с Русия.   \"За съжаление, ние сме принудени да чакаме спиране на транзита през Украйна не само през първото тримесечие на 2020 година, а въобще след края на 2019 година\", написа Витренко във Facebook.\r\nДействащият договор за доставка и транзит на руски газ през Украйна изтича в края на 2019 година. Засега няма яснота дали той ще бъде продължен, а освен това няма дата за следващ кръг от преговорите на тази тема. , но разговорите засега не дават резултат.  В края на юни ръководителят на \"Газпром\" Алексей Милер заяви, че компанията не е получила официални предложения от Украйна за сключване на алтернативни договори. Той отбеляза също, че \"Киев изпусна влака\", тъй като европейското законодателство не позволява на \"Нафтогаз\" да подпише ново споразумение преди изтичането на предишното. Въпреки това Москва е готова да разшири съществуващите споразумения, ако те са осъществими, подчерта Милер.\r\nВ отговор на въпрос за изтичането на настоящия договор за транзит, Милер се пошегува, че 1 януари ще бъде Новата година, което означава, че \"ще бъде весело\". Припомняме, че през 2009 година, точно по същото време Русия спря газовия тразит през Украйна и това се отрази сериозно и на България.    ", "date": "2019.07.05", "title": "Спиране на руския газ през Украйна - за тримесечие или за повече?"}
{"url": "https://www.actualno.com/europe/dokumenten-sluchaj-tip-stanishev-v-naj-izvestnata-britanska-baza-za-himichesko-oryjie-news_765553.html", "text": "    Секретни документи на британската военна база за производство на химически оръжия \"Портън Даун” бяха открити в кофа за боклук. Ако документите бяха попаднали в неправилни ръце, те щяха да разкрият огромна, макар и малко остаряла информация за системата за сигурност на съоръжението, пише БГНЕС.      Хилядите страници, открити в контейнера за боклук са съдържали информация за сигурността на базата, включително подробности за оборудването и охраната на съоръжението като оръжието на охранителите, техните домашни адреси и паролите на компютрите. Изхвърлените документи датират от началото на 80-те години до 2017 година.   Експерт от разузнаването, цитиран от британските медии, нарече откритието \"мечтата на терориста\", добавяйки, че бунището се посещава редовно от бездомници, които търсят храна и стари вещи.\r\nСпоред съобщенията Министерството на отбраната на Великобритания е започнало разследване. \"Това 100 процента би могло да завърши катастрофално. Някой някъде не е свършил работата си\", каза бивш полицай, свързан с \"Портън Даун\".  Съоръжението, което първоначално е разработвало химическо оръжие по време на Първата световна война, отново попадна в центъра на вниманието след предполагаемото отравяне на бившия руски разузнавач и дъщеря му Юлия в град Солсбъри. Според информация на Mirror, базата все още има запаси от изключително смъртоносни вещества, включително вируса \"Ебола\" и невропаралитичния газ зарин.\r\nСлучаят с тези документи напомня и на много популярния случай със Сергей Станишев и \"изгубените\" от него секретни документи още докато беше премиер. Как се разви този случай - припомнете си в !    ", "date": "2019.07.05", "title": "Документен случай тип \"Станишев\" в най-известната британска база за химическо оръжие"}
{"url": "https://www.actualno.com/society/3-otdelni-kpp-ta-i-mobilni-granichari-shte-borjat-opashkite-na-kulata-news_765527.html", "text": "    Отделни гишета за коли от България, Европейския съюз и трети страни. Това е един от вариантите, които се обсъждат в МВР за справяне с , съобщи главният секретар на вътрешното министерство Ивайло Иванов при посещението си там заедно с министъра Младен Маринов и директора на Гранична полиция Светлан Кичиков.      От 2 седмици насам пътуващите за Гърция чакат с часове, за да минат проверка. Освен отделните гишета на Кулата ще бъдат командировани още граничари, обяви министърът при инспекцията на място.\r\n“На Кулата имаме 8-10 коридора, но на гръцкия пункт са по-малко. Заради това ние пускаме автомобилите по 4 коридора и още един за товарните. Инфраструктурата трябва да се подобри и от гръцка страна”, каза той, цитиран от „24 часа“.\r\nМаринов заяви, че ще бъдат доставени повече на пътуващите. Хората в колите ще се проверяват на място още докато са на опашката преди пункта. След проверката по седалките с мобилните четци рейсовете ще преминават директно през ГКПП-то.  “Разбирам, че всички пътуващи са затруднени, но пропуски на контрола не трябва да застрашават националната сигурност”, категоричен бе МВР шефът. Той припомни, че преди дни граничарите намериха бежанци в камион на Кулата. Афганистанците били в .   “Ще направим всичко възможно да облекчим трафика през граничните пунктове. Има допълнителен състав, работата ще е на самото трасе”, увери главният секретар на МВР Ивайло Иванов. Отделно екипи при възможност ще извършват разделяне по трасета за български и граждани на ЕС и още едно за пътуващите от трети страни.\r\nИдеята е обсъждана и преди. Засега обаче не се говори за отделно гише, на което да се отклоняват колите с малолетни и непълнолетни деца, чиито родители често забравят да осигурят копие от декларацията за съгласие на другия детето да бъде изведено.    Копието трябва да остане на граничния пункт Ако не носят такова, полицаите вземат оригинала, снимат го и го връщат. Ръководството на МВР за пореден път призова пътуващите с деца да носят всички необходими документи и да ги представят накуп на проверяващия граничен полицай. “Така проверката става за 10-15 сек. Колегите са достатъчно опитни, много бързо разпознават подправените документи”, каза Иванов.\r\nВ сравнение със същия период на м.г. трафикът само през ГКПП Кулата се е увеличил с 25%, а 65% от пътуващите били с деца, сочат дадните на МВР. Още в четвъртък, ден след посещението на ръководството на министерството, трафикът на Кулата е бил нормален, както и на всички останали по границата с Гърция, отчитат от Гранична полиция. ", "date": "2019.07.05", "title": "3 отделни КПП-та и мобилни граничари ще борят опашките на Кулата"}
{"url": "https://www.actualno.com/society/vlado-bereanu-predskaza-smazvashtata-pobeda-na-koshlukov-news_765693.html", "text": "    Журналистът Владимир (Владо) Береану предсказа \"смазващата победа\" на Емил Кошлуков в конкурса за шеф на БНТ почти 24 часа преди да се случи.      \"Настоящият СЕМ е частично купен от Пеевски, а неговия и на управляващите кандидат, е Кошлуков. Предвиждам смазваща негова победа с 3 на 2 гласа\", написа вчера Береану в профила си във Facebook, коментирайки изслушванията на кандидатите пред СЕМ.   Днес Кошлуков , като го подкрепиха председателят на СЕМ София Владимирова, Бетина Жотева и Розита Еленова.\r\nТой обеща сериозни реформи в обществената телевизия, , натрупани по времето, когато беше неин програмен директор.  Останалите двама членове на СЕМ – Иво Атанасов и Ивелина Димитрова гласуваха за другия кандидат – Сашо Йовков.\r\nБереану, който дълги години беше част от БНТ, подкрепи кандидатурата на Сашо Диков. \"Сашо Диков се представи блестящо и очевидно е най-квалифициран и полезен за обществената телевизия\", написа журналистът.   Той завърши с мрачна прогноза - че с назначаването на Кошкуков БНТ ще отиде в историята.      ", "date": "2019.07.05", "title": "Владо Береану предсказа \"смазващата победа\" на Кошлуков"}
{"url": "https://www.actualno.com/europe/polsha-osvobojdava-mladite-ot-danyk-vyrhu-dohodite-za-da-gi-zadyrji-news_765642.html", "text": "    Полша ще освободи от данък върху доходите хора на възраст под 26 години. Целта на този ход е да се спре емиграцията на младите хора в Западна Европа и да се насърчи връщането на вече емигрирали поляци.      Законопроектът на правителството бе одобрен от Долната камара на полския парламент почти единодушно (419 депутати бяха \"За\" и само 4-ма \"против\"). За да стане факт, той трябва да бъде одобрен от Сената и подписан от президента, съобщава AFP.\r\nПромяната предвижда полските граждани под 26 години с годишен доход по-нисък от 85 500 полски злоти (20 000 евро) да бъдат освободени от подоходен данък (в Полша той е 18%). Данъчното облекчение се очаква да влезе в сила от 1 август, като ще се прилага от 1 януари 2020 г.\r\nПромяната ще засегне над 2 млн. души, по оценки на властите. Тя е част от обещанията на управляващата партия \"Право и справедливост\", направени преди евроизборите през май и предстоящите през есента парламентарните избори.  \"Намаляването на разходите за наемане на хора на сравнително ниски заплати ще осигури на младите хора по-лесен старт на пазара на труда, а хората, които работят \"на черно\" ще могат да се върнат на официалния пазар на труда\", твърди полският финансов министър Мариан Банаш, цитиран от Emerging Europe.\r\nТой смята, че ходът ще стимулира повече млади хора да се включат в трудовия пазар, което ще намали безработицата.\r\nВ края на юни полският премиер Матеуш Моравецки заяви, че приоритетът на правителството е да направи страната \"все по-приятелно и добро място за работа и живот за младите хора, така че перспективите им да стават все по-добри всяка година.\"    Моравецки се надява, че законът ще насърчи младите поляци, живеещи в Западна Европа, да се завърнат у дома. Около 1,5 млн. полски граждани са напуснали родината си след влизането ѝ в ЕС през 2004 г. ", "date": "2019.07.05", "title": "Полша освобождава младите от данък върху доходите, за да ги задържи"}
{"url": "https://www.actualno.com/curious/jena-vidja-myja-si-na-video-v-internet-bil-objaven-za-bezsledno-izcheznal-news_765635.html", "text": "    Индийка, която няколко години смятала своя съпруг за безследно изчезнал, го открила, след като неин роднина видял видео с мъжа ѝ в социалните мрежи, съобщи „Insider“.      Както пише изданието, през 2016 г. в семейството на Джаяпрадха и Суреш се вихрели доста разправии и в един момент той изчезнал, зарязвайки съпругата си и двете им деца. След като предприела самостоятелно опити да го открие, жената се обърнала към полицията, но и те не постигнали успех и го обявили за безследно изчезнал.\r\nЖената вече не се надявала на нищо, но преди три години неин роднина, гледайки приложението TikTok, забелязал видео, в което имало човек, приличащ на Суреш. Когато Джаяпрадха видяла видеото, тя разпознала мъжа си. Оказало се, че през всичките тези години той работил като механик в друг град и успял да се залюби с  транссексуална жена.\r\nТвърди се, че Джаяпрадха и Суреш са се събрали отново, пише БГНЕС.   ", "date": "2019.07.05", "title": "Жена видя мъжа си на видео в интернет, бил обявен за безследно изчезнал"}
{"url": "https://www.actualno.com/europe/desetki-shvejcarski-vojnici-postradaha-ot-stomashen-virus-news_765534.html", "text": "    Повече от 40 военнослужещи и новобранци във военна академия в Швейцария бяха изпратени в болници, след като внезапно са се разболели, предаде БГНЕС.      Швейцарските власти заявиха, че в четвъртък следобед 43 новобранци и членове на академията \"Ясбах\" в Линден, в кантона Берн, внезапно са пострадали от остри стомашно-чревни проблеми. \"В резултат на това всичките 43 служители бяха изпратени с линейки и хеликоптери в болници и военни медицински заведения\", се казва в изявлението.   Говорител на армията съобщи на информационната агенция ATS, че четирима от засегнатите са в критично състояние.\r\nВластите все още се опитват да определят причината за избухването на епидемията.  Като предпазна мярка, кантонът Берн е наложил карантина на академията \"Ясбах\", която е специализирана в обучение по кибернетична отбрана, се казва в изявлението. ", "date": "2019.07.05", "title": "Десетки швейцарски войници пострадаха от стомашен вирус"}
{"url": "https://www.actualno.com/dobrich/spirat-toka-na-manganovata-mina-kraj-obrochishte-za-neplateni-smetki-ot-164-000-leva-news_765672.html", "text": "    Заради дълг на „Евроманган“ ЕАД в размер на 164 000 лв. към ЧЕЗ и Енерго-Про, натрупан до 17 юни, от 8 юли ще бъде спряно подаването на електроенергия към обекти на мангановата мина край Оброчище, съобщават от Енерго-Про. Прекъсването на електрозахранването е по искане на ЧЕЗ Трейд България ЕАД в качеството на предходен доставчик на електроенергия до 1 май 2019 г.      Неуспешни се оказали опитите да се постигне решение. Неколкократно са изпращани писма до изпълнителния директор на „Евроманган“ за натрупаните задължения.\r\nЗа непопулярната мярка по прекъсване на електрозахранването вече са сезирани Комисията за енергийно и водно регулиране, Министерството на енергетиката, Областна администрация Добрич и ДАНС. Уведомително писмо е изпратено и до Регионална дирекция „Пожарна безопасност и защита на населението“ – Добрич, за да бъдат предприети необходимите действия за осигуряване на безопасността в мина Оброчище. Електрозахранването на мангановата мина ще бъде възстановено след погасяване на задълженията към предходния доставчик на електроенергия ЧЕЗ Трейд България ЕАД. ", "date": "2019.07.05", "title": "Спират тока на мангановата мина край Оброчище за неплатени сметки от 164 000 лева"}
{"url": "https://www.actualno.com/cosmos/trymp-se-razmechta-za-skoroshna-kolonizacija-na-mars-news_765543.html", "text": "    Американският президент Доналд Тръмп обеща, че американците скоро ще поставят своя флаг на Марс, предаде БГНЕС.      Тръмп заяви и, че американските астронавти скоро отново ще посетят Луната, а след това ще стигнат до Марс, където ще поставят американското знаме.   Преди 50 години, през юли 1969 г., американски астронавти първи кацаха на Луната и издигнаха там американския флаг. През декември 2018 година Тръмп подписа указ за възобновяването на лунната програма, ограничена от Барак Обама. Според Доналд Тръмп, Съединените щати не само ще поставят отново знамето си на Луната, но и ще създадат база за полети до Марс.\r\n\"Ние се връщаме на Луната много скоро и ще поставим американския флаг на Марс\", каза Тръмп по време на речта си на събитието \"Salute America\" по повод Деня на независимостта на САЩ.   ", "date": "2019.07.05", "title": "Тръмп се размечта за скорошна колонизация на Марс"}
{"url": "https://www.actualno.com/varna/sobstvenici-na-zavedenija-v-morskata-gradina-vyv-varna-iskame-dostyp-na-avtomobili-v-rajona-news_765686.html", "text": "    Днес варненските общински съветници от комисията по безопасност на движението проведоха среща с представители на НПО-та, собственици на заведения в Морската градина и граждани от Варна. На заседанието стана ясно, че голяма част от присъстващите собсвеници на заведения желаят достъпът на автомобили в района да остане, но да бъде в определен часови диапазон . Те, обаче, не успяха да определят какви точно да бъдат тези часове. Някои граждани изявиха мнение, че биха желали да има по-засилен контрол от страна на варненската общинска полиция.      Един от собствениците на заведения предложи на общинските съветници трите частни паркинга в местността \"Салтанат\" да се обединят в един общ и да се влиза през бул. \"Княз Борис\". Зам.-кметът Тодор Иванов, който също присъства на срещата, заяви, че това е възможно, стига да се намери подходящ терен. \"Имаше предложение да се изгради подобен паркинг в широката част на \"Чайка\", в близост до пазара, но живеещите там не се съгласиха и поради тази причина не бяха предприети действия\", обясни Иванов.   Граждани изразиха мнението, че Морската градина е парк и в него автомобилите могат да влизат, единствено ако превозват деца в инвалидни колички , за да ги заведат до социалните звена там. Представителите на еко организациите също изказаха своята твърда позиция, че местната власт трябва да спазва законите и Конституцията и вече да не се допускат никакви автомобили в Морската градина.\r\nСлед проведените дебати, до консенсус отново не се стигна . Предстои кметската администрация да предложи промени в Генералния план за организация на движението на територията на община Варна за забрана на достъпа на автомобили, чрез поставяне на забранителни знаци на входовете на Морската градина, както и за засилване на правомощията на Общинската полиция.  В крайна сметка дали ще има забрана на достъпа на автомобили в Морската градина на Варна, ще бъде оповестено на електронната страница на общината и ще премине през сесия на Общинския съвет. ", "date": "2019.07.05", "title": "Собственици на заведения в Морската градина във Варна: Искаме достъп на автомобили в района"}
{"url": "https://www.actualno.com/interview/ilija-kuzmanov-pred-actualnocom-reformata-v-mvr-ne-dava-nikakvi-rezultati-news_765587.html", "text": "              Actualno.com     СФСМВР настоява поне за 1 лев увеличение на допълнителното възнаграждение за нощен труд. Питам се обаче дали това е достатъчно? Един лев е минималното ни условие, за да сме сигурни, че разговорът става сериозен. Нашите искания са за 2 лева и 50 стотинки. Това е базирано на виждането ни, че увеличението трябва да бъде свързано със социално измерим критерий, какъвто е минималната работна заплата. Изхождаме, че от 2007 г. минимумът, който е определен за заплащане на час нощен труд, е 25 стотинки. Сами разбирате, че 1 лев е една добра стъпка в тази посока.     Защо толкова дълго време продължиха преговорите с ръководството на МВР? Нямаме смислено обяснение на това. Както виждате, фронтът на подкрепа е много широк. Искам да ви кажа, че в България нощен труд се заплаща по 1 лев и 70 стотинки, дори по 3 лева, но това е в местата, в които има колективно трудово договаряне. Три лева е и в градския транспорт дори. Тоест искам да кажа, че цифрите не са необичайни за България, но финансовото министерство не желае да разбере, че този труд е наистина тежък, стресов и трябва да бъде заплащан по много по-различен начин. В този смисъл - как минава едно нощно дежурство на редовия полицай, който е, да речем, на терен? Като за начало, трябва да кажем, че дежурството започва в 20:00 ч. вечерта и завършва в 08:00 ч. сутринта, което е 12-часова смяна. е ограничен обаче само във времето от 22:00 ч. до 06:00 ч. Дежурството е свързано с тежко натоварване, с липсата на слънчева светлина, със стресови ситуации, с хора, които по това време на денонощието са в нетрезво състояние, с хора, които много по-енергично нападат и буйстват и т.н. Искам да обърна внимание, че не става дума само за полицаите, а и за колегите надзиратели и колегите от \"Пожарна безопасност\", които по това време се справят с последици от стихии, бедствия, пожари. Става дума и за колегите на границата и т.н. Наистина е рисков трудът по това време. Вие \"разширихте палитрата\" и с огнеборците. Стана ясно, че те застават зад исканията на СФСМВР, но няма да излизат на протест в този момент?    На тази ситуация има два отговора. Единият е, че когато се създаде през 2009 г., това беше плод на недоволството от съществуването на Националния полицейски синдикат и Синдиката на огнеборците. Недоволството беше от липсата на дейност на тези два синдиката. Вторият ми отговор е, че в нашите редици има 1500 служители на ГД \"Пожарна безопасност и защита на населението\". Тоест 1500 пожарникари и спасители днес са редом с нас. Това, което г-н Станков ( ) каза сутринта, мисля, че няма да се приеме добре, дори и в редиците на синдикат \"Огнеборец\". Ще помоля колегите пожарникари, които присъстват на протеста, да се обозначат, за да се види, че това, което каза г-н Станков, кореспондира само с неговото мислене. Колко протестиращи очаквате днес пред Министерски съвет? Предвид много високите температури и това, че част от колегите са на работа, очакваме поне 2000 души и като хора мисля, че ще заявим достатъчно добре исканията си. За реформата в МВР, униформите и \"чантаджиите\"  Извън контекста на днешния протест, използвам възможността да Ви попитам - какво се случи с толкова прокламираната реформа в МВР? Докъде стигна тя? Стигна ли въобще донякъде?    Тук, за съжаление, трябва да кажем, че след намесата на г-жа Бъчварова, преди нея на г-н Вучков, с любезното нищоправене при г-н Радев, тотално се забатачи. Тя не дава никакви резултати и по-скоро пречи на работата. Много е рано да се дава оценка на новия екип. Имаме определени забележки към ресорния заместник-министър г-н Ципов и към правно-нормативна дирекция на МВР, защото ние в известна степен отстъпихме от желанието си да се прави чисто нов Закон за МВР, защото това е свързано с един много скъп функционален анализ, който ще отнеме и време, и средства. Поставихме обаче категоричното искане поне ЗИД на Закона за МВР да бъде изработен и внесен в Министерски съвет и съответно да бъде предложен на Народното събрание. Точно това нещо не се получава повече от две години. Откакто г-н пое инициативата, има раздвижване в това отношение, но също има едно тупане на топката вече шести месец. Това определено не ни харесва, защото ние искаме сериозни промени в глава \"Синдикална дейност\", както и по отношение на социално-икономическите аспекти, които ни касаят. Ще задам един на пръв поглед страничен въпрос - каква е средната заплата в момента на редови полицай? Средната би трябвало вече да е надминала 950-1050 лева в този размер при масовия полицай със среден трудов стаж от 8-10 години. Питам, понеже съвсем доскоро се говореше за т.нар. \"чантаджии\" в МВР - става дума за хора, които заемат административни длъжности в системата. Знаем, за тях се коментираше, че взимат заплати далеч по-високи от тези на служители, които ежедневно рискуват живота си на терен. Докъде стигна реформата в тази област? Проблемът в логистиката на МВР не беше само в заплатите, а по-скоро в количеството на администрацията. . По отношение на капацитета на такива служители - нещата не са помръднали. Появи се обаче и нов проблем: с въвеждането на категорията \"Държавен служител\" по Закона за държавния служител, тези , които в момента са около 4000, бяха силно обезправени. Бяха им отнети всички права, които те имаха по Закона за МВР. Появи се и една сериозна дупка, която не можем да преодолеем. Въпросът, който поставяте, е много сериозен и търси наистина своето решение. За съжаление, отговорът също не е в МВР. Голяма част от нормативната база, която трябва да бъде изработена, е от компетенциите на Министерски съвет. Сложно, много е сложно положението точно с тези колеги. .    СФСМВР протестираше преди време за униформи, кубинки и въобще за необходимото оборудване, което служи на редовия полицай по време на неговата работа. Получихте ли това, за което настоявахте? След 17-те милиона, които бяха отпуснати от Министерски съвет и които донякъде възстановиха справедливостта при нашите колеги, мога да кажа, че в момента все още не е на положението, което трябва да бъде. Все пак има малка светлина в тунела. С идването на г-н Младен Маринов и със съвместни усилия беше формирана една работна група, която работи по нова концепция за униформите. МВР естествено успя да се провали в тази работна група, но пак казвам, без за това да е виновен министърът. До 19 април трябваше да е готова тази концепция, но тя не се получи. След намесата на г-н Маринов, нещата са безкрайно ускорени. Беше поета и политическа отговорност. В момента според нас нещата се движат нормално. Имаме обещание на МВР, че до края на годината ще бъдат изготвени около 1500 тестови униформи, които ще бъдат раздадени на колегите, за по 6 месеца да ги пробват и да дадат съответно своите забележки. Оптимистично настроени сме, че до 2 години, но той, процесът, не може да бъде по-къс, най-после МВР ще бъде окомплектовано с европейска униформа. Да разбирам, че сте оптимисти по отношение на работата с това ръководство на МВР, което все пак чува исканията ви? В момента е рано да се дават оценки, но по-скоро надежда има, защото при предишните министри много бързо се разбираше, че трябва да оставим всякаква надежда.  ", "date": "2019.07.05", "title": "Илия Кузманов пред Actualno.com: Реформата в МВР не дава никакви резултати"}
{"url": "https://www.actualno.com/politics/shte-ima-li-zashtiteni-bolnici-vyv-vidin-vraca-i-montana-pita-deputat-news_765679.html", "text": "    \"След като са налице правни норми и финансов ресурс, с които да бъдат реализирани конституционните здравни права на гражданите, Вие не го правите. Защо? Защото не можете да ги реализирате, не желаете, или не Ви разрешават?\" Това попита народният представител от ПГ на \"БСП за България\" Филип Попов от парламентарната трибуна.      \"Ако не Ви достигат законови правомощия, за да реализирате тези права, то тогава какво предлагате?\", попита още Попов. Въпросите му бяха свързани с кризата в здравеопазването в областите , Враца и Монтана. Той припомни на Ананиев, че в сферата на образованието има защитени училища и детски градини.   \"Споделяте ли тази идея и за защитени болници в тези области?\", попита народният представител от левицата. Филип Попов припомни на министъра, че финансовият ресурс в системата на здравеопазването само за миналата година надхвърля 10 милиарда лева, което е и сериозен процент от БВП.\r\n„Уважаеми г-н министър, защо проведохте срещата на 26 юни с управителите на трите болници Видин, Враца и Монтана, както и с директорите на регионалните здравни инспекции на същите три града, не в региона, а в столицата? След тази среща вие оповестявате, че имате намерение и готовност да преструктурирате болниците във Видин, Враца и Монтана, закривайки нерентабилните отделения.  С това изказване внесохте допълнително напрежение в системата на здравеопазването и усещане за несигурност за бъдещето на неговите изпълнители и за бъдещето на отделенията”. С тези думи народният представител от ПГ на „БСП за България” Илиян Тимчев се обърна от трибуната на Народното събрание към министъра на здравеопазването Кирил Ананиев.\r\nПо думите му с годините е бил редуциран обемът на дейност на общинските и областните болници и по този начин се е предизвикало напускането на много здравни специалисти. „Здравеопазването се вкара в демографска катастрофа на такъв регион, какъвто е Северозападът. Изказахме категоричното си несъгласие на така оповестените мерки за справяне с проблемите на здравеопазването в региона. Поканихме Ви два пъти в парламента, за да информирате и да внесете яснота по въпроса, но не се отзовахте”, припомни още доктор Тимчев.   „Докога ще продължавате да работите във вашия стил на работа проба-грешка? Този модел е пагубен за консервативна система, каквато е здравеопазването. За последните 10 години са закрити 18 общински болници. През последните години изчезват клинични отделения”, констатира още народният представител.    Той даде пример с град Дупница, където е закрито отделението по хемодеализа, а по думите му предстои да се закрият отделенията по ортопедия и хирургия, евентуално и АГ. В Кюстендил – закрити са 3 отделения, от няколко дни е закрито и инфекциозното отделение.\r\n„Правили сме много предложения, залегнали в изготвената „Визия за България. Този модел на здравеопазване не е ефективен и не води до качествена и достъпна медицинска помощ. Нужни са дълбоки реформи в здравеопазването. Освен обществен дебат е нужно и политическо съгласие. Предлагаме консултации и преговори между политическите партии в парламента за нов модел на здравеопазването на страната”, заключи Тимчев.\r\n„Започнахте ли преструктурирането на болниците, което да продължат след вас?” Това попита народният представител от ПГ на \"БСП за България\" Валентина Найденова   министъра на здравеопазването от парламентарната трибуна.   „Всяко преструктуриране засяга всички работещи в болниците, както и гражданите. Събитията сами ви изпревариха”, допълни социалистът. Тя коментира, че оздравителни планове за стабилизацията на болниците във Видин, Враца и Монтана са се оказали недостатъчни. „Възможно е болниците да не могат да извършват дейности. Налага се спешна намеса на държавата”, завърши Валентина Найденова. ", "date": "2019.07.05", "title": "Ще има ли защитени болници във Видин, Враца и Монтана, пита депутат"}
{"url": "https://www.actualno.com/education/njamame-nito-edno-visshe-uchilishte-v-spisyka-na-evropejskite-universitetski-mreji-news_765695.html", "text": "    \"Нито едно българско висше училище не е включено в одобрения списък в европейските университетски мрежи. Това каза по време на форум, посветен на качеството на образованието, предаде агенция „Фокус“. Според министъра висшето образование в страната е изправено пред предизвикателства. Той отбеляза, че само ние и още една европейска страна не сме били класирани. Според него неравенства в образованието има, а голяма част от младите преподаватели се губят, защото самите учебни заведения използват такъв модел на управление.      \"Неравенствата имат вътрешни и външни причини. Ние ще намалим разликата в коефициентите\" се обърна Красимир Вълчев към присъстващите в залата ректори.   \"Трябва да намаляваме приема, ще продължим с тази политика, но има опасност да генерира още неравенства\" допълни той.\r\n\"Предложили сме финансиране на национални програми в системата за висше . Нямаме списък от програми, но заедно ще го изготвим\", допълни още той.  Според него основната задача на университетите е да бъдат свързани.\r\n\"Ще направим платформа за кандидатстване от чужбина, ще облекчим визовия режим. Имаме близо 30 хил. деца в неделните училища, повечето деца са в начален етап, но те са ресурс за висшето . Ще направим така да може да се кандидатства с матура от съответен език“, посочи Вълчев.   \"Ние трябва да насърчаваме политики. Трябва да финансираме политики, а не общо поддържане. Ако искате повече средства, обединете се и поддържайте младите преподавател\", добави той.    Според кмета на София Йорданка Фандъкова разпределението на средствата за учебните заведения трябва да бъде на база постигнати резултати.\r\n\"София има шанс в нея да се намират най-много и най-добрите университети. Но това е свързано и с по-големи изисквания на бизнеса и гражданите\", каза още тя.\r\n\"Предизвикателства пред висшето образование в страната са големи. От една страна намаляващият брой студенти, а от друга изисквания и качество на образованието. Развитието на София се дължи на образованите и предприемчиви млади хора\", допълни Фандъкова.    ", "date": "2019.07.05", "title": "Нямаме нито едно висше училище в списъка на европейските университетски мрежи"}
{"url": "https://www.actualno.com/politics/bsp-borisov-vodi-bylgarija-kym-dynoto-news_765629.html", "text": "    За нас Бойко Борисов е провален политик и води България към дъното. Това заяви депутатът от БСП и член на Изпълнителното бюро на левицата Стоян Мирчев, предаде репортер на БГНЕС.      Мирчев коментира решението на социалистите да се разграничат от думите на президента на ПЕС Сергей Станишев, според когото премиерът Бойко Борисов действа като държавник, а не като политик. „Бяхме длъжни да излезем с тази позиция, тъй като и на Изпълнителното бюро се различава от позицията на г-н Станишев и трябва да се разграничим. Защо? България е на 111 място по свобода на словото, в Европа сме шампиони по корупция. В България работещите бедни са голям процент, една трета от населението. Неравенствата са големи“, смята Мирчев.   Той отправи критики към управляващите и заради последните промени в Закона за бюджета, които намалиха драстично държавното финансиране на политическите партии и коалиции.\r\n„Политическите партии бяха прехвърлени в ръцете на т. нар. олигарси и станаха зависими от тях. Това е поредна крачка към създаване на диктатура в България и унищожаване на опозицията. Ние не можем да се съгласим с думите на Станишев, че Борисов е държавник и е необходимо да се разграничим от тях“, заяви депутатът.  Мирчев коментира и направените промени в ръководството на парламентарната група на „БСП за България“ и обясни, че те са свързани с новата стратегия на партията за предстоящите местни избори. ", "date": "2019.07.05", "title": "БСП: Борисов води България към дъното"}
{"url": "https://www.actualno.com/cars/bmw-shte-ima-nov-shef-news_765749.html", "text": "    Главният изпълнителен директор на BMW - Харалд Крюгер, ще се оттегли от поста си през 2020 г. и няма са се възползва от възможността да изкара още 5 години на него. Това съобщиха официално от баварски концерн, като уточниха, че договорът на шефа изтича на 30 април догодина.      Големият претендент на поста на Крюгер е директорът по производството 55-годишният Оливер Ципше, твърдят медиите в Германия, като се позовават на източници от компанията. Крюгер застана начело на компанията през 2015 г., когато беше едва на 49 г. Така той стана и най-младият главен изпълнителен директор в историята на BMW.   Надзорният съвет ще се събере на 18 юли, за да обсъди ситуацията и не е изключено, още тогава да стане ясно името на новия шеф на концерна. За поста се спрягат още главният финансов директор Николас Петер и директорът на развойната дейност на BMW - Клаус Фрьолих.\r\n\"За повече от 27 години BMW беше моят втори дом. След 4 години начело искам да се насоча съм нови предизвикателства и да използвам натрупаните опит и знания за нови проекти\", коментира Крюгер, който явно няма да оставе в компанията.  Преди да застане начело на BMW, Крюгер отговаряше за производството. На поста той замени Херберт Дийс, който застана начело на Volkswagen.    ", "date": "2019.07.05", "title": "BMW ще има нов шеф "}
{"url": "https://www.actualno.com/burgas/vrychvat-pochetna-znachka-na-burgazlija-spasil-chovek-ot-udavjane-news_765778.html", "text": "    57-годишният бургазлия, който спаси удавника в бургаския залив, да бъде удостоен с почетна значка на Община Бургас. За това настоява в докладна записка общинският съветник Георги Дракалиев.      Драматичната ситуация се разиграва на 24 юни около 19 часа . Строителен работник от град Омуртаг загубва съзнание във водата и изпада в безпомощно състояние .\r\nДинко Анастасов става свидетел на инцидента и реагира светкавично . Една от причините за бързата му реакция е, че той е пожарникар с 30 годишен стаж и сега работи в противопожарната служба на летище Бургас. Той използва уменията си и прави изкуствено дишане и сърдечен масаж на човека, който е бил в много тежко състояние след изваждането му от водата и дори не е давал признаци на живот. По-късно е настанен в отделение по реанимация и едва на следващия ден идва в съзнание.\r\n„И в този случай, бързата и навременна намеса на случаен гражданин, за щастие довежда до спасяването на човешки живот, което безспорно заслужава адмирации и поощрение. Съгласно Наредбата за символиката и отличията на Община Бургас, в подобни случаи заслужилите могат да бъдат удостоени с Почетна значка на Община Бургас. Тъй като такива постъпки трябва да служат за пример на всички, считам, че е необходимо проявилият се наш съгражданин да бъде отличен от Общински съвет-Бургас“, се казва в докладната на Георги Дракалиев.  Тя ще бъде разгледана и гласувана, на следващото заседание на Общински съвет – Бургас, което ще се проведе в края на месец юли. ", "date": "2019.07.05", "title": "Връчват почетна значка на бургазлия, спасил човек от удавяне"}
{"url": "https://www.actualno.com/society/prokuraturata-shte-razsledva-zakonna-li-e-barierata-pred-plajovete-na-rusalka-news_765745.html", "text": "    По разпореждане на министъра на туризма Николина Ангелкова ще бъде сезирана прокуратурата за ограничаване на достъпа към плажовете на Русалка с платена бариера. За ситуацията се получиха сигнали в публичното пространство за с бариерата на входа на курорта на Баневи – „Русалка“, както и платеният паркинг от 8 лв. за престой на автомобилите. От години местните хора от Свети Никола и Българево се оплакват, че нямат достъп до пясъчната ивица. Достъпът на пешеходци и велосипедисти е безплатен, но най-близкото село е на 3 км и хората предпочитат да идват с автомобилите си.      Компетентните органи трябва да проверят дали са правомерни загражданията и кой ги е поставил с цел да ограничи достъпа към ивицата. Плажовете са изключителна държавна собственост и по закон достъпът до тях не може да бъде ограничаван. Общините са длъжни да осигурят свободен и безплатен пешеходен достъп на гражданите до плажа, съобщават от Министерството на туризма.   Разрешителното за изграждане на пропускателния пункт с бариерата на \"Русалка\" е издадено от община Каварна през 2012 г. по времето на тогавашния кмет Цонко Цонев и срокът му вече е изтекъл. Това е установила проверка, разпоредена от сегашния кмет на Каварна Нина Ставрева, съобщи тя за . Експерти трябва да установят законен ли е паркингът, както и какви действия трябва да предприеме местната власт.\r\nПо този повод Министерството на туризма отново изпрати писмо до кмета на община Каварна Нина Ставрева: „В съответствие с правомощията Ви по чл. 44, ал. 1, т. 8 от Закона за местното самоуправление и местната администрация, е необходимо да организирате изпълнението на изискванията на Закона за устройството на Черноморското крайбрежие за осигуряване на свободен и безплатен достъп до морски плажове „Русалка - малък плаж“, „Русалка - голям плаж“, „Русалка – Хелинга“, „Русалка – Каяк“, „Русалка – централен“, „Русалка - Бейби плаж“, община Каварна, област Добрич, като за резултатите да уведомите Министерство на туризма“.  По повод на постъпвали жалби от граждани Министерството на туризма и преди е извършвало проверки и е изпращало писма до кмета на община Каварна Нина Ставрева, на чиято територия се намират плажовете, както и до областния управител на Добрич Красимир Кирилов, с които ги информира за оплакванията на граждани и се изисква предприемане на действия по компетентност.\r\nПлажовете на Русалка са неохраняеми. Според Закона за устройството на Черноморското крайбрежие за неохраняемите плажове следва да се грижат областните управители и в техните правомощия е да предприемат мерки срещу всички нарушения по тези ивици до влизането в сила на новия ЗУЧК.    ", "date": "2019.07.05", "title": "Прокуратурата ще разследва законна ли е бариерата пред плажовете на Русалка"}
{"url": "https://www.actualno.com/moresport/dobri-novini-za-kubrat-pulev-dojdoha-ot-kalifornija-news_765808.html", "text": "    Страхотни новини \"долетяха\" от Америка за боксьор №1 на България Кубрат Пулев.      Българинът вече е свободен да се боксира в Калифорния, след като е завършил своя курс за овладяване на сексуалния гняв, след като получи наказанието за целувката с репортерката Джени Суши при победата над Богдан Дину.   Българинът си позволи да изрази радостта си с целувка, на която \"жертва\" стана Джени Суши.\r\nТова не бе прието в Калифорния и след съд с репортерката, на българинът му бе наложена глоба от 2 500 долара, както и обявения по-горе курс, припомни \"The Sun\".  Промоутърът Боб Аръм разкри добрата новина за българския боксьор.\r\nКога се очаква официално да бъде върнат лиценза на българина, . ", "date": "2019.07.05", "title": "Добри новини за Кубрат Пулев дойдоха от Калифорния"}
{"url": "https://www.actualno.com/chronicles/rodena-e-ovcata-doli-news_765373.html", "text": "    Доли (5 юли 1996 – 14 февруари 2003) е домашна овца, която става първият бозайник, успешно клониран от възрастни клетки.      Клонирането е извършено в Рослинския институт в Мидлоудиън, Шотландия, като раждането е публично обявено на 22 февруари 1997 г.   Първоначално овцата е наречена „6LL3“. Името „Доли“ получава по предложение на един от животновъдите, помагали при раждането ѝ, в чест на американската певица Доли Партън, известна с пищния си бюст, тъй като овцата е клонирана от клетки от млечната жлеза. ", "date": "2019.07.05", "title": "Родена е овцата Доли"}
{"url": "https://www.actualno.com/pleven/zaloviha-mule-v-tri-telefonni-izmami-za-nad-10-000-lv-v-belene-news_765646.html", "text": "    54-годишен участник в три в Белене е разкрит от плевенски криминалисти и е прибран зад решетки. Повдигнато му е обвинение, а при разпитите той обяснил подробно какво е било участието му в измамите, съобщи днес Областната дирекция на вътрешните работи в Плевен.      Разследването по случая започнало на 24 юни след постъпил сигнал от 71-годишна жена от Белене, че е била измамена. Пенсионерката се хванала на най-използвания сценарий – престъпниците поискали от нея „да съдейства на полицията“ за залавяне на телефонни измамници. Жертвата повярвала и оставила на портата пред къщата си плик с 1 100 лв .   В същия ден и по същия начин била измамена друга пенсионерка в крайдунавския град. Тя оставила в контейнер близо до дома си 1 630 лв. и дебитна карта с изписан на нея пин код.\r\nИзмамниците продължили „гастрола“ си в Белене и на 27 юни. В този ден по същата схема те прибрали от 70-годишна жена 7 600 лв., оставени в плик под пейка на улицата.  При разследването криминалистите стигнали до 54-годишния мъж, който според събраните доказателства е обикалял адресите на жертвите и е прибирал оставените пликове. Открити са част от паричните суми и  вещи, свързани с предмета на разследването, поясняват от Областната дирекция на МВР. ", "date": "2019.07.05", "title": "Заловиха „муле“ в три телефонни измами за над 10 000 лв. в Белене"}
{"url": "https://www.actualno.com/asia/luksozen-zatvor-za-bogatashi-otvarja-v-kambodja-news_765799.html", "text": "    Изграждането на специално крило към затвора \"Прей Сар\" в столицата на Камбоджа Пном Пен, оборудвано с \"търговски\" килии с повишен комфорт, ще бъде завършено скоро, съобщава местният вестник \"Пном Пен\".      Новото крило на затвора се строи от частна фирма, упълномощена от Министерството на вътрешните работи на страната, което след като бъде пуснато в експлоатация, ще стане заведение за лишаване от свобода от нов тип под управление на държавата, се казва в съобщението.\r\nВ новото крило на затвора ще има по-големи килии от обикновените в затворите в Камбоджа. Те са разделени в четири категории: предназначени са за един, двама, трима или четирима затворници.\r\nМестата в такива килии са предназначени за затворници, които имат достатъчно пари да платят за изтърпяване на затвор или предварително задържане в по-удобни условия, отколкото в стандартна килия, в която 30 или повече затворници могат да бъдат държани на 30 кв. метра.  През първите 45 години цените за \"наемане\" на килиите с повишен комфорт ще се определят единствено от фирмата-оператор, която ще плати на държавата част от парите, получени от затворниците, а останалите средства ще бъдат насочени към погасяване на строителните разходи и печалба на компанията, се казва в доклада.   Решението за изграждане на \"търговско\" крило на затвора бе взето през 2016 г., за да позволи на затворниците с достатъчно средства да излежават присъдите си в по-комфортни условия и да създадат допълнителен източник на доходи за държавата.\r\nПлощта на парцела, на който е построено новото крило на затвора \"Прей Сар\", е един и половина хектара, колкото и парцелът, на който е основното крило на затвора, съобщава РИА Новости.    Правозащитните организации на страната са против откриването на \"търговския\" затвор, чието съществуване, според тях, би нарушило принципите на справедливостта, както и би понижило прага на зачитане на закона и на страха от наказание сред богатите, се казва в доклада.\r\nКамбоджа, както и нейните съседи, като Тайланд, Лаос и Мианмар, са известни със своята пренаселеност на затворите. В много затвори в тези страни половината затворници спят в килиите седящи на пода, поради факта, че площта на помещението не е достатъчна, за да могат всички да легнат. Освен това не във всички затвори в региона осъдените затворници са отделно от разследваните. ", "date": "2019.07.05", "title": "Луксозен затвор за богаташи отваря в Камбоджа"}
{"url": "https://www.actualno.com/america/izvesten-amerikanski-vyglishten-magnat-zagina-v-helikopterna-katastrofa-news_765549.html", "text": "    В хеликоптерна катастрофа на Бахамите загинаха най-малко 6 души, сред които е и известен американски въглищен магнат, предаде БГНЕС.      Милиардерът Крис Клайн, 60-годишен, загина, пътувайки от Бахамските острови до Форт Лодърдейл, Флорида. Хеликоптерът му падна в Атлантическия океан, убивайки и другите пътници на борда, съобщи Daily Star. Според информацията на изданието дъщерята на милиардера също е била сред загиналите.   Клайн започва работа във въглищните мини на 15-годишна възраст. След това той се отказва от университетското образование на 22-годишна възраст и се насочва към въгледобивната промишленост.\r\nПрави голяма инвестиция в началото на 2000-та година, изкупувайки запасите от въглища в щата Илинойс. През 2014 година той придобива въгледобивната компания Foresight Energy public и продава контролният пакет от акциите ѝ през 2015 година за 1,4 млрд. долара. В началото на 2017 година открива нова мина в Нова Скотия и има още една планирана за откриване в Западна Канада, съобщава Forbes.  Според съобщения в медиите, имението на Клайн в Западна Вирджиния, включва езеро, картинг писта, както и земя, на която милиардерът е отглеждал коне, кози и лами. Американските медии разказват, че Клайн е известен с екстравагантния си начин на живот. Той притежава луксозна яхта  с пет спални и собствена подводница. ", "date": "2019.07.05", "title": "Известен американски въглищен магнат загина в хеликоптерна катастрофа"}
{"url": "https://www.actualno.com/velikotarnovo/seminar-za-podpomagane-na-malkite-stopanstva-shte-se-provede-vyv-veliko-tyrnovo-news_765739.html", "text": "    Националната селска мрежа организира на тема . Семинарът ще се проведе на , съобщи Светослав Стефанов - експерт „Комуникация, информация и логистика“ при Областния информационен център във Велико Търново.       Информационният семинар е насочен към , както и към проявяващите интерес към подмярка 16.4 „ и желаещите да се запознаят с интерактивния иновационен модел на Европейското партньорство за иновации за селскостопанска производителност и устойчивост (ЕПИ-АГРИ). на информационния семинар са:  - популяризиране на актуална информация за възможностите за икономическото развитие и укрепване на малките земеделски стопанства по подмярка 6.3, подмярка 4.2.2 и подмярка 16.4 от ПРСР;\r\n- представяне на конкретни добри практики по ПРСР 2014-2020;\r\n-  популяризиране на интерактивния иновационен модел в рамките на ЕПИ-АГРИ;    - представяне на европейски опит в иновациите при късите вериги за доставка на храни;\r\n- популяризиране дейността на Националната селска мрежа и привличане на нови членове.\r\nРазходите за транспорт на участниците в семинара ще бъдат покрити от организаторите срещу представяне на билет за пътуване с обществен транспорт – автобус или влак.  В случай, че няма подходящ транспорт за деня на събитието, ще бъдат покрити и разходите за една нощувка.\r\nЖелаещите да се включат в семинара следва да потвърдят участието си, като се свържат с Рая Лечева на тел.: 0887 513 431 или по електронната поща на адрес: office@ruralnet.bg. ", "date": "2019.07.05", "title": "Семинар за подпомагане на малките стопанства ще се проведе във Велико Търново"}
{"url": "https://www.actualno.com/starazagora/proekt-za-10-990-evro-realizira-starozagorskata-detska-gradina-svetlina-news_765768.html", "text": "    Нов проект, финансиран с 10 990 евро по програма Еразъм+, Ключова дейност 1 , започва да реализира старозагорската Детска градина (ДГ) N 10 \"Светлина\". Проектът е спечелен пред Центъра за развитие на човешките ресурси и по него са заложени дейности, насочени както към децата, така и към квалификацията на персонала на детското заведение, съобщи директорът Йоанна Димитрова.      Предвидените дейности по проекта „Играта в предучилищна възраст - образователни, социални и емоционални ползи\" ще бъдат част от ежедневната работа в градината и ще продължат да се прилагат и след неговото приключване. Малчуганите ще участват в иновативни игри и авторски игри за екологично възпитание, което е сред приоритетите на ДГ \"Светлина\", чрез които ще се допълва и разнообразява престоят на децата в градината и ще се усъвършенства процесът на обучение и възпитание. Сред целите, които трябва да се постигнат, е чрез игри у децата да се формират диалогично-комуникативни умения, умения за сътрудничество и нравствени модели за поведение, както и да бъде насърчаван творческият им капацитет.\r\nСпоред Йоанна Димитрова \"игровата структура приканва учителите и децата да инициират и поддържат определена степен на игривост, закачливост в цялостното образование на детето и така игривостта става характеристика на взаимодействието между възрастния и детето“. Играта, като фокусен център на проекта, ще бъде използвана и за преодоляване на агресивното поведение, за формиране на емпатия и за развитие на уменията за наблюдение и слушане. По този начин с различни игрови дейности децата ще бъдат приобщавани към света на възрастните, ще придобият основни знания за други езици, страни и култури. С игри, пресъздаващи празнично-обредната система на българите, ще се запознават с българската национална духовност и традиции, с празничния календар и характерни традиции за Стара Загора и региона.\r\nПроектът предвижда с езикови курсове и с практически дейности за планиране на образователния и възпитателния процес да се повишава квалификацията на персонала на ДГ „Светлина“. Не са забравени и дейностите, които са част от визитката на детското заведение - съвместната работа с родителите и общността. За укрепването на тези връзки в проекта са включени нови дейности, чрез които персоналът на детската градина ще сподели с колеги, родители и студенти опита си за позитивни и ефективни възпитателни взаимодействия с децата. Така педагозите изграждат у родителите доверие не само към детската градина, а и към образователната система като цяло, в която децата им ще се учат и възпитават и след това.  Като част от дейностите по проекта ще се организират и тренинги за педагози и родители на тема „Детската градина и формиране на отношение към европейската общност“, на които ще бъде споделен опитът на детското заведение в междуетническото и в междукултурното общуване и как го прилага персоналът в ежедневната си работа с малчуганите. Ще се изнасят и открити уроци пред студенти и колеги, на които учителите от детското заведение ще покажат възможностите на методиката на работа, по която работят - „Учене чрез преживяване“.\r\nПедагозите на ДГ „Светлина“ ще участват и в международен обмен на опит в предучилищното възпитание - важна част от проекта, който ще реализират. От 20 до 26 юли в испанската столица Мадрид те ще се включат в първия курс от обмена на тема „Геймификацията в образованието“. През август в Дъблин, Ирландия, ще се запознаят с драмата и ролевите игри в образователния процес. През октомври ще участват в курс с практическа насоченост в Хелзинки, на който ще се запознаят как работи така популярната през последните години финландска образователна система. По време на курса ще видят и как действа тя и какво е взаимодействието деца - учители с посещения на детски градини и училища в във финландската столица. ", "date": "2019.07.05", "title": "Проект за 10 990 евро реализира старозагорската детска градина „Светлина”"}
{"url": "https://www.actualno.com/business/babh-afrikanskata-chuma-zaplashva-svinevydnija-biznes-v-bylgarija-news_765806.html", "text": "    Африканската чума при диво прасе е опасно заболяване. Проблемът е изключително сериозен, но не получаваме подкрепа от ловците. За опасността са информирани индустриалните ферми, че целият бизнес е застрашен. Това заяви на пресконференция директорът на Българската агенция по безопасност на храните д-р Дамян Илиев, предаде БГНЕС.      От миналото лято до момента са регистрирани 35 случая на заболели диви прасета, 2 от които са засечени в задни дворове на домове. Сред засегнатите зони са по сухоземната граница в общините по румънската граница, в Силистра, Плевен и Варна. Проверява се случай на заболяване на диви свине в района на Плевен, но все още не е категорично доказано. „Ако ново прасе мине през заразената територия и то ще се зарази“, категорични са експертите на БАБХ.   Илиев счита, че изключително тежко е положението в съседна Румъния, която от доста време е в бедствено положение. Ако се разболее прасе, човек сам се опитва да го лекува. Вирусът може светкавично да се разнесе в цялата страна, след като може да се пренесе от хората. Порочна практика е външни хора, дори журналисти, да идват и да гледат дали си вършим работата. Навремето това беше недопустимо. Никой не влизаше и не излизаше на огнището, докато не се умъртвят всички прасета“, обясни Илиев.\r\nВетеринарният лекар Румен Караманов заяви, че за изграждането на свинеферма е инвестирал над 102 млн. лева. Общо инвестираните средства в сектора са 4-5 млрд. лева и са ангажирани над 50 000 души. Статистиката показва, че секторът бележи ръст от 850 000 прасета на милион и половина за последните години. Средното потребление в страната е над 3 млн. прасета. За него данните показват, че това е важен за икономиката бизнес.  „Тези дни е регистриран и втори случай на заразени прасета, гледани в частни стопанства. Тази практика я няма в Западна Европа, освен в България и Румъния. Настояваме този, който иска да отглежда свине у дома да отговаря на критериите за регистрация на животновъден човек. Ако не се промени законодателството очакват ни още заразени огнища в страната“, категоричен е Караманов. ", "date": "2019.07.05", "title": "БАБХ: Африканската чума заплашва свиневъдния бизнес в България"}
{"url": "https://www.actualno.com/asia/vzrivyt-na-kola-bomba-v-turcija-verojatno-e-teroristichen-akt-news_765789.html", "text": "    Президентът Реджеп Тайип Ердоган заяви, че трима сирийци са загинали в турския град Рейханлъ близо до сирийската граница при взрив на кола. Става дума за възможен терористичен акт, предаде AFP, цитирана от БГНЕС.      \"Първоначалните констатации сочат, че най-вероятно това е терористичен акт\", каза Ердоган пред репортери в Истанбул. „Ясно е, че в колата е имало бомба“, заяви той.   \"Нашите колеги проучват кой стои зад това\", посочи Ердоган, добавяйки, че правителството ще предостави повече информация след няколко часа.\r\nПрипомняме, че експлозията се случи на по-малко от километър от офиса на областния управител на Рейханлъ около 10:00 часа централно гринуичко време.    ", "date": "2019.07.05", "title": "Взривът на кола бомба в Турция вероятно е терористичен акт"}
{"url": "https://www.actualno.com/curious/rusnaci-padnaha-ot-9-ija-etaj-po-vreme-na-seks-news_765798.html", "text": "    В Санкт Петербург мъж и жена паднаха от 9-ия етаж, докато правели . Очевидец разказва, че в нощта на 5 юли е видяла как след телевизор от прозорец изпадат мъж и жена. Незабавно е извикана полиция.      Полицаите установили трупа на жената, която лежала до разбития телевизор, съобщи Лента.ру. Тя е била на възраст между 25-30 години. Предполага се, че мъжът е оцелял и е избягал от мястото на инцидента.   Предполага се, че двойката е правила секс на парапета на прозореца, след което двамата са загубили равновесие.\r\nПровежда се разследване.   ", "date": "2019.07.05", "title": "Руснаци паднаха от 9-ия етаж по време на секс"}
{"url": "https://www.actualno.com/burgas/zapochva-remontyt-na-kulturnija-dom-na-neftohimika-v-burgas-news_765794.html", "text": "    Представиха иновативния проект за в Бургас.      \"НХК е емблематична културна сграда за бургазлии, която ние изцяло ще модернизираме . Преди шест години, когато разговаряхме с ръководството на \"Лукойл Нефтохим\", имаше идея тук да се изгради голям супермаркет . Не го допуснахме и благодарение на дарителската акция на комбината, Община Бургас придоби изцяло собствеността на сградата. Започнахме да работим по проекта за цялостна модернизация на този културен комплекс. Благодаря за положения труд на екипа архитекти\", каза кметът Димитър Николов. Над сега съществуващата постройка ще бъде надстроена нова част, в която ще има две зали за провеждане на събития , театрални постановки и други общоградски инициативи. Другите помещения ще се използват като ателиета за  различни изкуства. В сградата ще има конферентен блок, библиотека, места за развлечение, асансьор.  Обновена ще бъде и фасадата на Културния дом, която освен с нови материали ще бъде и топлоизолирана. Сградата е на 44 години и от построяването си не е ремонтирана. Проектът \"Реконструкция, ремонт и обновяване, внедряване на мерки за енергийна ефективност в Културен дом на Лукойл Нефтохим\" се извършва с безвъзмездната финансова помощ от Оперативна програма \"Региони в растеж\" 2014-2020, \"Фонд за устойчиви градове\" и средства на Община Бургас.     ", "date": "2019.07.05", "title": "Започва ремонтът на Културния дом на Нефтохимика в Бургас"}
{"url": "https://www.actualno.com/society/slavi-za-da-se-syjivi-bnt-trjabva-da-se-zakrie-zavisimijat-sem-news_765812.html", "text": "    \"През 2010 г. СЕМ ни наложи глоба заради скеч на Краси Радков, в който образът му отец Нафърфорий казва многократно „Да го ева“. Тогава СЕМ ни наложи санкция заради грешка по Фройд – в думата „ева“ членовете на СЕМ чуваха съгласната „б“, а не съгласната „в“.      Това пише Слави Трифонов в своята Facebook страница по повод избора на генерален директор на Българската национална телевизия (БНТ). Припомняме, че днес Съветът за електронни медии (СЕМ) обяви решението си, че в обществената медия.   \"Днес, 9 години по-късно, трима от настоящите членове на СЕМ – София Владимирова (от парламентарната квота), Розита Еленова (от парламентарната квота) и Бетина Жотева (от квотата на президента Плевнелиев) избраха Емил Кошлуков за генерален директор на БНТ.   С избора си днес въпросните трима членове се обърнаха към всички български данъкоплатци, които плащаме за съществуването на обществената БНТ, размахаха средния пръст на Кошлуков и ни казаха многократно: „Да ви ева! Да ви ева! Да ви ева!“ Ама с „б“.\r\nС избора си днес въпросните трима членове доказаха, че за да се съживи полумъртвата БНТ, най-напред трябва да се закрие политически зависимият орган СЕМ. Толкоз!\", завършва коментарът на Слави Трифонов. ", "date": "2019.07.05", "title": "Слави: За да се съживи БНТ, трябва да се закрие зависимият СЕМ"}
