{"url": "https://www.actualno.com/society/novinite-naj-vajnoto-za-denja-14-uni-news_759034.html", "text": "    Редакционният екип на ви представя най-важните новини за изминалия ден, 14 юни.       Партиите и коалициите ще трябва да върнат надвзетите от държавната партийна субсидия до края на 2020 г., противен случай започва да тече лихва върху сумите. Това решиха депутатите с окончателното приемане на промените в Закона за политическите партии. Повод за законодателната инициатива стана оповестеното от „Шоуто на Слави“ журналистическо разследване, в което има информация за допуснати нарушения при определяне на партийната субсидия за 2018 г. От показаните там документи е видно, че субсидията за този период е следвало да бъде точно 32 128 844 лв., но вместо това партиите са получили 38 684 384, което е с около 6 519 540 лв. повече. Така на практика, вместо 11 лева на действителен глас, каквато е заложената в държавния бюджет партийна субсидия, няколко партии са получили 13,23 лв.   Главният прокурор, както и председателите на Върховния касационен съд (ВКС) и Върховния административен съд (ВАС) (бел. ред. - т.е. т.нар. трима големи в съдебната власт, в момента това са Сотир Цацаров, Лозан Панов и Георги Чолаков), да се отстраняват временно от длъжност само по Закона за съдебната власт (ЗСВ), но не и Наказателно-процесуалния кодекс (НПК). НПК да остане да се прилага за всички останали магистрати. Това по същество предлага изпълнителната власт със законопроекта за изменение на НПК, който законопроект обаче през преходни и заключителни разпоредби ще промени и ЗСВ. Kакво е финансовото състояние на партиите в парламента? Този въпрос стана актуален особено след като днес, 14 юни, беше решено, че за определен период от време – от 26 май, 2016 година, спечелилите държавни субсидии партии и коалиции ще трябва да връщат част от тях, тъй като са били давани субсидии от над 11 лева на действителен глас.     При всяко положение колегите от администрацията на партията проверяват в момента. Нямам отговор на този въпрос. Така новоизбраният евродепутат от листата на \"Демократична България\" Радан Кънев коментира пред Actualno.com темата с партийните субсидии и това дали се налага \"Реформаторският блок\" да връща надвзети суми и колко. Аварията в Чернобил се превърна отново в актуална тема благодарение на хитовия едноименен сериал на HBO. Той даде платформа за много мнения и дори крайни позиции какво всъщност знаем за тази трагедия, кой е отговорен и дали сме загърбили възможността това да се повтори – най-вече заради властовите черти в човешкия характер, водещи до формиране на специфични режими за държавно управление.    Новата Наредба за опазване на обществения ред в Царево беше приета. Тя предвижда налагане на санкции и определя правилата, които трябва да спазват къмпингуващите. Около наредбата има остри спорове, като се има предвид, че тя е почти същата като предишната такава, която беше отменена от съда през май. Огромните находища на природен газ, разположени край брега на Кипър, трябваше да създадат разполагащ с много пари държавен инвестиционен фонд за смазване на обединението на разделения остров. Вместо това газовият въпрос разединява двете страни още повече, пише Паола Тама в анализ за изданието Politico, цитиран от агенция БГНЕС. По заповед на министъра на земеделието, горите и храните Десислава Танева започват проверки на всички къщи за гости, финансирани по ПРСР 2007-2013 г., за които 5 годишният мониторингов период не е изтекъл. \"Единствена Македония\" гледа невярващо как исканията на членовете на българо-македонската комисия за ревизия на историята от българска страна стават все по-агресивни, а от членовете на комисията от македонска страна е пълно мълчание и плахост“. Това обявиха от проруската македонска партия в съобщение, публикувано в някои македонски медии и цитирано от агенция \"Фокус\". Румен Гайтански, по-известен с прякора Вълка, все още е значима фигура що се отнася до боклука в София. Това стана ясно от думите на зам.-председателя на групата на БСП в Столичния общински съвет (СОС) Милка Христова. ", "date": "2019.06.14", "title": "Новините: Най-важното за деня, 14 юни"}
{"url": "https://www.actualno.com/society/sedmicata-v-absurdi-10-14-uni-news_757806.html", "text": "                Действащият ръководител на бюджета в Белия дом Ръс Воут казва, че мерките са необходими за националната сигурност на САЩ, но проблемът е, че редица държавни агенции са докладвали, че те ще доведат до проблеми на тях и техни клиенти. Коментар на :      Очаква се Софийският градски съд скоро да се произнесе като първа инстанция по делото за обезщетението. Доведеният син на Бисеров - Ивайло Главинков, разследван заедно с политика, вече осъди прокуратурата да му плати обезщетение за незаконно повдигнатото му обвинение. Бяха му присъдени 8000 лв. от търсените от него 30 000 лв. Коментар на :  Става въпрос за сериозно надигнати плочи и то точно на трамвайните релси. Коментар на :    Водещ критерий с 60% тежест при определяне на изпълнител е именно цената. Коментар на :   Няма как да кажем точна стойност (бел. ред. – ), но ще почнат работа проектанти, за да направим проект и да го внесем пред Комисията по бедствия и аварии на Министерския съвет, за да ни окаже държавата помощ. Това заяви кметът на Стрелча Стойно Чачов в коментар за с питейната вода в града. Коментар на :  На въпрос каква е нейната персонална вина, кметицата отвърна, че носи своята отговорност всеки ден. Тя обаче не се съгласи с критиките на общинския съветник Симеон Славчев с нотка на оставка, защото обектът още не бил открит. Предстояла голяма комисия с външни участници, за приемане и въвеждане в експлоатация. Коментар на :  Мажоритарните собственици на \"Нова Броудкастинг груп\" трябва да кажат какви са мотивите им да ме освободят. Така Христо Христов коментира от поста на главен изпълнителен директор на \"Нет Инфо\" АД, което беше оповестено на 10 юни. Коментар на :  Детски труд има във всяка сфера, но най-много се трудят в селското стопанство - седем от всеки 10 работещи деца са на полето. Коментар на :   На въпрос дали това ще постави партиите в зависимост от бизнеса, , че 1 лв. е фалит на партиите. \"Ако не сменим модела на финансиране, нямаме партии в политиката и всичко ще е собственост на олигарсите. Изборът е на партиите\", допълни още депутатът. Коментар на :  \"Стига с другите въпроси. Ако ви е интересно, днеска говориме за армия. Вашите номера ги научих. Ако искате, покажете това което днеска правиме с армията. Не утре като ме срещнете да ме питате за армията и за F-16, а днеска ме питате за първия сняг.\" Коментар на :   Въпреки че над 3,6 млн. българи се водят осигурени за втора пенсия, почти една трета от партидите не получават редовни постъпления. Това стана ясно на заседанието на социалната комисия, на което бе приет отчет на Комисията за финансов надзор (КФН). Коментар на :  Достъпът на пистата - открита или закрита, става само и единствено след представяне на пропуск и заповедта е на Федерацията по лека атлетика. По лекоатлетическата писта на стадион „Васил Левски” права да преминават имат единствено моторните превозни средства със специален режим, а именно – линейки, пожарни коли. Коментар на :  В гласуваните текстове по черноморското крайбрежие липсват вписани в Червената книга дюни със съответните последици от това. Коментар на : Защо ли - з  Той е сключил на 9-ти май договор за доставка на противоградови ракети с Изпълнителна агенция \"Борба с градушките\" на стойност 40 650 000 лева с ДДС, докладван вчера (12 юни) в АОП. А това е така, защото от 2015 година насам, пак по договор с ИА \"Борба с градушките\" именно \"Стройпроект\" изпълнява договор за доставка на противоградните ракети. Тогава фирмата на Крушарски е била единствен кандидат. Контрактът от ноември 2015 г. е за 22 464 000 лева с ДДС. Коментар на :   С промените се предвижда още преизчисление на годишната субсидия за периода от 26 май 2016 г. до влизането на закона в сила, а намалението да бъде за сметка на следващи траншове. При липса на такива обаче, разликата ще трябва да бъде възстановена от съответната партия. Коментар на :  Кирилов допълни, че във връзка с показателите, засягащи продължаването на съдебната реформа, борбата с корупцията на високо и местно ниво, и по границата, Европейската комисия счита, че е постигнат значителен напредък. Коментар на :  Дали съгласно написаното Пленума на ВСС няма да одобри старт на процедура за наказателно преследване срещу някой от т.нар. \"трима големи\", ако няма мнозинство? Всеки може да подаде сигнал срещу някой от \"тримата големи\" и че всъщност ставало въпрос за формиране на воля в съответния отговорен орган т.е. ВСС дали да има въобще процедура. Коментар на :  В годините традиционно се получава така, че най- висок брой точки има по предметите, по които зрелостниците са най-малко и тази година е така – немски език, френски, испански, химия и опазване на околната среда. Коментар на :  ", "date": "2019.06.14", "title": "Седмицата в абсурди (10 - 14 юни)"}
{"url": "https://www.actualno.com/showbusiness/igralnijat-film-aladin-na-disni-se-okaza-dobra-novina-za-blizkija-iztok-news_759053.html", "text": "     Пълнометражният игрален римейк на „Аладин“ на компанията „Дисни“ е сред последните допълнения в приноса на Йордания към международната филмова индустрия.       Филмът, чиято световна премиера беше през май, е частично заснет в пустинята Вади Рум в кралството. Мястото е по-рано е служило като фон за филми като „Междузвездни войни“ (2016), „Марсианецът“ (2015), „Трансформърс“ (2009) и класиката „Лоурънс Арабски“ (1962).    \"Аладин\", създаден съвместно с Кралската филмова комисия на Йордания, е създал 150 работни места на местно ниво и внесъл повече от 150 милиона долара през първите си осем дни в северноамериканската каса , информира Юронюз, цитирана от БГНЕС.\r\nОт петък, 7 юни, римейкът на САЩ от 2019 г. е спечелил 214,9 милиона долара в страната и 508 милиона долара по света, според Форбс.  Надеждата на филмовата комисия на Йордания е, че филмът продължава да разпростира магията си и да насърчава други режисьори да осъществят следващия си проект в региона.\r\nПреди излизането на филма, актьорите са се събрали в йорданската столица Аман, за да обсъдят създаването на филма.\r\nВъпреки че новото издание на „Аладин“ може да се счита за нещо, което се отклонява от търговската марка на Гай Ричи като „Шерлок Холмс“ (2009) и „Две димящи дула“ (1998), филмът си спечели слава със свой собствен блясък.       За сцените, заснети във Вади Рум, британският режисьор казва, че пейзажът съответства на кинематографичната естетика, която е имал предвид. Според режисьора основната му цел е била да запази оригиналната същност на филма, като същевременно добави съвременен поглед, за да задоволи днешната младежка аудитория. Главният герой във филма се играе от египетския актьор Мена Масуд , относителен новак на холивудската сцена. 27-годишният актьор споделя, че филмовите продукции трябва да се отдалечат от стереотипите за арабските актьори.\r\n„Мисля, че определено има промяна. Знаете ли, когато за първи път стартирах кариерата си, първата ми работа пред камерата беше в образ, наречен Никита, като „член на Ал Кайда 2“. Това показва колко далеч сме стигнали“. Индийско-британската актриса Наоми Скот играе принцеса Жасмин. В изобилие от разкош, с интелигентност и решителност, Жасмин е решена да управлява кралството на баща си.\r\nНейната песен във филма, \"Speechless\", е предизвикателна декларация за независимост, която е създадена от осемкратния носител на „Оскар“ Алън Менкън.      „Тази героиня ме накара да се чувствам по-израснала, но мисля, че имаше място за модернизирането й, така че да има смисъл за аудиторията на 2019 г.“, каза тя. \"Мисля, че е наистина важно нашите женски героини да имат история - да се придвижат напред - несъвършени, разбира се, но впускащи се в приключение.\"\r\nСкот е само част от разнообразния етнически състав на филма, който включва актьори от тунизийски и персийски произход.\r\n\"Толкова се гордея с това колко разнообразен беше нашия актьорски състав и как толкова много хора могат да го почувстват близък и да видят себе си в този филм\", каза тя. ", "date": "2019.06.14", "title": "Игралният филм \"Аладин\" на \"Дисни\" се оказа добра новина за Близкия изток "}
{"url": "https://www.actualno.com/society/novi-uvolnenija-i-napuskashti-v-nova-broudkasting-grup-i-netinfo-news_759031.html", "text": "    Новата власт в \"Нова Броудкастинг Груп\" и \"НетИнфо\" продължава с огромните промени, свързани с екипите както на телевизията, така и на сайтовете. След като , а изпълнителеният директор на \"Нетинфо\" , турболентните времена в компаниите продължават.      Според информация на , двама от ресорните журналисти за български футбол са били уволнени в последните дни. Единият от тях е коментатор мачовете от родната Първа лига и репортер, докато вторият често е редактор в ПТС-а за разични събития. С техните уволнения промените в екипа няма да спрат, категоричен е нашият източник.   В сайта Gong.bg , който е част от портфолиото на \" НетИнфо \", пък остават едва 6-7 редактори. Общо трима от журналистите са подали предизвестие за напускане в последните дни в знак на несъгласие към променяната в политиката на сайта. Както е известно, главният редактор от новото ръководство, а на негово място беше назначен Бисер Тошев, познат сред феновете като \"лекото перо на Кирил Домусчиев\" . Бившият кадър на \" Sportal.bg \" се води \"мениджър съдържание и развитие\" в спортния сайт на \"НетИнфо\".\r\nЧаст от напускащите са в \"Gong.bg\" от самото му създаване, като се присъединяват към екипа от журналисти на \"Дарик Радио\", които прекратиха гражданските си договори с \"НетИнфо\" в знак на съпричастност към Николай Александров. Според информация от един от източниците ни , очаква се скоро в \"Гонг\" да се озове и братът на Бисер Тошев - Ясен, който също е част от \"Спортал\" в момента.  В края на миналия месец Vesti.bg също остана с орязан екип, след като част от редакторите на информационния портал също бяха съкратени, допълва източник на с информация за случващото се в сградата на компанията край летището. Какво каза .  ", "date": "2019.06.14", "title": "Нови уволнения и напускащи в \"Нова Броудкастинг Груп\" и \"НетИнфо\" "}
{"url": "https://www.actualno.com/africa/szo-epidemijata-ot-ebola-ne-e-mejdunarodna-zaplaha-news_759071.html", "text": "     Избухването на ебола в Демократична Република Конго не се квалифицира като международна заплаха. Това заявиха от Световната здравна организация (СЗО), предаде AFP.      Причината за подобни опасения са потвърдени случаи на заразата и в съседна Уганда.   „Според комисията, избухването на болестта е извънредно положение за здравословната ситуация в ДР Конго и региона, но не отговаря на критериите за извънредна ситуация в областта на общественото здраве от международен интерес“, се казва в изявление на СЗО.\r\nПреди няколко години ебола се разпространи в Западна Африка, най-вече в Либерия и Сиера Леоне, като имаше множество смъртни случаи.   ", "date": "2019.06.14", "title": "СЗО: Епидемията от ебола не е международна заплаха "}
{"url": "https://www.actualno.com/europe/otkriha-bomba-ot-vtorata-svetovna-vojna-v-centyra-na-berlin-news_759038.html", "text": "    Американска 100-килограмова бомба от Втората световна война е намерена по време на строителни работи близо до „Александърплац” в центъра на Берлин, съобщиха от местната полиция.      \"Бомбата от времето на Втората световна война, открита в района на „Митте” трябва да бъде обезвредена на място днес. В момента нашите колеги извършват необходимата подготовка за това.”, заяви берлинската полиция в Туитър, предаде БГНЕС.   Полицията моли гражданите да имат предвид, че районът около мястото на находката ще бъде отцепен до късно през нощта. Все още не е известно доколко ще бъде разширен забранителният кордон и дали ще засегне съседния търговски център „Alexa” и самият „Александърплац” в центъра на Берлин. ", "date": "2019.06.14", "title": "Откриха бомба от Втората световна война в центъра на Берлин "}
{"url": "https://www.actualno.com/america/vlastite-v-nu-jork-zabraniha-religioznite-izkluchenija-za-vaksinite-news_759073.html", "text": "     Законодателите в Ню Йорк гласуваха за премахване на религиозните изключения за ваксиниране на деца, докато щатът се бори с огнище на морбили . Това предаде BBC, цитирана от БНР.      Миналия месец американските здравни власти предупредиха, че САЩ, които изкорениха през 2000 г., може да изгубят този статут, след като броят на заболяванията достигна 27-годишен пик.   Приетият нов закон забранява на родители да не ваксинират децата си, позовавайки се на религията си. Обичайно ваксинацията се изисква при постъпване в училище.\r\n„Не ми е известно в Тората, Библията, Корана или другаде да се казва, че не трябва да се ваксинираш“, коментира демократът Джефри Диновиц, вносител на закона.  Около три четвърти от случаите на морбили в щата са сред ултраортодоксални евреи в квартал на Бруклин в Ню Йорк. ", "date": "2019.06.14", "title": "Властите в Ню Йорк забраниха религиозните изключения за ваксините"}
{"url": "https://www.actualno.com/society/bylgarija-e-balkanskata-strana-s-naj-malko-kympingi-news_758889.html", "text": "    България е страната с най-малък брой къмпинги спрямо други балкански страни, част от които дори нямат излаз на море, показват данни от анализ на Евростат за нагласите на европейците да прекарат почивката си на къмпинг, пише \"Мениджър\".      Според Евростат у нас има 9 къмпинга, в които са пренощували около 58 хиляди души. Данните се отнасят за 2017 г., като за сравнение през 2016 г. у нас е имало 11 къмпинга, тоест за година те са намалели с 2 броя.   За сравнение - в Хърватия има 726 къмпинга, в Румъния - 680, в Гърция - над 300, в Северна Македония - 12, в Сърбия - 15, в Черна гора - 10 и т.н.\r\nОсвен това в Хърватия за една година къмпингите са се увеличили с 80, а в Румъния с 50 броя /за периода 2016-2017 г./, показва европейската статистика.  Според експерти в туристическия бранш едни от най-актуалните и посещавани български къмпинги са: \"Офшор кемп\", \"Рестарт зона Чепеларе и Пампорово\", \"Градина\", \"Верила\", \"Зора\", \"Велико Търново\", \"Кромидово\", \"Емануил\", къмпинг \"Оазис\" и др.\r\nНай-големият ни морски къмпинг \"Градина\" разполага за гостите си с общо 168 места за каравани, 21 места за кемпери и 87 места за палатки.   Припомняме, че парламентът в на Черноморското крайбрежие. С измененията се въвежда законова възможност извън територията на морските плажове и местата за официално къмпингуване да се създават зони, в които е разрешено временното разполагане на палатки, кемпери и каравани.    През 2017 г. европейците са реализирали общо 397 милиона нощувки в къмпингите на ЕС, което представлява 12 процента от всички нощувки в туристически обекти в ЕС за посочения период.\r\nТрите страни с най-голям брой нощувки в къмпинги са били съответно Франция: 31 процента от всички нощувки в къмпингите в ЕС или 123 милиона нощувки, Италия - 14 процента или 56 милиона нощувки и Великобритания - 13 процента или 51 милиона нощувки.\r\nСтраните в ЕС с най-малък брой къмпинги са: Малта - нула, Лихтенщайн - 1 и Кипър - 2 броя къмпинги.    ", "date": "2019.06.14", "title": "България е балканската страна с най-малко къмпинги"}
{"url": "https://www.actualno.com/cosmos/ot-20-do-30-mlrd-dolara-shte-struva-vryshtaneto-na-lunata-news_759030.html", "text": "    Реализацията на програмата Артемида ще изисква около 20-30 млрд. долара в допълнение към средствата, които НАСА изразходва ежегодно в подкрепа на работата на МКС и изпълнението на всичките й научни проекти. Това заяви ръководителят на НАСА в интервю за CNN, цитиран от БГНЕС.      \"Пълната реализация на програмата и създаването на всички условия за постоянно присъствие на Луната ще изисква около 20-30 милиарда долара. Не става въпрос за общия бюджет на НАСА, а за размера на допълнителните разходи, които ще бъдат разпределени през следващите пет години\", каза Джим Брайденстайн, настоящият ръководител на космическата агенция.\r\nПървите слухове за възможността за изграждане на „сестра на МКС“ в орбитата на Луната се появиха през есента на 2016 г., когато се проведе затворена среща на Международната група за разработка на космически кораби ISCWG. В нейните рамки представители на петте космически сили обсъждат международни планове за изследване на космоса и за това къде ще се придвижи човечеството след извеждането от експлоатация на МКС в средата на 2020 г.\r\nПрез септември 2017 г. представители на Роскосмос и НАСА официално потвърдиха тези планове и подписаха меморандум за сътрудничество при създаването на LOP-G, според който Русия трябва да създаде шлюзов модул на лунната станция. Тази година Канада официално се присъедини към тази инициатива.  В края на пролетта на тази година НАСА и Белият дом отново промениха плановете си, разделяйки лунната програма на Съединените щати, наречена Артемида, на две неравни половини. Като част от първата, Вашингтон възнамерява да построи не цялата лунна станция, а да изпрати само един от своите модули в лунната орбита, блокът PPE, и да го използва като своеобразен \"пункт\" за пилотирани експедиции до повърхността на спътника на Земята.\r\nИзграждането и изпращането на PPE в космоса ще се извърши не от НАСА, а от първия й частен \"лунен\" партньор - американската компания „Maxar“. Тази корпорация вече е участвала в разработването на космически станции в миналото, като разработи роботизираната „ръка“ Canadarm2, инсталирана на борда на МКС по поръчка на канадската космическа агенция.   Останалите модули на лунната станция НАСА планират да създадат и развият след първото кацане на астронавтите на лунната повърхност. Във втората половина на програмата Артемида орбиталната база ще бъде значително разширена и ще се превърне в своеобразна тестова платформа за подготовка за първия полет до Марс.    Интересно е, че сумите на финансовите инжекции са значително по-високи от разликата между текущия бюджет на НАСА и исканията, които агенцията е отправила към Конгреса в рамките на проекта за бюджет на САЩ за следващата година.\r\nОсвен това, ако преговорите с Конгреса по разширението на бюджета на НАСА завършат неуспешно, Уилям Герстенмайер, ръководител на дирекция \"Пилотирани полети на НАСА\", предполага, че космическата агенция ще трябва да премахне други научни или климатични програми, за да изпълни всички лунни амбиции на Съединените щати.\r\nБрайденстайн от своя страна изключва това и вярва, че други аспекти на работата на НАСА няма да пострадат. От друга страна, конгресмените демократи вече отбелязаха, че няма да позволят на космическата агенция да включи специални изменения в законопроекта, които да й позволят да \"заеме\" липсващите средства от бюджетите на други отдели, тъй като те не са сигурни, че Белият дом действително се отнася сериозно към реализацията на лунната програма. ", "date": "2019.06.14", "title": "От 20 до 30 млрд. долара ще струва връщането на Луната "}
{"url": "https://www.actualno.com/society/bylgarskite-rabotodateli-tyrsjat-naj-veche-vladeene-na-dobyr-roden-ezik-news_759052.html", "text": "    Владеенето и общуването на български език е най-важната компетентност, която работодателите у нас очакват от своите работници. Това показва проучване на Агенцията по заетостта сред 400 хиляди фирми, проведено през март тази година. Бизнесът поставя дигиталната грамотност чак на трето място, след инициативността, предаде \"Дарик\".      Според данните от проучването, най-търсените специалисти с квалификация и висше образование в България са учителите, шофьорите, лекарите, медицинските сестри и машинните инженери. През следващите 12 месеца работодателите ще имат нужда от около 327 хиляди работници, преобладаващо квалифицирани. Само 3 процента от тях обмислят съкращения на персонал.   Ако грамотността по роден език е най-значимата за работодателите компетентност на техните работници, чуждоезиковите умения заемат седмата позиция, но се изкачват спрямо предишното проучване на Агенцията по заетостта.\r\nБизнесът очаква още умения за самоконтрол и дисциплина, способност за работа под напрежение, както и знания за новите технологии. В замяна осемдесет процента от анкетираните работодатели твърдят, че ще предложат постоянен трудов договор и пълен работен ден.  Най-много специалисти-висшисти ще продължат да се търсят в държавния сектор, здравеопазването и образованието. В проучването на потребностите на работодателите са обхванати предприятия с различна численост – от микро- до големи предприятия.\r\nНай-голям е делът на анкетираните работодатели от сектор „Търговия, транспорт, хотелиерство”, а най-ниска представителност имат предприятията от сектор „Операции с недвижими имоти”.    ", "date": "2019.06.14", "title": "Българските работодатели търсят най-вече владеене на добър роден език "}
{"url": "https://www.actualno.com/society/blizo-30-tona-opasni-hrani-iztegli-ot-pazara-babh-news_759049.html", "text": "     Близо 30 тона опасни храни изтегли от пазара БАБХ.       Причината - те са или с изтекъл срок на годност, или са неправилно съхранявани. 25 тона йодирана морска сол е иззета заради ниското съдържаение на клаиев йодид.   Сред опасните храни са и 2 тона куркума с високо съдържание на олово. От пазара са били спрени близо тон месни продукти и над 50 кг. козунак.\r\nГлобите за търговците са между 2000 и 4000 лева, предаде bTV.  \"Има издадени над 90 акта за установяване на административно нарушение, храни без здравна идентификационна маркировка, което крие един риск за здравето на консуматорите.\r\nТова са били храни, които са били с несъответстваща етикировка, с изтекъл срок на годност, което също е един голям риск за консуматорите\", заяви д-р Татяна Николова, дирекция контрол над храните в БАБХ.    ", "date": "2019.06.14", "title": "Близо 30 тона опасни храни изтегли от пазара БАБХ"}
{"url": "https://www.actualno.com/showbusiness/alen-delon-vleze-v-bolnica-news_759065.html", "text": "     Кино легендата Ален Делон е бил откаран в болница в парижкото предградие Ньой сюр Сен. Причината - зачестили пристъпи на мигрена , предаде ТАСС.      Негови приближени съобщават, че с актьора \"всичко е наред\". Очаква се той да напусне болничното заведение още тази вечер. „Правят му изследвания, нищо повече“, казва асистентът му.   Според лекарите сърдечна аритмия може да е причина за честите главоболия.\r\nАлен Делон е на 83 години. Той се е снимал в повече от 90 филма, сред които „Роко и неговите братя“, „Гепардът“, „Басейнът“, „Зоро“.  Французинът обяви края на своята кариера през 2017 г.    ", "date": "2019.06.14", "title": "Ален Делон влезе в болница"}
{"url": "https://www.actualno.com/books/teodora-dimova-poluchi-goljamata-nagrada-hristo-g-danov-news_759060.html", "text": "     Теодора Димова е тазгодишният носител на голямата награда „Христо Г. Данов” за цялостен принос в националната книжовна култура. Престижното отличие й бе връчено от министър Боил Банов на официална церемония в къща музей „Христо Г. Данов” в Пловдив, в рамките на инициативата „Пловдив чете”.       „За мен е чест, че връчвам юбилейната, двадесета голяма награда на един високо ценен не само в България български автор, какъвто е Теодора Димова”, каза при връчването на престижното отличие министър Банов. „Един писател се познава не по това какво пише, а по онова, което не си позволява да пише”, отбеляза Теодора Димова. С тези думи тя призова да не забравяме отговорността, която носим пред нашите предци. Сподели, че е силно развълнувана и трогната не само от високото признание, но и от факта, че се намира на метри от мястото, където е написан романът „Тютюн”, вдъхновен от атмосферата на Тютюневите складове, съобщават от Министерство на културата.\r\nВ тържествената церемония взе участие още председателят на журито, зам.-министърът на културата Амелия Гешева, която връчи наградата в категория „Издание за деца”.\r\nСред официалните гости на събитието бе Божана Апостолова, създател и съучредител на инициативата „Пловдив чете”, в рамките на която се провежда церемонията по връчване на отличията.  Журито, в състава на което бяха Александър Държиков, зам.-кмет на община Пловдив, д.н. Силва Хачерян, началник отдел „Регионални дейности” в МК, проф. Светлозар Игов – хуманитарист, доц. Пламен Дойнов – литературовед, Георги Ангелов - преводач, д-р Иван Александров - директор на РБ „П. Р. Славейков” - В. Търново, доц. д-р Регина Далкалъчева, художник, както и Димитър Христов, писател и преводач, избра най-добрите сред номинираните през тази година на последното си заседание в дома музей „Христо Г. Данов” преди самата церемония.\r\nПрестижната награда се присъжда ежегодно за принос в националната книжовна култура. Насочена е към всички творци, свързани със създаването и популяризирането на книгата - автори, преводачи, издатели, художници, критици, библиотечни дейци, книгоразпространители. Неин обект са всички жанрове в областта на литературата - художествена литература, хуманитаристика, литература за деца, електронно издаване и нови технологии. Наградата представлява малка пластика, диплом и парична сума.\r\nНационалната награда „Христо Г. Данов” е учредена през 1999 г. от Министерството на културата и община Пловдив във връзка с провеждането на „Европейски месец на културата”. Oтличията по традиция се връчват на официална церемония в Стария Пловдив в къщата музей на Хр. Г. Данов.    Ето и пълен списък на наградените:\r\nНАЦИОНАЛНА НАГРАДА „ХРИСТО Г. ДАНОВ” 2019\r\nНационалната наградата „Христо Г. Данов” за цялостен принос в националната книжовна култура се присъжда на Теодора Димова.\r\nТеодора Димова е сред най-известните и четени български писатели. Авторка е на 9 пиеси, сред които са „Без кожа”, „Змийско мляко”, „Кучката”, „Любовници”, „Невинните” и др., играни в различни театри в страната и чужбина. През последните години бяха публикувани романите й „Емине”, „Майките”, „Адриана” и „Марма, Мариам”. През 2006 г. „Майките” спечели Наградата за източноевропейска литература на Bank Austria и KulturKontakt. Книгата има 11 издания у нас и е публикувана на 9 езика, между които немски, френски, руски, полски, унгарски, словенски и др. „Адриана” е преведена във Франция и в Чехия. През 2010 г. „Марма, Мариам” спечели Националната награда „Хр. Г. Данов” за българска художествена литература. Романът на Димова „Влакът за Емаус” (2013) спечели наградата за проза на портал „Култура” за 2014 г. Последната й книга - повестта „Първият рожден ден”, излезе в издателство „Сиела” в края на 2016 г.\r\nНАГРАДЕНИ В ОТДЕЛНИТЕ КАТЕГОРИИ   Българска художествена литература\r\nЧавдар Ценов - за романа „Накъде тече реката“ (Издателство „Жанет 45“)   Наградата се осигурява от Община Пловдив.\r\nПреводна художествена литература\r\nЛиляна Табакова - за превода на „Бестиарий“ от Хулио Кортасар (Издателство „Агата-А“)\r\nХуманитаристика\r\nВеселин Методиев - за книгата „Един много добър човек: Константин Стоилов и политическата добродетел“ (Издателство на Нов български университет)   Изкуство на книгата\r\nИздателство „Колибри“ - за поредица от книги за деца от Валери Петров\r\nИздание за деца\r\nИздателство „Лист“ - за поредицата „Детски шедьоври от велики писатели“\r\nПредставяне на българската книга   Предаването „Артефир” на програма \"Христо Ботев\" на БНР с екип: Александър Михайлов, Валентина Михайлова, Дарина Маринова, Димитрина Кюркчиева, Невена Праматарова, Рада Стойкова, Радослав Чичев, Силвия Чолева, Яна Пункина – за представяне на български книги и автори\r\nБиблиотеки и библиотечно дело\r\nРегионална библиотека „Христо Ботев“ - Враца - за уебсайта „Карта на времето – дигитален архив на област Враца“, изграден по проект „Карта на времето”\r\nЕлектронно издаване и нови технологии\r\nРегионална библиотека „Партений Павлович” - Силистра - за проекта „Е-портал на паметта и знанието – маршрути на историческата памет, живото културно наследство и европейските знания”. ", "date": "2019.06.14", "title": "Теодора Димова получи голямата награда „Христо Г. Данов”  "}
{"url": "https://www.actualno.com/velikotarnovo/izlojba-vyv-veliko-tyrnovo-razkriva-zarajdaneto-na-grajdanskoto-obshtestvo-v-bylgarija-news_759017.html", "text": "    По повод навършването през настоящата година на . Изложбата е дело на Държавен архив – Русе и Централен държавен архив – София, и вече е . Инициативата се осъществва от Държавен архив – Велико Търново в партньорство с РБ „П. Р. Славейков” – информира Боряна Маринова, началник на „Държавен архив” – Велико Търново.       Госпожа Маринова припомни, че    Това са зелените организации - а след промените и Преди тяхната поява, има спонтанен протест на самоорганизиране на русенското гражданство и по-специално на русенските майки, които  излизат с количките си през есента на 1987 г. за първи път и демонстрират пред сградата на Окръжния комитет на БКП в града. В изложбата са показани документи, които се съхраняват в Държавен архив – Русе и Централен държавен архив - София. На 22 табла с фотоси са показани      Гражданското общество в България през последните три десетилетия бележи растяща активност според оценки на институции и медии, отбеляза Боряна Маринова и допълни:  – категорична е госпожа Маринова. ", "date": "2019.06.14", "title": "Изложба във Велико Търново разкрива зараждането на гражданското общество в България"}
{"url": "https://www.actualno.com/vidin/gramota-za-malkata-pianistka-anna-ruseva-ot-kmeta-na-vidin-news_758978.html", "text": "    Кметът на Видин Огнян Ценков се срещна днес с Анна Русева и нейните родители по повод участието на 9-годишното момиче в международния конкурс за пиано „Нашите деца свирят Бах”.      Анна е лауреат на престижното музикално събитие, което се провежда в Благоевград  за втора поредна година. който се организира от Народно читалище „Никола Вапцаров 1866” и  е единствен по рода си у нас. Преподавателка по пиано на талантливата четвъртокласничка от видинското Средно училище „Цар Симеон Велики”е Анна Илиева, която също присъства на срещата.\r\nКметът на Община Видин връчи и я приветства за блестящото й представяне с думите: „Поздравявам те за постигнатия успех и присъдените високи отличия от международния конкурс „Нашите деца свирят Бах”. Ти отново спечели първото място и зарадва всички нас. Поздравления за теб, твоите родители и музикалната ти педагожка. Искам да знаеш, че ние истински се вълнуваме и се гордеем с твоите успехи“.\r\nСемейството благодари  на кмета Ценков за това, че преди конкурса той я изпрати с пожелание  да спечели златен медал. „Сега, когато това вече е факт, Вие отново ни посрещате и засвидетелствате своето уважение и внимание към нашето дете“. Русев предаде благодарности от името на организаторите на конкурса, които са били приятно изненадани от факта, че кметът на Община Видин следи успехите на талантливото дете. Той изказа благодарности и от името на д-р Николина Котева, която е една от учредителките на конкурса и член на журито за това, че видинският кмет подкрепя и насърчава даровитите деца.  Огнян Ценков благодари за добрите отзиви и каза, че заслугата е изцяло на Анна Русева, която със своя труд заслужено спечели призовото място и това прославя името на Видин. Кметът потвърди, че Община Видин ще продължава и в бъдеще да помага на даровити ученици.\r\nТворческата биография на 9 годишната пианистка Анна Русева до момента включва 5 национални и международни конкурса за млади пианисти, от които се е завърнала с 4 медала. ", "date": "2019.06.14", "title": "Грамота за малката пианистка Анна Русева от кмета на Видин"}
{"url": "https://www.actualno.com/plovdiv/frenski-artisti-iznasjat-spirasht-dyha-spektakyl-v-plovdiv-snimki-news_759000.html", "text": "    На уникално зрелище ще имат възможност да станат свидетели жителите и гостите на Пловдив. Спектакълът „ Място на съществуване “ /“LIEU d’ÊTRE“/ ще оживее още тази вечер на фасадата на медицинските общежития в район „Западен“. Проектът се реализира в рамките на програмата за Европейска столица на културата и стартира през 2018-та с поредица от работилници и срещи с жителите на града.       Снощи беше генералната репетиция на представлението. В него участват 22 български непрофесионални танцьори и петима френски професионалисти. Именно чужденците се включват в най-зрелищната част от пърформънса – спускането с въжета по фасадата на високата сграда.  „Задачите на всички участници са отчасти измислени от нас самите, отчасти зададени ни от хореографката. Има една първа част, в която изразяваме гняв по прозорците. След това изразяваме единение първо на малки групи, след това на всички заедно. После долу на масите, когато танцуваме дискутираме, обсъждаме много важен въпрос, много важно решение, което трябва да вземем. И накрая, гледаме танцьорите, които сме избрали да носят нашата дума и да се бият на наше място. Които с въжетата, танцувайки по стената и изразяват търсенето за нов начин на създаване на едно утопично общество“, разказва за идеята на спектакъла Вероника Петрова, която е участник и медиатор на проекта. Официалната премиера на екзотичното представление е днес от 19 часа на фасадата на Блок 1 на Медицинските общежития в район „Западен“. Представлението ще бъде повторено утре, отново от 19 часа, а финалният спектакъл е в неделя – 16 юни, от 12 часа на обяд.     Спектакълът „Място на съществуване“ се провежда с подкрепата на Фондация „Пловдив 2019“ и е част от програмата на Европейска столица на културата. ", "date": "2019.06.14", "title": "Френски артисти изнасят спиращ дъха спектакъл в Пловдив (СНИМКИ)"}
{"url": "https://www.actualno.com/america/trymp-se-opitva-da-stopli-otnoshenijata-s-fbr-news_758998.html", "text": "    В интервю за \"Фокс Нюз\" американският президент Доналд Тръмп се отказа от свои предишни изявления, подчертавайки, че той \"абсолютно\" ще докладва всяка чувствителна информация за своите опоненти на главния прокурор или на Федералното бюро за разследване (ФБР), ако получи такива данни от чуждестранна сила.      По-рано тази седмица американският президент заяви, че може да не уведоми ФБР, ако получи инкриминираща информация от чужди страни за кандидатите за президентските избори в САЩ през 2020 година, предаде БГНЕС.   Отношенията между ФБР и американския президент остават напрегнати, откакто Тръмп обвини агенцията в заговор срещу него по време на изборите през 2016 г. Според Тръмп ФБР е извършило 11 плащания на \"дискредитирания автор на фалшивото досие\" Кристофър Стийл, който твърди, че политикът е участвал в дейности, които биха могли да го направят уязвим за предполагаеми опити за руско изнудване.\r\nМосква многократно отрече обвиненията за намеса в американската политика, подчертавайки, че няма доказателства в подкрепа на твърденията, които са наречени политически мотивирани.   ", "date": "2019.06.14", "title": "Тръмп се опитва да стопли отношенията с ФБР  "}
{"url": "https://www.actualno.com/crime/deloto-sreshtu-mitio-ochite-otnovo-ne-trygna-news_759069.html", "text": "     Делото срещу Димитър Желязков - обвинен в организиране и ръководене на  престъпна група, част от която е и неговата дъщеря, не тръгна и днес в  спецсъда . Това предаде БГНЕС.      През май процесът регистрира един фалстарт, след като и заради  отсъствието на един от подсъдимите разпоредителното заседание бе  отложено за днес. Тогава съдът обяви този подсъдим за общодържавно  издирване.   В съдебна зала стана ясно, че той е обявен за издирване на 6 юни.  Докладва се, че е бил призован по телефона за днешното съдебно  заседание, но съдът прецени, че не е сигурно, че е разговаряно с него.  Адвокати казаха, че този подсъдим след предходното заседание е депозирал  жалба, тъй като беше изменена мярката му за неотклонение.\r\nАдвокатът Илиян Василев каза, че възприема отлагането  на делото като „поредната нескопосана оперативна операция на някои  прокурори в Специализираната прокуратура да осуетят разглеждането на  делото”.   Евгения Станкова, която е един от прокурорите по делото, e  категорична, че не са налице никакви предпоставки да се прекратява на  наказателно производство не само по отношение на Желязков, но по  отношение на всички, за които прокуратурата е изготвила и внесла  обвинителен акт. „Прокуратурата е държавното обвинение, тя е страна в  наказателното производство и считам, че няма абсолютно никакви  предпоставки за такъв коментар. Всяка една от страните в наказателното  производство имат своето процесуално поведение и считам, че когато има  някаква недобросъвестност от страна на някои подсъдим същата не може да  бъде прехвърлена като вина върху прокуратурата”, заяви Станкова.   Тя каза, че се надяват следващият път да се даде ход на  разпоредителното заседание. „До настоящия момент съществуват абсолютни  процесуални предпоставки, които налагат да не се дава ход на делото.  Надяваме се на определената от съда следваща дата да се даде такъв ход“,  каза прокурорката.    За подсъдимия, който не бе в зала днес, тя посочи че е обявен за  издирване от една седмица. „Така или иначе щателното дирене е в своя  начален етап. Предстои да бъде проведено такова щателно издирване и се  надяваме да се положат усилия в тази насока и да се яви лицето“, посочи  обвинителната. ", "date": "2019.06.14", "title": "Делото срещу Митьо Очите отново не тръгна"}
{"url": "https://www.actualno.com/analysis/v-turcija-analizirat-imame-pridimstva-za-folksvagen-pred-bylgarija-news_759009.html", "text": "    Фолксваген ще строи нов завод и търси най-подходящото място за огромната инвестиция. В битката за нея останаха само две страни: . А турците изглежда са сигурни в успеха си, пише Дойче веле.      \"Инвестиционните намерения на германските компании вече не се влияят така силно от политиката\", уверява шефът на Отдела за чуждестранни инвестиции към турската президентска служба Арда Ермут.\r\nПред германския Frankfurter Allgemeine Zeitung (FAZ) той споделя, че благодарение на настъпилото разведряване в отношенията между Германия и Турция нарастват шансовете именно Турция за новия си завод.    Ермут е главен съветник на турския президент Реджеп Таийп Ердоган за преките чуждестранни инвестиции и основен преговарящ с Фолксваген.  Германският автомобилен концерн търси площадка за новия си завод, в който да произвежда моделите Karoq на Шкода и Ateca на Сеат.\r\nРазширяването на производствените мощности на германския концерн е особено наложително. Пред Ханделсблат шефът на Шкода, която е дъщерна фирма на Фолксваген, уверява, че могат да продават 100 хиляди автомобила повече, ако имаха съответния производствен капацитет.\r\n\"Имаме потенциал да увеличи продажбите си до 2 милиона автомобила през следващите 10 години\", казва пред германското издание Бернхард Майер. Миналата година са били произведени 1,2 милиона шкоди.     Турците искат това производство    От турска страна засега не съобщават никакви подробности относно хода на преговорите - за да не повлияе това на водените разговори. Анкара обаче определено се надява в бъдеще да бъде не само пазар, но и производител на въпросните марки автомобили.\r\nПрез 2018 година Фолксваген е бил най-продаваният автомобил в Турция (67 хил. бройки), към които трябва да добавим и 21 хиляди продадени шкоди. Сред първите 6 най-успешни в Турция марки - това са още Рено, Фиат, Форд, Тойота и Хюндай - Фолксваген е единственият, който няма своя производствена мощност в страната.\r\nПолитическото напрежение между Берлин и Анкара се отрази и на двустранните икономически отношения: през 2018 година германските преки инвестиции в Турция са спаднали до 350 милиона евро. На този фон инвестиция на Фолксваген, възлизаща на 1,3 милиарда евро, би била добре дошла за Турция. Измир предлага само предимства    Според FAZ новият завод на Фолксваген може да бъде построен на 40 хектара площ край Измир. До 2001 година от конвейерите там са слизали опели, преди \"Дженерал мотърс\" да закрие това производство.   Германското издание е научило, че се преговаря с турската страна за изграждането на железопътна линия от площадката до второто най-голямо турско пристанище - това в Измир. Освен това турската страна е предложила да се включи в инвестицията със 100 милиона евро.\r\nЕрмут е отказал да потвърди това, но е нарекъл подобни държавни субсидии \"черешката върху тортата\". Без да споменава поименно България, говорейки за \"конкурентите от Източна Европа\", той е припомнил следния факт: на турска територия работят девет големи автомобилни производители и 400 доставчици на части. Досега България е успяла да привлече само един китайски концерн. \"Има потенциал за поне още два завода\" Сред предимствата на Турция е и това, че в страната няма недостиг на квалифицирана работна ръка - за разлика от много страни от ЕС. Всяка година в Турция се дипломират по 51 хиляди инженери за автомобилната промишленост. Да не говорим за това, че със своите 80 милиона души население страната представлява несравнимо по-голям пазар.\r\nЩо се отнася до разходите за работни заплати, те биха били сходни с тези в Източна Европа, посочва пред FAZ икономическият съветник на турския президент. А по отношение на производителността, продължителността на работното време и отсъствията поради болест предимствата били категорично на страната на Турция. \"Имаме място за още най-малко два или три международни автомобилни производители\", уверява Арда Ермут. ", "date": "2019.06.14", "title": "В Турция анализират: Имаме придимства за \"Фолксваген\" пред България"}
{"url": "https://www.actualno.com/analysis/koj-shte-vladee-gaza-v-iztochnoto-sredizemnomorie-news_758930.html", "text": "     БГНЕС .      Перспективата за газово богатство датира от 2011 г., когато полето \"Афродита\" е открито на около 160 километра от южното крайбрежие на , в изключителната икономическа зона на страната. Смята се, че има около 129 милиарда кубически метра газ, около една четвърт от годишното потребление на газ в ЕС. Миналата година италианската Eni открива полето \"Калипсо\", сходно по размер с \"Афродита\", а през февруари ExxonMobil откри друго газово находище със същия размер.\r\nТези открития „представляват силен стимул за намиране на трайно решение на кипърския проблем“, пише генералният секретар на ООН Антонио Гутериш в своя априлски доклад за състоянието на усилията за обединяване на острова. Че не е помогнал \"да се сложи край на \", беше едно от нещата, за които председателят на Европейската комисия Жан-Клод Юнкер най-много съжалява, каза той пред изданието по-рано. „Бяхме много близко“.   Но се оказва, че това е стимул за повече раздори. Турция не признава офшорните претенции на Кипър, наследство от инвазията на Анкара от 1974 г., която остави острова да бъде разделен между етнически гръцки юг и етнически турски север. Република Кипър на юг е международно призната - с изключение на Турция - докато Турската република Северен Кипър е призната само от Турция.\r\nПрез май Турция обяви, че ще на по-малко от 40 морски мили от крайбрежието на Кипър, което е широко признато като изключителна икономическа зона на Кипър. Анкара не е съгласна.\r\n„Законните права на Турция и северните кипърски турци върху енергийните ресурси в Източното Средиземноморие не подлежат на спорове. Нашата страна е решена да защитава правата си и тези на кипърските турци”, заяви турският президент Реджеп Тайип Ердоган на среща на НАТО в Анкара миналия месец.       Турските сондажни кораби потопиха още един опит да се съживи процесът на обединение. Последният кръг от официални преговори се срина през 2017 г., но през април двете страни обсъждаха условия за възобновяване на преговорите. Това приключи, когато новините извадиха наяве турските кораби.\r\nКипърският президент Никос Анастасиадис търсеше и намери солидарност между съюзниците - Великобритания, САЩ, Египет, Израел и ЕС осъдиха действията на Турция.\r\nКипър издаде на екипажите на турските кораби и призова за по-строги действия срещу Анкара в средата на май пред Съвета по външни работи на ЕС.\r\n\"Ние искаме нашите партньори да застанат до Кипър, да приемат мерки на равнище ЕС, които ще доведат до значителни разходи за Турция,\" каза Йоргос Кристофидес, директор на отдел \"Енергетика и морска политика\" в Министерството на външните работи на Кипър.       Съществуват и дълбоки различия между севера и юга по отношение на това какво да се прави с .\r\nПрез фeвруари правителството в Никозия прие законопроект за създаване на суверенен инвестиционен фонд по модела на изключително успешния на Норвегия. Всички приходи от въглеводороди, които се очаква да се бъдат милиарди евро годишно, ще се държат „докато не се изгради мускул, докато нямаме споразумение по кипърския проблем, докато законодателите не решат, че ще бъдат използвани по различен начин“, посочи тогава кипърският министър на енергетиката Георгиос Лакотрипис.\r\nЗаконът признава правото на кипърските турци да се възползват от инвестициите на фонда и диктува, че приходите от газ, минус разходите за експлоатация на резервите, трябва да бъдат реинвестирани в диверсифициран портфейл в чужбина, за да се избегне инфлацията в Кипър.\r\n\"Кипърските турци нямат от какво да се страхуват и те нямат какво да губят\", подчерта Андреас Мавроянис, преговарящият за кипърските гърци в преговорите за обединение под егидата на ООН.\r\nНо севернокипърските лидери не се влияят от далечни видения за кранчета. Президентът на кипърските турци Мустафа Акънчъ заяви: \"Ние казахме на гръцката кипърска администрация \"да създадем съвместна комисия за сътрудничество“. Но за съжаление те не се обърнаха към създаването на комисия или към планирането на този въпрос заедно и продължиха едностранното си действие\", цитира думите му вестник Hürriyet.   \"Това е шега за кипърските турци\", каза Кудрет Йозерзай, вицепремиерът и министър на външните работи на кипърските турци и бивш преговарящ за обединение. Те по-скоро възприемат усилията на Република Кипър да преследва като нарушение на правото им да се ползват от общите природни ресурси, и подкрепят плановете на Турция да сондира във водите на Кипър.\r\n\"Ако едната страна едностранно извършва сондажна дейност, разбира се, другата ще направи същото и те трябва да го приемат\", казва Йозерзай. \"Как можете да обсъждате решението на кипърския проблем, когато имате такива проблеми, които пречат на перспективите за мир?\", попита риторично Мавроянис. Това не пречи на Република Кипър да прави големи и скъпи планове за въвеждане на газовите си блага на пазара. Кипър се съгласи с Египет да положи тръбопровод, който да доведе газа до завода за втечнен природен газ на Shell в Идку на средиземноморското крайбрежие на Египет.\r\nДруга схема е тръбопроводът EastMed на стойност 7 милиарда евро, който ще свързва полета извън Кипър и Израел до Италия през Крит. ЕС подкрепя идеята, виждайки го като начин да диверсифицира източниците на газ далеч от Русия. Но има скептицизъм по отношение на разходите.   \"Това не е тръбопровод, това е мечта за тръби\", казва Ахмет Сьозен, професор по международни отношения в Източния Средиземноморски университет в Фамагуста в Северен Кипър.\r\nАлтернативно, правителството се стреми да втечнява газ директно в Кипър, което ще осигури гъвкавост, позволяваща на страната да изнася газ до там, където цените са по-високи. Но за да работи тази опция, са необходими по-големи количества газ.\r\n„Имаме нужда от повече, но сме сигурни, че има още. Районът все още не е напълно проучен \", твърди Йоргос Кристофидес, директор на отдел\" Енергетика и морска политика \"в Министерството на външните работи на Кипър.\r\nОценявайки различните възможности, консултантската компания за природни ресурси Wood Mackenzie описва връзката на Египет като \"най-очевидното\" решение в скорошен доклад, но предупреди, че египетските съоръжения няма да имат капацитет да обработват кипърския износ най-рано до 2025 година.\r\nПодобно на широко разпространеното съмнение относно търговската жизнеспособност на тръбопровода EastMed, консултантската компания заяви, че създаването на плаващо или наземно съоръжение за ще бъде \"по-убедително\", но добави, че за широкомащабно предприятие в Кипър „ще е необходимо друго гигантско откритие, за да стане това жизнеспособна опция\".   Докладът също така изразява тревога заради регионалната геополитика: \"Въпреки че нито едно от основните открития на Кипър не е в оспорвана територия, реториката от Турция продължава да се изостря и въпросът може да усложни стратегиите за комерсиализация\".\r\nНерешеното положение с Турция създава правни рискове за международните енергийни компании, които извършват сондажи в морето. „Всеки се радва на неясните обстоятелства, създадени от статуквото или липсата на решение за Кипър. Но това е временно“, каза Йозерсай, министър от Северен Кипър, добавяйки, че компаниите, опериращи в блоковете, лицензирани на юг, включително компании като Total, Eni и ExxonMobil, биха могли да бъдат обект на искове от кипърските турци.\r\nТова вгорчава надеждата, че доходите от газ ще помогнат за възобновяване на преговорите за обединяване на единствената разделена държава членка на ЕС.\r\nЗапитан дали се надява да види единен Кипър в живота си, 62-годишният Мавроянис отговори: \"Аз съм стар\". Неговите чувства имат своя огледален образ от другата страна. „За съжаление, в момента клоня повече към песимизъм“, каза Йоздил Нами, бивш енергиен министър и последният преговарящ за турската кипърска страна.  ", "date": "2019.06.14", "title": "Кой ще владее газа в Източното Средиземноморие?"}
{"url": "https://www.actualno.com/balkani/gruevski-e-izbjagal-ot-makedonija-v-bagajnik-na-kola-tvyrdi-zaev-news_759072.html", "text": "     Бившият македонски премиер Никола Груевски е избягал от страната скрит в багажник . Това твърди настоящият министър-председател Зоран Заев в интервю пред немското издание „Франкфуртер Алгемайне Цайтунг“. За първи път той изнася подробности за бягството на Груевски, който получи политическо убежище в Унгария, предава \"Фокус\".      До голяма степен се знаеше как се е развило неговото пътешествие до Будапеща, но досега нито вътрешното министерство чрез официалното разследване, нито прокуратурата не бяха разкрили е напуснал Македония.   В обществото се разпространяват още версии, а министър-председателят Заев в интервю за германския вестник потвърди най-често споменаваното - че той е напуснал дома си скрит в багажника на кола. Премиерът твърди, че знае маршрута на движението на предшественика си в ключовите часове от бягството.\r\n„Сега знаем как. Груевски е слязъл с асансьор в мазето на сградата, а там се скрил в багажника на автомобил, който го извел извън страната. В Албания го чакала друга, унгарска дипломатическа кола“, поясни Заев.  На въпрос на германския журналист защо е започнало чак в понеделник, след като Груевски е трябвало да се яви в затвора още в петък, Заев отговори, че според македонските закони се позволява на осъдените в петък да прекарат почивните дни у дома и че това не може да се промени само заради неговия случай. Непосредствено след бягството си, Груевски заяви пред македонската медия „Сител“, че е напуснал Македония много лесно, без да разкрива как е стигнал до Албания. Дали е употребил лична карта на някой от граничните пунктове или е използвал други методи.   В интервюто пред германския вестник, озаглавено „Ако Европа не удържи на думата си, радикалните сили могат да се завърнат“, и за политическите събития в Македония. Той отбелязва, че не е сигурен какво може да се случи, ако страната не получи дата за преговори, като добавя, че Русия и Китай също имат интереси в региона.    „Поставете се на наше място. Гражданите дори се съгласиха с промяната на конституционното ни име. Остава сега това да е било залудо“, каза македонският премиер.\r\nЗаев не отхвърля и възможността за предсрочни избори, като посочва, че без конкретен резултат по въпроса за започването на присъединителни преговори с ЕС, в страната може да вземат връх радикалните националистически сили. ", "date": "2019.06.14", "title": "Груевски е избягал от Македония в багажник на кола, твърди Заев"}
{"url": "https://www.actualno.com/asia/indija-podgotvja-po-visoki-mita-vyrhu-stoki-ot-sasht-news_759026.html", "text": "    Индия подготвя по-високи мита върху някои американски стоки от следващата седмица след едногодишно отлагане, обявиха двама източници пред \"Ройтерс\". Мерките ще бъдат наложени след изтеглянето на Вашингтон от ключови търговски привилегии за Ню Делхи.      По-високите мита ще засегнат американски стоки като бадеми, орехи и ябълки.   От 5 юни президентът на САЩ Доналд Тръмп прекрати търговските привилегии за Индия към Общата система за преференции. Индия беше най-големият бенефициент по схемата, която позволява безмитен износ до 5,6 милиарда долара.\r\nСега Индия обмисля да наложи по-високи мита, съобщиха източниците, запознати с въпроса, въпреки че САЩ предупредиха, че всяка ответна мярка от страна на Индия няма да бъде \"уместна\" според правилата на Световната търговска организация.  Това, което прави Индия, е законно, митата върху американски стоки ще доведат само до въздействие от около 220 милиона долара, сподели единият от източниците.\r\nНо Ню Делхи многократно отлага вдигането на митата, тъй като двете държави водиха търговски преговори. През 2018 г. търговският обмен между двете държави възлиза на 142,1 милиарда долара.   Индия е най-големият купувач на бадеми от САЩ. Страната е платила 543 милиона долара за повече от половината изнесени бадеми от САЩ през 2018 г., показват данни на земеделското ведомство на САЩ. Азиатската държава е вторият най-голям купувач на американски ябълки - 156 милиона долара през 2018 г.    Този месец държавният секретар на САЩ Майк Помпео се очаква да посети Индия. По-рано тази седмица той обяви, че Вашингтон е открит за диалог с Индия за разрешаване на търговските различия. ", "date": "2019.06.14", "title": "Индия подготвя по-високи мита върху стоки от САЩ"}
{"url": "https://www.actualno.com/society/dvama-pytni-rabotnici-i-vodach-na-lek-avtomobil-sa-postradali-pri-katastrofa-na-96-km-na-am-trakija-news_759047.html", "text": "    Двама пътни работници и водач на лек автомобил са пострадали при катастрофа на 96 км на АМ „Тракия“. Това съобщиха за Агенция „Фокус“ от ОДМВР – Пазарджик. Сигналът за инцидента е получен около 16.00 часа. Водачът на лек автомобил „Тойота“, движещ се в посока София, е навлязъл в ремонтиран участък на 96 км на АМ „Тракия“.      Водачът се е ударил в загражденията, които оказват, че пътят е с временна организация, заради ремонтни дейности. След това e ударил и е една машина на фирмата, която извършва ремонта на пътя. Пострадали са двама работници и водачът на лекия автомобил. Транспортирани са с линейки на „Спешна помощ“ до болницата в Пазарджик. Няма затруднение за движението, защото другите две ленти на движението – основната и аварийната лента към момента функционират. На място има екип на „Пътна полиция“. Няма данни пострадалите да са в тежко състояние.    ", "date": "2019.06.14", "title": "Двама пътни работници и водач на лек автомобил са пострадали при катастрофа на 96 км на АМ „Тракия“"}
{"url": "https://www.actualno.com/burgas/ustanoviha-razliv-na-benzin-v-ezero-sled-opit-za-iztochvane-ot-tryboprovod-news_758979.html", "text": "    Разлив на бензин от тръбопровод на „Лукойл Нефтохим“ Бургас е установен тази сутрин при обход на служители. Той се намира в близост до бургаския квартал „Долно Езерово“ и езерото Вая. Не се знае какво количество е изтекло.      По данни на завода продуктът е с нискооктаново число. Най-вероятно това е криминален случай на източване на гориво, не мога да кажа колко е голямо количеството, обясни пред БНР инж. Тонка Атанасова, директор на бургаската екоинспекция.   \"Видимо се вижда, че не е голямо. Те са ограничили достъпа и езерото Вая видимо няма поражения и мъртва риба. Няма филм, който да е над водната повърхност. Ограничени са с бонови заграждения и абсорбиращи елементи, за да могат да изчистят това, което вече се е разляло. В края на днешния ден от завода имаме уверението, че ще се справят с това, което е разлято. Започва обследването на тръбопровода, за да се уточни точно къде е течът. В него вече няма гориво и не изтича”, допълни Атанасова.\r\nСтава ясно, че пробите ще бъдат готови следващата седмица и тогава ще стане ясно дали има замърсяване.    ", "date": "2019.06.14", "title": "Установиха разлив на бензин в езеро след опит за източване от тръбопровод"}
{"url": "https://www.actualno.com/burgas/prie-li-carevo-naredba-za-kympinguvashtite-kojato-pak-shte-padne-v-syda-news_759051.html", "text": "    Новата Наредба за опазване на обществения ред в Царево беше приета. Тя предвижда налагане на санкции и определя правилата, които трябва да спазват къмпингуващите.      Около наредбата има остри спорове, като се има предвид, че тя е почти същата като , която беше отменена от съда през май.   Дончо Бораджиев, който е член на на сдружението \"Да запазим Корал\", присъства на днешното заседание. За той заяви: “Изгониха ни от заседанието на Общинския съвет на Царево. Думата не ни беше дадена по някакви процедурни правила, което са в нарушение на общинската наредба за провеждане на заседанията. Не бяхме допуснати да се изкажем. Държаха се като мутри, казаха, че сме чужди и нежелани. Искам да им напомня, че плажовете са публична държавна собственост. Бяхме заплашени с полиция. Приеха си старата наредба, както е била преди и падна заради неспазени правила по приема . Тези правила отново днес бяха нарушени, като едно от тях е, че е саботиран гражданското обсъждане. Тази наредба прие отново текстове, които противоречат на българското законодателство, което я прави нищожна, защото не може с под законов нормативен акт да се въведат забрани и глоби.\"\r\nПо думите му наредбата не е съвместима със закона за Черноморското крайбрежие, защото в този нов закон, в най-новата му редакция, не се предвиждат глоби в следващата година и половина, което значи, че глобите, които прие община Царево пак са противозаконни.  \"Винаги ни атакуват за боклука, който остава на Корал. Той е в следствие на войната, която води община Царево с къмпингарите, да не слага кошове за отпадъци и да не осигурява сметоизвозване. Тези хора са лишени не само от кош за боклук, но и от достъп до линейка. Всъщност, гостите на община Царево са поставени в тази ситуация да нямат осигурени елементарен достъп до тези неща, на плаж без условия. Това е отнася повече до хората, които идват на плажа, а ние си плащаме за тоалетна и съм дал пари двойно, и за една обществена такава\", допълни Бораджиев. Кметът на Царево Георги Лапчев контрира: „Няма как да има различен закон в различните части на страната и в Царево. Единствената промяна, които приехме, е във връзка с паркоместата. Ние не сме врагове на къмпингуващите, но трябва да се следват правила и да спазват от всички, както е в чужбина. Който не нарушава е добре дошъл тук. Кой бяга от правила? Само онзи, който не желае да ги спазва.\"\r\nСпоред него тази наредба не е отпаднала, защото не са спазени някакви обществени обсъждания. Тя е отпаднала, защото през 2008 година е променяна повече от 8 пъти, и през тези години архивът се е загубил. \"Районна прокуратура Бургас се самосезира за всички общини, да докажат всичките си наредби, дали те съгласно закона са стояли 30 дни на официални страници. Когато не отговориш на това административно задължение, наредбата пада. Точно по тази причина наредбата беше допълнена с актуални неща, които са необходими за общината и публикувана. Въпросното НПО видя, че една наредба пада и реши да си направи реклама“, заяви Лапчев.       Според някои общински съветници, гражданите на Царево плащали извозването на отпадъците на къмпингуващите. Това беше причината да настояват за регламент - къде може да се разполагат каравани и палатки, какви да са глобите са тези, които не спазват правилата. През май с решение на Върховния административен съд бе отменена Наредбата за опазване на обществения ред и околната среда на територията на . Именно по нея местната власт глобяваше къмпингуващи до плажовете Корал, Арапя, Делфин и др.\r\nСъгласно наредбата, от искащите да къмпингуват се изискваше преди да разположат палатка, ремарке или каравана да получат разрешение от главния архитект на общината (ако ползват общински терен), съответно нотариално заверена декларация от собственика на имота, на чиято територия възнамеряват да къмпингуват. Глобата беше от 200 до 2000 лева за първо нарушение и от 2000 до 5000 лв. – при повторно.\r\nНа практика отмяната на действащия от 2008 г. (изменян многократно в годините) подзаконов нормативен акт бе формална. Причината за отмяна е, че проектът на наредбата не е оповестен за публично обсъждане, с което е ограничена възможността за участие на заинтересовани лица в административното производство и са нарушени принципите на обоснованост, откритост, съгласуваност и стабилност.      Промените от в новата са пренебрежително малки. Частта със забраните, условията и санкциите за къмпингуващи са едно към едно със старата. ", "date": "2019.06.14", "title": "Прие ли Царево наредба за къмпингуващите, която пак ще падне в съда?"}
{"url": "https://www.actualno.com/politics/njama-partija-v-parlamenta-s-finansov-rezerv-ot-pod-1-mln-leva-news_758935.html", "text": "    Какво е финансовото състояние на партиите в парламента? Този въпрос стана актуален особено след като днес, 14 юни, беше решено, че за определен период от време – от 26 май, 2016 година, спечелилите партии и коалиции ще трябва да връщат част от тях, тъй като са били давани субсидии от над 11 лева на действителен глас.      Разбира се, ГЕРБ е на първо място по средства на влог – 23,260 млн. лева, което е с над 5 млн. лева повече от 2018 година, но спечеленото от лихва е само 3000 лева. От членски внос обаче са дошли едва 161 000 лева, което е с 50 000 лева повече на годишна база. Няма нито едно дарение без условие.    БСП има общо 6,4 млн. лева, като по-голямата част от тях – 5,4 млн. лева, са на влог, а в наличност са 1 млн. лева. 938 000 лева са приходите от членски внос. Що се отнася до даренията без условия, 405 са дарителите за социалистите, дали над 100 лева, а само двама са тези с под 100 лева – по 70. Общата сума е 327 000 лева. Но БСП харчи най-много от всички в парламента – разходите са 10 835 000 лева, като субсидията от малко над 12 млн. лева е достатъчна да ги покрие!\r\nИнтересен факт е, че БСП увеличава недвижимото си имущество – вече има 1175 сгради т.е. с 6 повече от 2017 година, но пък има с 6 служебни автомобила по-малко.   ДПС е с 6,4 млн. лева в банка и в брой, като 6,2 млн. лева са краткосрочни депозити, а само 100 000 лева са в брой. За сравнение година по-рано влогът е бил едва 3,35 млн. лева. Спечелената лихва е 13 000 лева, спрямо 7000 през 2018 година.\r\nЩо се отнася до \"Обединени патриоти\" , там \"Атака\" е най-бедна – само с 25 000 лева влог, но пък почти 1 млн. лева в брой. Всъщност сега партията на Сидеров е увеличила парите в брой с почти 250 000 лева, а на влог парите са намалели със 160 000 лева спрямо 2017 година. Далеч по-добре изглежда ВМРО – 2 млн. лева в банката т.е. реално 2 пъти повече от 2017 година, 93 000 лева от членски внос, което обаче е с 10 000 по-малко от 2017 година. А колко са имотите на партията на Каракачанов знае фондация \"ВМРО\", която обаче не трябва да се отчита пред Сметната палата. А НФСБ на Валери Симеонов е с влог от 1,4 млн. лева, колкото е и субсидията му.   Що се отнася до \"Воля\" , там в банкови сметки са скътани 3,194 млн. лева, отново двойно увеличение, както при ВМРО, даже над два пъти повече, защото през 2017 година говорим за 1,422 млн. лева. За сравнение членският внос е само 10 000 лева, а разходите също са малки – само 163 000 лева.    Припомнете си на партиите в парламента през 2018 година! ", "date": "2019.06.14", "title": "Няма партия в парламента с финансов резерв от под 1 млн. лева"}
{"url": "https://www.actualno.com/starazagora/pojar-v-zavod-v-stara-zagora-news_759046.html", "text": "    Пожар, избухна в трафопост на предприятеи за фолиа и опаковки в Стара Загора, предаде бТВ.      Сигнал за инцидента е подаден малко след 16: 00 часа. П\r\nПламъците са обхванали хидроизолацията на покрива, съобщават от пожарната в Стара Загора. Няма пострадали, а пожарът е бил угасен от три пожарни коли. ", "date": "2019.06.14", "title": "Пожар в завод в Стара Загора"}
{"url": "https://www.actualno.com/vraza/fsb-i-btr-na-esennija-panair-vyv-vraca-chalgata-otnovo-e-zabranena-news_758987.html", "text": "    Рок групата БТР ще радва врачани на традиционния Есенен панаир, който започва на 14 септември. Амбициозната организация за панаира предвижда участието на такива известни групи като ФСБ и добре познатите от 80-те години Благовест и Светослав Аргирови.      Община Враца вече втора година изключва чалга купона и залага на добрия музикален вкус. На един от последните брифинги с журналисти кметът Калин Каменов лично се похвали, че се надява да се конкурира с имиджа на Каварна като рок столица на България и може би след време и за Враца ще се говори като град на рокмузиката. ", "date": "2019.06.14", "title": "ФСБ и БТР на Есенния панаир във Враца, чалгата отново е забранена"}
{"url": "https://www.actualno.com/europe/boris-djonsyn-njama-da-izvadim-bjal-flag-i-da-zabavim-brexit-news_758993.html", "text": "    Кандидатът за британски премиер Борис Джонсън посочи в телевизионен дебат, че пророчествата за катастрофален Brexit без сделка всъщност не са точни, добавяйки, че би било странно да се сигнализира, че британското правителство ще извади белия флаг и ще забави процеса отново. Той подчерта, че страната \"трябва да излезе\" до крайния срок 31 октомври, предаде БГНЕС.      Депутатите се сблъскаха по-рано около спора дали на правителството трябва да бъде дадено правото да разпусне парламента и да контролира дневния ред на Брекзит, както и дали парламентът има право да попречи на излизане без сделка.   На 12 юни депутатите от опозицията загубиха решаващ вот по опита да блокират бъдещия консервативен премиер от преследване на Brexit без сделка. ", "date": "2019.06.14", "title": "Борис Джонсън: Няма да извадим бял флаг и да забавим Brexit "}
{"url": "https://www.actualno.com/curious/dneven-horoskop-za-15-uni-news_758988.html", "text": "     Овен       Тази събота се погрижете да имате солидна компания за приключенията, които сте намислили. С повече луди глави винаги е по-весело. Телец Тази събота не бъдете прекалено смели в начинанията ви. Рискувате да започнете нещо, което да се проточи прекалено дълго и да засегне други ваши планове.   Близнаци Сега е моментът да се огледате за нови начинания. Ако съкращаването на лятната почивка не ви плаши - запретвайте ръкави. Рак     Тази събота не пестете комплиментите и милите думи за любимия ви човек. Сега е период, в който всяка романтика може да прерасне в нещо много по-голямо. Лъв Тази събота, каквото си пожелаете - това ще се случи. Бъдете разумни в желанията си, за да не получите нещо, което не искате. Дева Тази събота ще имате цялата свобода, за която сте мечтали. Внимавайте как да я ползвате, така че да не ограничите нечия друга.   Везни Тази събота посетете ново за вас място. Това може да е и близка дестинация, стига да е нещо различно и да ви даде усещане за разнообразие. Скорпион Днес не бъдете прекалено придирчиви. Имате шанс да срещнете любовта, ако сте достатъчно предразположени към нея. Стрелец През този ден ще е добре да се вслушате в нечий съвет. Колкото и да ви е неприятно ще трябва да признаете нечия правота (негласно). Никой няма да разбере. Козирог    Тази събота помислете за диетата си. Лятото вече започна. Повече зеленчуци и плодове ще ви се отразят добре. Водолей Тази събота не отказвайте покана за пътуване. Може да ви мързи, но рискувате да пропуснете прекрасна възможност за забавления и запознанства. Риби Тази събота е добър ден за дейности, свързани с подреждане, както в преносен, така и в буквален смисъл. Избягайте от жегата в изкуството. ", "date": "2019.06.14", "title": "Дневен хороскоп за 15 юни"}
{"url": "https://www.actualno.com/balkani/erdogan-njama-da-namalim-voennoto-si-prisystvie-v-severen-kipyr-news_759063.html", "text": "     Турция има право да държи военни части в т.нар. Турска Република Северен Кипър, заяви в петък президентът Реджеп Таийп Ердоган пред журналистите преди да замине за визитата си в Душанбе, където ще участва на V среща на върха на Конференцията за диалог и мерки за изграждане на доверие в Азия (CICA). Това предава Анадолската агенция, цитирана от \"Фокус\".       „ не съкращава военното си присъствие в Северен Кипър“ , заяви Ердоган, като добави, че страната „няма нужда от позволение от никой“ по този въпрос.   Коментирайки нападението срещу турски военен наблюдателен пункт в сирийската провинция Идлиб в четвъртък, в резултат от която бяха ранени трима войници, Ердоган каза: „Турция няма да мълчи, ако сирийският режим продължи да атакува наблюдателните пунктове в Идлид“.\r\nЩо се касае до сътрудничеството между САЩ и Турция в Манбидж, държавният глава заяви: „Нашият партньор, САЩ, не спази обещанието си за Манбидж ... Но това не означава, че ние се предаваме по въпроса за Манбидж, пазим всичките си планове и ще продължим да го правим“.   ", "date": "2019.06.14", "title": "Ердоган: Няма да намалим военното си присъствие в Северен Кипър"}
{"url": "https://www.actualno.com/asia/desetki-hiljadi-uchastvaha-v-naj-golemija-gej-parad-v-blizkija-iztok-news_758994.html", "text": "    Десетки хиляди излязоха по улиците на Тел Авив днес за да участват в най-големия гей парад в Близкия изток.      Мъже и жени в цветни костюми, включително няколко облечени като танцьори на самба, преминаха по улиците върху моторизирани платформи.   Високоговорители разтърсиха града с танцови мелодии и популярни песни от отминалия конкурс за песен на „Евровизия”, съобщи АFP.\r\nДългите флагове на гей движението се развяваха редом с американския и израелски национални флагове.  Улиците в центъра бяха затворени за движение, а от полицията заявиха, че ще осигурят \"стотици\" офицери като охрана на събитието.\r\nОрганизаторите бяха предвидили участие на почти 250 000 души, но полицията още не е публикувала информация за оценка на броя на участниците, предаде БГНЕС.\r\nСайтът на общината в Тел Авив заяви, че парадът ще продължи до следобедните часове и ще завърши на брега на морето с плажно парти.       Израел има най-открито толерантно отношение към хомосексуалността в Близкия изток и голяма и влиятелна гей общност.\r\nМиналата седмица министър-председателят Бенямин Нетаняху обяви назначаването на първия министър-председател гей в Израел.\r\nНо много анализатори виждат в това назначение на новия министър на правосъдието месеци преди изборите на 17 септември политическа мотивация. Новият министър изрази подкрепата си за предложение, което ще доведе до освобождаването на Нетаняху от наказателно преследване.\r\nНетаняху е изправен пред евентуално обвинение в корупция през следващите месеци.\r\nГей-парадът през 2015 г. в консервативния Йерусалим завърши с трагедия, когато един от ултра-ортодоксален евреин попадна сред демонстрантите, намушквайки 16-годишно момиче до смърт и ранявайки няколко други участници.       ", "date": "2019.06.14", "title": "Десетки хиляди участваха в най-големия гей парад в Близкия изток "}
{"url": "https://www.actualno.com/balkani/napadnaha-avtomobila-na-edi-rama-news_759019.html", "text": "    Група граждани се опитаха да блокират националния път Елбасан-Либражд в Албания, а превозното средство на албанския премиер Еди Рама, както и други превозни средства от ескорта му, бяха нападнати с яйца, твърди предмети и пиротехника, предаде Телеграфи. Това се е случило в град Либражд, на около 60 км от граничния пункт Кафасан на границата между Албания и Македония.      Според изявление на полицията инцидентът се е случил при влизането в града, където Рама трябвало да проведе предизборен митинг, като привърженици на опозицията се опитали да го предотвратят.   Бившият депутат от Демократическата партия Аурел Булугбагши, председателите на клоновете на партията в Либражд и съседния град Перес, Аржан Карики и Буяр Врето, бяха временно задържани, предаде БГНЕС.\r\nПолицията съобщи, че арестът е базиран на кадри от охранителни камери и е на основание \"организиране на незаконни протести, възпрепятстване на движението на превозни средства и възпрепятстване на избирателни органи\".  Опозиционният лидер Люлзим Баша нарече ареста \"дяволски план на човек, който е в пълна паника заради загубата на власт\", имайки предвид премиера Еди Рама.\r\nТой обвинява също, че Рама е подпомогнат от вътрешния министър Сандер Леши и главния прокурор Арта Марку.   Ситуацията в албанската страна е изострена след поетата инициатива за сваляне на президента Илир Мета.    Мета обяви, че скоро ще вземе решение за нова дата за провеждане на местни избори, като преди това отмени първоначално обявената дата 30 юни. Вчера обаче бе гласувана резолюция, отменяща това решение, което е първата стъпка към неговото уволнение.\r\nМета призова за консултации с министър-председателя и лидера на Социалистическата партия Еди Рама и лидера на опозиционната Демократическа партия Люлзим Баша. ", "date": "2019.06.14", "title": "Нападнаха автомобила на Еди Рама"}
{"url": "https://www.actualno.com/asia/v-nepal-iskat-zabrana-na-ritualnite-jertvoprinoshenija-news_759022.html", "text": "    Непалски активисти, борещи се за правата на животните се събраха в Катманду, призовавайки за прекратяване на религиозните практики да се принасят в жертва животни. Прлотестът е организиран месеци преди хиндуистки фестивал, в който биват заклани десетки хиляди животни, съобщи АФП, цитирани от БГНЕС.      Някои от повече от 100-те протестиращи носеха фалшиви биволски, свински и пилешки глави, скандирайки срещу религиозен ритуал, дълбоко вкоренен в хиндуистките традиции в страната.   \"Това е погрешно и трябва да спре\", каза Снеха Шреста от Федерацията за хуманно отношение към животните в Непал.\r\n\"Всички ние сме равни в божиите очи, Бог няма да поиска да жертват собствените му деца.\", добави тя.  Активистите на правата на животните са изправени пред трудна борба в Непал, където индусите съставляват 80% от населението и където ритуалните жертвоприношения са част от ежедневието и са централни за големите религиозни фестивали.\r\nВеднъж на всеки пет години, малкото село Барияпур близо до границата на Непал с Индия се облива в кръв, тъй като хиляди индуски поклонници се тълпят в храма му, за да почетат хиндуистката богиня на силата.   Главният свещеник на храма започва вековния фестивал с ритуалното жертвоприношение на два диви плъха, два гълъба, петел, агне и свиня, преди да бъдат убити десетки хиляди животни.    Въпреки че храмът забрани практиката под огромен вътрешен и външен натиск през 2015 г., активистите се опасяват, че жертвоприношенията ще продължат по време на следващия фестивал, който трябва да се проведе през ноември тази година. ", "date": "2019.06.14", "title": "В Непал искат забрана на ритуалните жертвоприношения "}
{"url": "https://www.actualno.com/plovdiv/nova-ploshtadka-za-izstrelvane-na-raketi-pazi-plovdivskoto-selo-brestovica-ot-gradushki-news_758976.html", "text": "    Първите в землището на Брестовица бяха изстреляни по време на последните дъждове, съобщи кметът на селото Любен Радев. Благодарение на тях, Брестовица бе пощадена от стихията.       „Теренът на който е позиционирана е общинска собственост и беше предоставен с единодушно решение на Общински съвет „Родопи“. Изказваме изключителна благодарност на Изпълнителна агенция \"Борба с градушките\" и Министерството на земеделието, храните и горите за съдействието и оказаната подкрепа“, заяви кметът, след като лично се запозна с работата на място.  Село Брестовица се намира на едва 17 километра от Пловдив и има славата на столица на виното. То е един от центровете на лозарството и винарството в страната и опазването на реколтата в землището на селото е изключително важно за отрасъла. ", "date": "2019.06.14", "title": "Нова площадка за изстрелване на ракети пази пловдивското село Брестовица от градушки"}
{"url": "https://www.actualno.com/varna/obshtinski-syvetnik-predlaga-da-se-namali-zaplatata-na-upravitelja-na-tubdispansera-vyv-varna-news_759021.html", "text": "    На днешното заседание на комисията „Собственост и стопанство“ към Общински съвет- Варна бяха разгледани и приети отчетите на общинските лечебни заведения за 2018 г. Стана ясно, че повечето от болниците и ДКЦ-тата в морската ни столица са завършили годината с печалба. Някои от лечебните заведения, като Специализираната болница за активно лечение на онкологични заболявания д-р Марко Марков – Варна, Медицинският център за рехабилитация и спортна медицина, ДКЦ 4, ДКЦ 5 отчитат много добри резултати, както всяка година.      Има и лечебни заведения, които обаче са с отрицателен финансов резултат и то не за първи път.  Едно от тях е , който от години се намира в трудно финансово положение. В тази връзка, общинският съветник Григор Григоров настоя управителят- доц. д-р Христо Ганчев сам да поиска да му бъде намалена работната заплата.\r\nЗа сведение, средната работна заплата в лечебното заведение е 920 лв., а възнаграждението, което взима управителят е в размер на близо 3000 лв ., което се формира от общинска наредба. \"Апелирам към вас да отправите предложение до Общинския съвет и до кмета, с което да подпишете допълнително споразумение към договора за управление и да пожелаете да ви намалим работната заплата на две минимални\", заяви Григор Григоров.\r\nТой изказа мнение, че храната, която се дава на болните в Тубдиспансера е \"боклук\" и допълни, че съвсем скоро ще бъдат оповестени резултатите, до които е стигнала проверяваща работна група.  На заседанието стана ясно още, че един от основните проблени на лечебните заведения във Варна е застаряването на лекарите и медицинските сестри. Другите трудности са старият сграден фонд и остарялата техника. ", "date": "2019.06.14", "title": "Общински съветник предлага да се намали заплатата на управителя на Тубдиспансера във Варна"}
{"url": "https://www.actualno.com/curious/avtoryt-na-tetradkata-be-obvinen-v-homofobija-i-rasizym-news_759008.html", "text": "    Авторът на известния бестселър „Тетрадката“ Никълъс Спаркс е обвинен в хомофобия и расизъм от бивш директор на училище в Северна Каролина.      Спаркс е в правна битка с бивш директор на училището, на което Спаркс е съосновател, който твърди, че авторът на известния роман е подбудил дискриминационна среда, забранявайки на студентите да образуват ЛГБТ клуб.   Саул Бенджамин поел поста през 2013 г. и отбелязал, че на училището му липсва многообразие, искайки да направи промени. Но плановете му за промяна не са успели и сега той съди няколко души, като един от тях е Спаркс, когото обвинява в хомофобия, расизъм и антисемитизъм.\r\nСпаркс твърди, че твърденията на Бенджамин са \"неверни\", посочва БГНЕС.  Появиха се обаче имейли, според които Спаркс твърди, че няма да позволи ЛГБТ клуб в училището, а след това е защитавал решението си, че не е дискриминационно.\r\n„Да не се позволи на общността прием в училището е дискриминация. Ако им е забранено да имат клуб, няма дискриминация“, пише той през ноември 2013 г.   \"Тетрадката\"  се превърна във филм, покорил сърцата на милиони кинофенове. В него незабравими са ролите на Райън Гослинг и Рейчъл Макадъмс и е под режисурата на Ник Касаветис.     ", "date": "2019.06.14", "title": "Авторът на \"Тетрадката\" бе обвинен в хомофобия и расизъм "}
{"url": "https://www.actualno.com/bgfootball/selekcioner-obvinen-che-e-oshamaril-dvama-mladejki-nacionali-news_758981.html", "text": "    Голям скандал с отбора на България U18 се е развихрил в Русия.      „Меридиан мач\" твърди, че селекционерът на тима Ангел Стойков е набил двама от футболистите си след един от мачовете на международния турнир „Валентин Гранаткин\", който се провежда в Санкт Петербург и е с участие на родния тим.   Под шамарите на Ангел Стойков са попаднали Димитър Стоянов от Славия и Мартин П. Петков - Гривата, който е част от първия отбор на Левски и дори записа мач в Първа лига през миналия сезон.\r\nДвамата изнервили селекционера с поведението си и изявите си на терена в един от първите мачове на тима.  Интересно е да се уточни, че Димитър Стоянов започна турнира като титуляр, а след първия мач стана резерва. Гривата пък продължи да е в стартовата единайсеторка.\r\nКак Стойков коментира обвиненията вижте в . ", "date": "2019.06.14", "title": "Селекционер обвинен, че е ошамарил двама младежки национали"}
{"url": "https://www.actualno.com/starazagora/poveche-ot-40-deca-i-mladeji-shte-uchastvat-v-trubadur-na-stadion-beroe-news_758982.html", "text": "    На опознавателна среща в Държавна опера - Стара Загора, днес бяха повече от 40 деца и младежи , които ще участват в тазгодишния оперен спектакъл на стадион \"Берое\" - „Трубадур“ от Джузепе Верди на 7 юли.      В групата от Сдружение „Свят без граници“ има ученици от Първо основно училище (ОУ) и Националното училище за музикални и сценични изкуства “Христина Морфова“ и студенти от Тракийския университет. Тайните на оперното изкуство зад кулисите им показа директорът Огнян Драганов, който ги запозна е с автора на костюмите в „Трубадур“ Денис Иванов. Те имаха възможност да чуят и части от операта, в която ще участват - откъс от „Хор на циганите“, изпълнен от хора на операта  с диригент Младен Станев, а примата Даниела Дянкова им изпълни част от една от ариите на Азучена.\r\nГрупата, ръководена от председателя на Сдружение „Свят без граници“ Ганчо Илиев и с преподавателите в Първо ОУ Евелина Стойчева и Пенка Дачева, се запознаха и с инструментите, от които се състои оркестърът, научиха какви артисти работят в операта и се уточниха за първите репетиции и проби на костюми. ", "date": "2019.06.14", "title": "Повече от 40 деца и младежи ще участват в \"Трубадур\" на стадион \"Берое\""}
{"url": "https://www.actualno.com/analysis/turcija-zaplashi-da-otvyrne-na-eventualni-amerikanski-sankcii-zaradi-s-400-news_758883.html", "text": "    Турция ще \"предприеме реципрочни стъпки\", ако Съединените щати наложат санкции във връзка със закупуването от Анкара на руски зенитно-ракетни комплекси С-400.      Това заяви в петък турският външен министър Мевлют Чавушоглу, съобщава Reuters, цитирана от БНР.   Вашингтон предупреди за санкции и за премахване на Турция от програмата за изтребители Ф-35, ако Анкара в крайна сметка приеме доставката на руските отбранителни системи С-400.\r\nГоворейки пред Анадолската информационна агенция, Чавушоглу подчерта, че не е невъзможно да се отменят поръчките за С-400.  \"Една страна не може да дава инструкции на друга как да действа. САЩ трябва да се откажат от това поведение\", заяви той в интервю и за телевизия NTV.\r\n\"Ако САЩ предприемат стъпки срещу нас, тогава ще бъдем принудени да направим същото\", предупреди Чавушоглу.    ", "date": "2019.06.14", "title": "Турция заплаши да отвърне на евентуални американски санкции заради С-400"}
{"url": "https://www.actualno.com/curious/4-te-naj-golemi-lubovchii-v-zodiaka-news_758308.html", "text": "           Това са 4-те зодии, които прелъстяват най-много и се забъркват в любовни истории непрекъснато.    Като един от най-чувствените знаци, Телците съвсем заслужено  оглавяват  класацията за най-големите прелъстители сред зодиакалните  знаци. Техните  силни страни са спонтанността в действията, а в леглото  са изключително  издръжливи, но и изобретателни. Готови са на всякакви  експерименти в  стил Кама Сутра. Как може да бъдете запленени от  представител на зодия Телец? Родените  под този знак обичайно имат  положително и силно излъчване, което няма  как да остане незабелязано. Притежават голям чар, интелект, който не...  ... виж другите три  ", "date": "2019.06.14", "title": "4-те най-големи любовчии в зодиака "}
{"url": "https://www.actualno.com/cars/vietnam-puska-na-pazara-sobstvena-marka-avtomobili-snimki-news_758977.html", "text": "    Виетнамската компания „VinFast” ще достави първите си автомобили на вътрешния пазар в страната на 17 юни, съобщиха от компанията, като представиха производството си в една от най-бързо развиващите се икономики в Азия.      „VinFast” заяви, че ще зарежда вътрешния пазар във Виетнам, който бързо се разширява благодарение на увеличаващата се средна класа, която има апетит към лични автомобили.   Компанията признава, че ще се сблъска с острата конкуренция от утвърдени играчи като Toyota и Ford.   Автопроизводителят е дъщерно дружество на най-големия частен конгломерат във Виетнам, „Vingroup”, който е собственост на най-богатия човек в страната, избягващ медиите милиардер, който започва кариерата си като продава сушена юфка в Украйна.\r\n\"За по-малко от 72 часа първите виетнамски автомобили с марка ще бъдат официално пуснати по улиците на Виетнам,\" каза генералният директор на „Vingroup” Нгуен Виет Куанг пред АФП.        Куанг изнесе реч в разрастващата се фабрика в Хайфонг, където се сглобяват редици червени, бели и сиви коли, каза, че компанията вече има поръчки за 10 000 автомобила и \"десетки хиляди\" електронни скутери.\r\nМинистър-председателят на Виетнам Нгуен Ксюан Фук каза, че се надява превозните средства да помогнат на Виетнам да наложи новата собствена марка автомобили и да се утвърди на световните пазари редом с автомобилостроенето на Япония и Германия. ", "date": "2019.06.14", "title": "Виетнам пуска на пазара собствена марка автомобили (СНИМКИ)"}
{"url": "https://www.actualno.com/society/bivsh-slujeben-ministyr-pita-kakvo-stana-s-razsledvaneto-na-katastrofata-s-mi-17-news_758959.html", "text": "    Какво се случва с разследването и оповестяването на причините за катастрофата на един от хеликоптерите Ми-17 при Летище Пловдив, които обикновено носят българското знаме на военния парад на Гергьовден? Това бившият служебен военен министър Велизар Шаламанов, който сега е част от „Демократична България“.      „Ни вест, ни кост“ - така Шаламанов риторично си отговаря, припомняйки, че мина над 1 година от . Той прави предположение каква може да е причината за катастрофата: „Най-вероятната причина в този случай е техническа повреда на опашния винт или на неговото задвижване, причинена от вътрешна „умора на материала“. Основната отговорност за тази повреда е неправилното поддържане на съветската летателна техника, в непълен обем от изискванията на производителя, удължаването на междуремонтния ресурс на „своя глава“, без съгласието на производителя. Извършваният контрол през това допълнително време е само външен – „по състояние“, без вътрешно-структурен анализ на материала и степента на неговата „умора“, който се прави, чрез сканиране при производителя”.   Според Шаламанов, практиката на такъв тип „поддръжка“ на военната ни техника продължава и сега.\r\nБившият ни военен министър стига по-далеч, като търси отговорност и посочва на първо място президента Румен Радев, като отговорен за състоянието на бойната ни авиация в качеството му на командир на ВВС преди да стане държавен глава. Освен това – премиерът Бойко Борисов и министърът на отбраната Красимир Каракачанов. „Вие много добре знаете, че бюджета на ВВС и санкциите срещу фирми на руския военнопромишлен комплекс не позволява поддръжката на съветската авиационна техника, според изискванията на производителя, че полетните часове, които осигурявате на летците за една година са опасно малко и условията им на труд са „рискови“ за тях и за околните. И въпреки това не потърсихте надеждни форми със съюзниците за поддръжка или за прекратяване на полетите на опасната руска авиотехника и увеличихте средствата за полетните часове”, казва Шаламанов по адрес на Борисов и Каракачанов. Други виновници той вижда в лицето на Началникът на отбраната, Командирът на ВВС и Командирът на авиобазата.   ", "date": "2019.06.14", "title": "Бивш служебен министър пита - какво стана с разследването на катастрофата с Ми-17? "}
{"url": "https://www.actualno.com/politics/predlojenie-s-mnogo-spirachki-sreshtu-eventualna-prisyda-na-njakoj-ot-trimata-golemi-news_758887.html", "text": "    Главният прокурор, както и председателите на Върховния касационен съд (ВКС) и Върховния административен съд (ВАС) (бел. ред. - ), да се отстраняват временно от длъжност само по Закона за съдебната власт (ЗСВ), но не и Наказателно-процесуалния кодекс (НПК). НПК да остане да се прилага за всички останали магистрати. Това по същество изпълнителната власт със законопроекта за изменение на НПК, който законопроект обаче през преходни и заключителни разпоредби ще промени и ЗСВ.      Всъщност, става въпрос за чл. 230 от ЗСВ, който правосъдният министър и бивш депутат от ГЕРБ Данаил Кирилов иска изобщо да отпадне. В този член, текстовете гласят следното: \" (става въпрос за умишлено престъпление от общ характер, станало възможно заради решение по служба на магистрат) \".\r\nВместо положението да остане такова, Кирилов и колегите му от правосъдното министерство поискаха по същество следното: \" \".\r\nПо време на днешната среща на т.нар. широка междуведомствена група в правосъдното министерство, представителят на Камарата на следователите Мария Павлова обаче срина от критики положението с предложените законодателни промени. Тя попита дали съгласно написаното Пленума на ВСС няма да одобри старт на процедура за наказателно преследване срещу някой от т.нар. \"трима големи\", ако няма мнозинство . Кирилов отвърна, че всеки може да подаде сигнал срещу някой от \"тримата големи\" и че всъщност ставало въпрос за формиране на воля в съответния отговорен орган т.е. ВСС дали да има въобще процедура. Павлова обърна внимание и на това, че при сегашното обсъждане всъщност . Тя попита Кирилов и не смята ли, че \"тримата големи\" трябва да се разследват от по-високопоставени магистрати, а не от Специализираната прокуратура или Софийска градска прокуратура. По този въпрос отговор нямаше.  Имаше и възражение, че не е добре с промени в НПК, през \"задната  вратичка\" т.е. преходни и заключителни разпоредби да се променя ЗСВ. А  членът на съдебната колегия на ВСС Атанаска Дишева посочи, че изглежда  сякаш обжалване на решение на ВСС за временно отстраняване на някой от  \"тримата големи\" минава през едноинстанционно обжалване, докато иначе  дори за забележки спрямо магистрати има възможност да се обжалва пред  две инстанции. Дишева посочи и, че е редно да може да се обжалва и отказ  на Пленума на ВСС да стартира процедура - пред съда. \"Вратата за  становища е отворена“, подчерта правосъдният министър, като добави, че  Дишева отказвала да види, че не било така.   От Съюза на юристите пък видяха грешка в наименованието на цялата глава в НПК, която се изменя - пишело общи престъпления, но без уточнение \"от общ характер\". Кирилов се съгласи, че това е грешка. Освен това съюзът подкрепи Дишева, че не може да има едноинстанционно обжалване.\r\nТочно противоположен беше тонът на подопечните на Кирилов, които в един глас обявиха, че законопроектът отговарял на по Механизма за сътрудничество и проверка. Кирилов пък беше категоричен, че нямало друг законопроект, който да отговаря на конституционната рамка.    Следващата среща ще е на 24 юни, от 14:00 часа.  ", "date": "2019.06.14", "title": "Предложение с много спирачки срещу евентуална присъда на някой от \"тримата големи\""}
{"url": "https://www.actualno.com/business/poshtenska-banka-prikluchi-pridobivaneto-na-pireos-bylgarija-news_758888.html", "text": "     Пощенска банка, част от Юробанк груп, приключи вчера придобиването  на Банка Пиреос България – ключово събитие в стратегията на групата за  разширяване на международната ѝ дейност с фокус върху пазари, на които е  лидер. Това съобщиха от банката.      До юридическото сливане на двете банки, Банка Пиреос България ще  остане дъщерно дружество на Пощенска банка. Юробанк груп е регионална  банкова група с канадски и американски фондове като основни акционери.   Очаква се операционната интеграция да се осъществи до края на  годината. До приключването ѝ клиентите на двете банки ще продължат да се  обслужват в настоящия формат: клиентите на Пощенска банка в клоновата  мрежа и чрез електронните канали на Пощенска банка, а клиентите на Банка  Пиреос България ще бъдат обслужвани в клоновата мрежа и чрез  електронните канали на Банка Пиреос България.\r\nРазработват се и общи продукти и услуги за клиентите на двете банки, а  иновативната дигитална апликация – чатботът ЕVA 2.0, ще бъде пусната в  следващите седмици, за да отговаря на клиентски въпроси. След  приключване на юридическото сливане, системите и процесите на двете  банки постепенно ще бъдат интегрирани.  Пълна информация за основните дати от процеса на обединение на  Пощенска банка и Банка Пиреос България ще бъде своевременно публикувана в  сайтовете www.postbank.bg и www.piraeusbank.bg, а клиентите на двете  банки ще получават ясна и навременна информация за процеса и актуална  информация за банковите услуги.    ", "date": "2019.06.14", "title": "Пощенска банка приключи придобиването на Пиреос България"}
{"url": "https://www.actualno.com/society/api-objavjava-obshtestvena-porychka-za-monitoring-na-4-vida-vlechugi-v-kresnenskoto-defile-news_758918.html", "text": "    Агенция „Пътна инфраструктура“ стартира обществена поръчка за провеждане на мониторинг върху популациите на два вида сухоземни костенурки и два вида змии в участъка на първокласен път I-1 /Е-79/ София - Кулата, преминаващ през Кресненското дефиле. Четирите вида влечуги са Шипобедрена костенурка, Шипоопашата костенурка, Ивичест смок и Леопардов смок, съобщиха от агенцията.      Основната цел на мониторинга е да се проследят популационните тенденции на четирите вида влечуги и степента на изолация на субпопулациите, ако има такава, западно и източно от съществуващия път Е-79. Въз основа на тези данни ще се оцени реалната ефективност на предвидените дефрагментационни и преградни съоръжения след въвеждането в експлоатация на дясното платно на лот 3.2 Крупник - Кресна от АМ „Струма“, което ще преминава по съществуващото в момента трасе на път Е-79 през Кресненския пролом.   Изследванията ще се извършват в продължение на 4 години, като всяка година ще са в три периода – пролетен (15 март – 15 май), летен (15 май – 15 юли) и есенен (1 септември – 31 октомври).\r\nИндикативната стойност на обществена поръчка е 288 хил. лв. с ДДС. Средствата са осигурени от Оперативна програма „Транспорт и транспортна инфраструктура“ 2014-2020 г., която се съфинансира от Кохезионния фонд на Европейския съюз и националния бюджет  Срокът за подаване на офертите е до 17:30 ч. на 15 юли т. г.     ", "date": "2019.06.14", "title": "АПИ обявява обществена поръчка за мониторинг на 4 вида влечуги в Кресненското дефиле"}
{"url": "https://www.actualno.com/asia/pochina-osnovatelka-na-zloveshta-sekta-drogirala-i-izmychvala-deca-news_758890.html", "text": "    Лидерката на „Семейството” Ан Хамилтън-Бърн, измъчвала и дрогирала деца, умиря в старчески дом на 98, съобщи BBC.      Създаденият от нея религиозен култ – „Семейството” е бил обвинен, че е държал в плен и промивал мозъците на деца през 70-те и 80-те години.\r\nХамилтън-Бърн смяташе, че е превъплъщение на Исус Христос и смесваше приемането на наркотици с мистицизма и християнството. За повечето от обвиненията срещу нея тя никога не е била изправена пред съд и в последните години от живота си е страдала от деменция.      „Семейството” е събирало жертвите си деца чрез осиновявания, след което ги е държал затворени в контролирана интернатна среда.\r\nТвърди се, че Хамилтън–Бърн е дрогирала децата, подлагала ги е на побои, измъчвала ги е с глад. Полицията започва разследване на сектата  едва в края на 80-те години и ликвидира групата, освобождавайки децата.        Хамилтън-Бърн е осъждана само за измама, като е трябвало да плати глоба в размер на 3,450 щатски долара. Тя  е починала в старчески дом в Мелбърн.\r\nБившият детектив от полицията на окръг „Виктория” в Австралия - Лекс де Ман, който в миналото е разследвал Хамилтън-Бърн, каза пред австралийските медии, че \"днес не е пролял нито една сълза\".  \"Днес за мен свърши живота на един от най-злите хора във окръг „Виктория”, каза той и добави, че все още съжалява, че покойната никога не е била изправена пред правосъдието и обвинена в останалите престъпления, които е извършила. ", "date": "2019.06.14", "title": "Почина основателка на зловеща секта, дрогирала и измъчвала деца"}
{"url": "https://www.actualno.com/society/arhivite-govorjat-mylchanieto-na-todor-jivkov-za-chernobil-news_758911.html", "text": "    Аварията в се превърна отново в актуална тема благодарение на хитовия едноименен сериал на HBO. Той даде платформа за много мнения и дори крайни позиции какво всъщност знаем за тази трагедия, кой е отговорен и дали сме загърбили възможността това да се повтори – най-вече заради властовите черти в човешкия характер, водещи до формиране на специфични режими за държавно управление.      Чернобил беше нещо, което засегна и България. Но както и в СССР, не стана напълно ясно колко точно бяхме засегнати. И до днес излизат откъслечни подробности – най-вече за това как висшата номенклатура на БКП моментално получи йод, както и храна, докарана чак от Австралия и Нова Зеландия в периода, в който беше най-опасно да консумираш родно производство заради дошлите с вятъра от Украйна радиоактивни частици.   Сега сайтът desebg.com реши да припомни онези времена, чрез книгата \"Тодор Живков. Биография\". Тя излезе на бял свят преди 10 години, а неин автор е Христо Христов, който създаде и desebg.com. Главата \"Престъпления\" в книгата е посветена и на Чернобил – чрез думите на вицепремиера от онова време Григор Стоичков.\r\n\" \". Това гласят показанията на Григор Стоичков пред прокуратурата през 1990 година.  Стоичков посочва, че е подготвил доклад до Живков и до Добри Джуров, който тогава е министър на народната отбрана. Живков обаче не е взел отношение по доклада. В началото на 1987 г. е изготвен нов доклад до Живков относно „Предварителна информация за радиационната обстановка в страната в края на 1986“. В него се посочва, че в резултат на изхранването на животните със замърсени фуражи се очаква повишаване на радиацията.\r\nКакво следва след това – научете в материала на . ", "date": "2019.06.14", "title": "Архивите говорят: Мълчанието на Тодор Живков за Чернобил"}
{"url": "https://www.actualno.com/europe/imalo-e-ruska-dezinformacija-za-evroizborite-tvyrdi-ek-news_758924.html", "text": "    Според Европейския съюз \"руските източници\" са предприели продължителни усилия за дезинформация, за да потиснат избирателната активност Европейски парламент миналия месец.      В доклада не се уточнява какво означава „източници“ и се казва, че все още не може да бъде идентифицирана „отделна трансгранична кампания за дезинформация“, насочена към изборите.   Докладът на Европейската комисия следва предизборните предупреждения от Брюксел за страните от ЕС и гиганти на социалните медии като Facebook и Тwitter, за да се предпазят от възможни \"фалшиви новини\" от Москва.\r\n\"Наличните доказателства не позволяват да се идентифицира отделна трансгранична кампания за дезинформация от външни източници, специално насочени към европейските избори\", се казва в доклада.  \"Събраните доказателства обаче показаха, че руските източници продължават и поддържат дезинформационна дейност, целяща да потисне избирателната активност и да влияе на предпочитанията на избирателите\", се казва в доклада.\r\nЕвропейската комисия, изпълнителната власт на 28-членния съюз, добави, че \"политическите актьори\" в държавите-членки често са приемали тактики и линии, използвани от \"руски източници\", за да навредят на ЕС.   Европейските комисари Вера Журова и Джулиан Кинг трябваше да дадат пресконференция, за да дадат повече подробности за доклада.    Комисията заяви, че ще отнеме известно време, за да се определи \"обхватът и въздействието\" на кампаниите за дезинформация, поради техния сложен и изтънчен характер. ", "date": "2019.06.14", "title": "Имало е руска дезинформация за евроизборите, твърди ЕК"}
{"url": "https://www.actualno.com/politics/gerb-kym-ninova-podkrepjame-reshenieto-na-ms-za-partijnite-subsidii-news_758891.html", "text": "    Парламентарната група на ГЕРБ твърдо подкрепя решението на правителството за намаляването на партийните субсидии на 1 лев. Това се посочва в писмо на групата ПГ на „БСП за България“ по повод отправена покана от Корнелия Нинова за провеждане на среща, на която да се обсъди предстоящата промяна в размера на партийната субсидия.      Освен това позицията на ГЕРБ по темата вече беше ясно заявена по време на дебата и на гласуванията на предложението на Министерския съвет в Комисията по бюджет и финанси и в пленарна зала. В писмото на ГЕРБ се посочва още, „че съгласно Конституцията и правилника на Народното събрание, всяка една законодателна промяна се обсъжда в парламентарните комисии и в пленарна зала. Там народни представители, граждани и неправителствени организации имат нужната трибуна, за да представят своите позиции по различни законодателни предложения“.   В края на писмото се посочва, че от ПГ на ГЕРБ не считат за нужно провеждането на допълнителна среща по темата.   ", "date": "2019.06.14", "title": "ГЕРБ към Нинова: Подкрепяме решението на МС за партийните субсидии"}
{"url": "https://www.actualno.com/varna/koga-shte-prikluchi-remontyt-okolo-shishkovata-gradina-vyv-varna-news_758876.html", "text": "    Ремонтните дейности около едно от емблематичните за морската ни столица места - Шишковата градина, все още не са приключили. Поводът за забавянето са откритите археологически находки, но вече има разработен инвестиционен проект за презентацията им. Това съобщи зам.-кметът на Варна инж. Христо Иванов.      Припомняме, че в градинка ул.”Цар Симеон I” бяха намерени уникални находки от времето на древния Одесос, които ще бъдат допълнително проучени и тепърва ще се вземе решение за подходящото им експониране. Именно това бави довършителните работи по благоустрояването на района.   \"Работим по темата, съвсем предпазливо и отговорно, за да може това пространство да бъде запазено, съхранено и добре презентирано\", заяви инж. Иванов. Той сподели още, че ремонтът на ул. \"Георги Бенковски\", в участъка между улиците \"Д-р Пискюлиев\" и \"Кракра\", ще приключи до две седмици. Дъждовете дисбалансирали работата в района.\r\nЗам.-кметът коментира също и връзката на бул. \"Сливница\" с автомагистрала \"Хемус\", която по неговите думи, ще бъде изградена до края на тази година. Отчуждителните процедури са вече приключени и се очаква издаване на разрешително за строеж.  Според инж. Иванов вече има готовност и за започване на ефективна работа по рибарското пристанище в местността Карантината в квартал \"Аспарухово\". Той сподели, че изграждането най-вероятно ще стартира следващата седмица. ", "date": "2019.06.14", "title": "Кога ще приключи ремонтът около Шишковата градина във Варна?"}
{"url": "https://www.actualno.com/prasspress/futbolni-sobstvenici-se-podlojiha-na-detektor-na-lyjata-news_758899.html", "text": "    Родните меценати, любящи футболната игра и мятащи личните си пари във водовъртежа, наречен български футбол, се довериха на ПРАС-ПРЕС да изчисти имената им от всякакви съмнения. Те доброволно се явиха на нашия личен полифизиограф и отговориха на 5 еднакви въпроса. Всички бяха честни в отговорите си, вижте ги.       Венци Стефанов 1. На кой отбор сте реалният собственик?   2. Фен ли сте на отбора си? 3. Вашият отбор урежда ли мачове?     4. Знаете ли за уредени мачове в българския шампионат? 5. Печели ли се от футбол в България?     Васил Божков 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?  Гриша Ганчев 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?  1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?  Там който е собственик на ТИМ-а от Варна 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? Печели ли се от футбол в България?  Христо Крушарски 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?  Георги Самуилов 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?  ТЕЦ Марица Изток 2 ЕАД 1. На кой отбор сте реалният собственик? 2. Фен ли сте на отбора си? 3. Вашият отбор урежда ли мачове? 4. Знаете ли за уредени мачове в българския шампионат? 5. Печели ли се от футбол в България?\r\nНе. Както не се печели и от производство на електричество. От нищо не се печели в България. Автор : Самуил Петканов,  ", "date": "2019.06.14", "title": "Футболни собственици се подложиха на детектор на лъжата"}
{"url": "https://www.actualno.com/health/s-kakvo-e-opasno-dori-ednokratnoto-slynchevo-izgarjane-news_758908.html", "text": "    \"Доказано е, че еднократното излагане на слънце с тежко изгаряне увеличава двукратно риска от развитие на кожен меланом. Това каза за Радио \"Фокус\" – Пирин д-р Валерия Матеева, специалист по кожни и венерически болести. Тя коментира въпросът за начините за максималното предпазване на кожата в предстоящите топли дни. \"В летните месеци, когато слънцето е по-интензивно, съществува риск от прекомерно излагане. Ние не забраняваме нищо, което е в някакви норми, дори гледаме благосклонно на излагането на слънце, когато не е в пиковите часове и когато е дозирано. В летните дни, когато става въпрос за времето между 11.00 часа на обяд до 16.00 часа следобед – става въпрос за много силно слънцегреене. При излизане на слънце в този часови диапазон е хубаво да имаме механична защита. Първото е шапка, която да предпазва лицето и ако сме на плажа - тениска или фина материя с дълги ръкави, която да предпазва зоните, които обикновено са изложени на слънце\", коментира д-р Валерия Матеева. По думите ѝ в летните месеци най-сериозният проблем е изгарянето.      \"Важно е да се знае, че то е реакция на организма, която показва, че по някакъв начин ние сме агресирали кожата. Доказано е, че еднократното излагане на слънце с тежко изгаряне увеличава двукратно риска от развитие на кожен меланом\", каза още д-р Валерия Матеева. Тя добави, че това е един от най-злокачествените тумори при човека и е основната причина хората да избягват слънчевото изгаряне.   \"От друга страна кожата помни всички часове, които е прекарала на слънце дори без изгаряне. В рамките на години и десетилетия реагира с появата на различни доброкачествени и в даден етап при предразположение към злокачествени образования, които обаче не са меланом. Това са различни карциноми на кожата, които за щастие имат относително благоприятна прогноза\", допълни д-р Валерия Матеева. ", "date": "2019.06.14", "title": "С какво е опасно дори еднократното слънчево изгаряне"}
{"url": "https://www.actualno.com/smartguide/prakticheski-opit-i-karierni-vyzmojnosti-za-studentite-zavyrshili-vivacom-tehnicheska-akademija-news_758907.html", "text": "    За девета поредна година 16 студенти от III и IV курс от специалност  „Телекомуникации“ на Техническия университет в София завършиха успешно Vivacom Техническа академия. Шестима от тях започнаха стаж в компанията, двама бяха назначени на работа.      За първи път тази година беше организирана обща среща на лекторите и участниците, по време на която бяха обсъдени  очакванията на студентите. За  избягване на стандартната учебна обстановка част от лекциите бяха проведени в някои от ключовите обекти, част от технологичната инфраструктура на телекома. Местата бяха подбрани тематично, така че студентите да се информират и видят лично новостите с бранша. Темата за „MAN мрежи“ беше представена в Центъра на управление на мрежата и услугите на Vivacom, a с „TV платформи“ бъдещите специалисти се запознаха в телепорт „Плана“.   За изминалите девета години, откакто се провежда, Vivacom Техническа академия се наложи като отлична възможност и предпочитан избор за младите инженери да затвърдят теоретичните си знания с практически ориентирани курсове, които не са включени в редовния план на обучение. В рамките на една учебна година ключови служители на Vivacom работят с тях и предават практическия си опит чрез презентации и казуси. Освен специфични технически познания, студентите придобиват и ценна подготовка за комуникации и поведение в реална бизнес среда.\r\nЕдно от най-съществените предимства за завършилите Vivacom Техническа академия е получаването на допълнителни точки при формирането на състезателния бал за магистратура във Факултета по телекомуникации в Техническия университет, София.   ", "date": "2019.06.14", "title": "Практически опит и кариерни възможности за студентите, завършили Vivacom Техническа академия"}
{"url": "https://www.actualno.com/society/vijte-kakva-e-srednata-ocenka-na-maturata-po-bel-news_758919.html", "text": "    Прави впечатление съизмеримия среден брой точки като постижение на зрелостниците спрямо предходни години. Средната оценка по български език и литература е добър 4,06, а на втория държавен зрелостен изпит средната оценка от различните предметни е много добър 4,67. Това каза зам.-министърът Таня Михайлова при представяне на резултатите от майската сесия на Държавните зрелостни изпити 2019 г., предаде БГНЕС.      Това е сесията, в която дванадесетокласниците се явяват, за да положат по български език и литература, съответно по предмет по техен избор – вторият ДЗИ, и трети изпит, който е по желание.   \"За нас изключително важно e това, което се забелязва в матурата по български език и литература, а това е, че все по-голям е процентът на зрелостниците, които създават текст на ДЗИ. Разбира се обаче, това, което в годините ни е изненадвало и тази година продължава е, че има зрелостници, които просто преписват текста, тоест не създават техен текст, а преписват самия текст. И за съжаление бих казала, че намалява броят на зрелостниците, които се справят с резюме. Умения, които ще бъдат заложени в последяващите политики, които МОН ще разработи и ще бъдат представени на годишните съвещания с експертите специално в тези области да се подобри\", посочи зам. – министърът.\r\nВ годините традиционно се получава така, че най- висок брой точки има по предметите, по които зрелостниците са най-малко и тази година е така – немски език, френски, испански, химия и опазване на околната среда. И съответно най-ниски резултати са при най-желаните, най-масовите предмети като география и икономика, биология и здравно осигуряване, философски цикъл.  \"Разбира се има и изключения, които правят впечатления – история и цивилизация - сравнително нисък брой точки на фона на по-малкия брой заявили и обратното по английски език – сравнително високи резултати  на фона на масовия изпит от над 14 000 зрелостници, които го бяха заявили\", посочи Таня Михайлова. ", "date": "2019.06.14", "title": "Вижте каква е средната оценка на матурата по БЕЛ"}
{"url": "https://www.actualno.com/actualno/podarycite-koito-borisov-poluchi-news_758837.html", "text": "    Ако някой случайно не е разбрал, че вчера (13 юни) нашият любим премиер Бойко Борисов навърши 60 години, значи е от малкото хора, които се грижат за интелектуалното си здраве. Но тъй като такива хора в България са наистина малко, ще се позанимаем като едни нереализирани папараци с големия празник – събраха се все пак хора пред парламента и ! В духа на Новата журналистика, няма да казваме защо точно, но се черпиха!      Разбира се, на рожден ден най-важни са подаръците. Ако не вярвате, даже – 8 от 10 българи ги интересува материалното. Затова е време по стара българска традиция да видим какво получи рожденикът, та да можем да решим дали да му завиждаме много или малко.\r\n1. Любовта на всеки десети българин! Официално, от статистиката на евроизборите. Не получи любовта на останалите девет, обаче щом е още на власт, няма и нужда!\r\n2. Реформаторският блок ще връща партийни субсидии! От 26 май, 2016 година, откогато , в парламента само тази политическа формация вече не съществува. Радане, Христо, Мегленче, Лукчо, гив ми дъ мъни! Но в закона не пише нищо как ще те принудят да връщаш, ако не щеш - трупането на лихви не е принуда, да уточня!   ! По-важният Делян, разбира се, не хасковският. Брюксел не може да го изкуши, когато на кантара тежи Дубай!\r\n4. Чисто нова . Там, където останаха само торти и черешки! Миролюба Бенатова и Генка Шикерова ги няма, но то не може всичко да има! Все пак върви да разкараме и Радосвет!\r\n5. Граф Игнатиев – hubavoe! , за да може да се асфалтира и вместо трамвая да минава Негово Величество Джипката! За да стигне до – на негово име е кръстена все пак (напъва тази Нова журналистика да се изяви, последното изречение е резултат от нея). Пък и май - ще ги вземем от Данчето, тя ще ги вземе от софиянци и несофиянците в София.    Честит рожден ден, г-н премиер. На патерица – че така и така в управлението ви винаги трябва поне по една такава, за да има стабилност! Нормално де - с толкова контузии в колената, няма как! Автор:   ", "date": "2019.06.14", "title": "Подаръците, които Борисов получи"}
{"url": "https://www.actualno.com/society/sdrujenieto-na-kabelnite-operatori-golemite-potyrpevshi-ot-akcijata-na-gdbop-sa-horata-news_758884.html", "text": "    Репресиите срещу кабелните оператори започнаха. На 13.06.2019 г. след „ювелирна“ акция на ГДБОП, за която ние знаехме от преди два месеца, включително от кого е поръчана, беше иззета цялата техника на наши членове и колеги в Бургас, Кърджали, Кюстендил, Дупница, Гоце Делчев, Сандански и още десетки населени места, където се разпространяваха стотици програми под предлог, че има неуредени авторски права само за 1-2 от тях. Това се казва в декларация на Националното сдружение на „Клуб 2000“.      Това довежда до нарушение на всички надлежно сключени договори с ТВ програми, спирайки излъчването им. В резултат дейността на кабелните оператори там бе насилствено преустановена и всичко това под благовидния предлог за борба с пиратството.   Всъщност се преследваха корпоративни интереси на организации, които целят ликвидиране на конкуренти и разчистване на пазари, използвайки държавни органи и структури, които от своя страна в старанието си многократно превишават правата си.\r\nГолемите потърпевши от тази „ювелирна“ акция обаче се оказаха обикновените хора в посочените населени места, които останаха през 21-век в страна членка на ЕС без телевизия и интернет. Това е изключително тежко посегателство върху гражданските им права, защото правото да получаваш и разпространяваш информация е основно човешко право, съгласно редица европейски конвенции, заявяват от Сдружението.  Спирането на интернет блокира дейността на редица общини и банки, особено в Югозападна, Централна Южна България и Бургас, бизнесът е парализиран, а граждани се самоорганизират за протести.\r\n„Ювелирната“ акция има и още една тежка последица – преустановена бе дейността на местните телевизии „Рила“, „Канал 0“ и „Източни Родопи ТВ, която излъчва за регионите на Кюстендил и Дупница, а журналистите не са били допуснати до работните си места. Т. е. затворена беше цяла една медия. И после се питаме защо България трайно се е ориентирала към последните места по свобода на словото в света, далеч зад повечето африкански държави, което е срам за страна членка на ЕС.   Предстои лавина от дела срещу България в Европейския съд в Страсбург и лицата, които инспирираха и допуснаха тази срамна „ювелирна“ акция следва да поемат своята отговорност.    Кабелните оператори, законно работещи от десетки години, сме потресени от безскрупулните действия на поръчителите и организаторите на тази кампания.\r\nС настоящото апелираме медиите да отразят обективна и реална картина за случващото се и да предоставят възможност на потърпевшите да изкажат и своята гледна точка, посочват още в позицията си от Сдружението. ", "date": "2019.06.14", "title": "Сдружението на кабелните оператори: Големите потърпевши от акцията на ГДБОП са хората"}
{"url": "https://www.actualno.com/curious/3-te-vlastni-zodii-ot-koito-myjete-se-strahuvat-news_758305.html", "text": "           Жените със зодия Овен са истински огън, с който малко мъже могат да се справят. Те обичат да командват и да владеят ситуацията изцяло. Искат винаги да става тяхното и рядко са готови на компромиси. Овните имат нуждата непрекъснато да доказват, че знаят повече и могат повече. В семейството те са водещата фигура, а мъжете до тях изпълняват всичките им желания. Хубавото при Овните е, че те не целят нищо лошо със своето поведение, просто са свикнали всичко да става, както те кажат.    Девите са жени, които знаят какво искат и знаят как да го постигнат. По пътя си към успеха обаче мачкат всичко и всички. Те са независими, не търпят мъжете до тях да им казват какво да правят и често това им изиграва лоша шега. Не се съобразяват, не питат, а направо действат. Те трябва да знаят, че няма как да изградят стабилна връзка с това си поведение и винаги ще са сами, ако не смекчат малко независимостта си. Мъжете се страхуват да излизат с жени, които държат целия контрол. Лесно губят интерес. Жените Козирози са кариеристки и в даден момент от живота си работата им е всичко. Мъжете не обичат жени, които се събуждат и си лягат с мисълта за кариерата си. Жените от тази зодия правят всичко възможно, за да са номер едно. Те обичат да командват в службата, което често се прехвърля и в личния им живот. Няма мъж на тази Земя, която да изтърпи всички наставления и съвети, които Козирозите дават. Страхът при мъжете идва от там, че жените им са прекалено контролиращи създания, които понякога задушават със силата си.   ", "date": "2019.06.14", "title": "3-те властни зодии, от които мъжете се страхуват   "}
{"url": "https://www.actualno.com/starazagora/transport-za-zadushnica-v-stara-zagora-news_758947.html", "text": "    Тази година , която се отбелязва в съботата преди Петдесетница, която е 50 дни след Великден, се отбелязва на 15 юни, събота.      Заради големия човекопоток към Гробищния парк от „Тролейбусни и автобусни превози” ЕООД осигурява допълнителни автобуси до там. - кв. „Три чучура-север” - Гробищен парк, ще се движи От ще се движат автобуси по линия .   ", "date": "2019.06.14", "title": "Транспорт за Задушница в Стара Загора"}
{"url": "https://www.actualno.com/asia/dreven-artefakt-se-srina-v-afganistan-snimki-news_758822.html", "text": "    Древна кула в афганистанския град Газни се срина, което повдигна въпроса за способността на правителството да защитава артефактите на страната. Кадри, качени в социалните медии, показаха крепостта в стария град, която се разпада, съобщи BBC.      Кулата е една от десетките разрушени в историческия средновековен град. Длъжностните лица обвиняват за разрушенията силните дъждове, но някои критици обвиняват правителството в небрежност.  Ислямската и пред-ислямска архитектура на Газни е широко известна и ценена, въпреки че войната е взела своето.  Кулата която се е срутила последно се намира в стария град на Газни. Крепостта има 32 кули, повечето от които са се сринали през последните няколко години поради „невнимание” от страна на съответните правителствени отдели.  \"Главната магистрала се намира близо до крепостта и това засяга кулите\", твърдят властите.    Газни е процъфтяващ будистки център до 7-ми век. Но през 683 г. арабските армии налагат в района исляма. През 13 век градът е разрушен е разрушен от монголските войски на Чингис хан.\r\nДревният град е определен за азиатски град на ислямската култура от Организацията на ислямското сътрудничество.\r\nМного от древните сгради на града са почти недостъпни за посещение от туристи поради бунта на талибаните. ", "date": "2019.06.14", "title": "Древен артефакт се срина в Афганистан (СНИМКИ)"}
{"url": "https://www.actualno.com/politics/marinov-intelektualnoto-piratstvo-e-seriozen-problem-u-nas-video-news_758826.html", "text": "    Операцията е свързана с противодействие на интелектуалното пиратство, което за България е сериозен проблем, заяви министърът на вътрешните работи Младен Маринов във връзка с , предаде репортер на БГНЕС.      „Не бих определил акциите като показни, колегите си вършат работата съвместно с прокуратурата. Има и представители на Европол“, отбеляза вътрешният министър.   Младен Маринов припомни, че ако страната ни не противодейства ефективно срещу нарушаване правото на интелектуална собственост, има опасност тя отново да бъде вкарана в т. нар. „Наказателен списък 301“ на САЩ, а това пряко ще влия върху всички останали процедури, включително и върху визовия режим за българските граждани.\r\nТой подчерта, че МВР не би следвало да носи отговорност заради спрените доставки на интернет и телевизия за хиляди граждани в страната. „Вината не е в нас, да се обърнат към оператора“, категоричен е Младен Маринов, който увери, че държавата ни ще продължи с противодействието на този вид престъпна дейност, защото тя дава лош имидж България пред света.  Вътрешният министър коментира и полученият сигнал за насилие над младежи във софийското Второ районно управление. „Разпоредил съм проверка от директора на СДВР. Тя е в ход. Общо взето случая касае реакция на патрул при сигнал, че лица размахват оръжие. Нека свърши проверката“, призова той. ", "date": "2019.06.14", "title": "Маринов: Интелектуалното пиратство е сериозен проблем у нас   - ВИДЕО"}
{"url": "https://www.actualno.com/europe/asandj-shte-ostane-vyv-velikobritanija-sys-sigurnost-pone-do-2020-godina-news_758931.html", "text": "    Британски съдия насрочи пълно изслушване за екстрадиция за основателя на WikiLeaks Джулиан Асанж, който е издирван в САЩ по обвинения в шпионаж. Изслушването ще започне през февруари следващата година, предаде БГНЕС.      47-годишният Асанж е обвинен, че е нарушил американския закон за шпионажа, като е направил обществено достояние огромен брой класифицирани военни и дипломатически досиета през 2010 година за американски бомбардировки в Афганистан и Ирак. Първоначално Асандж пускаше редактирани версии на информацията, но след това реши и пусна абсолютно всичко, с което е разполагал.   В момента той излежава присъда от 50 седмици затвор за нарушаване на условията, при които беше пуснат под гаранция през 2012 година от британския съд. ", "date": "2019.06.14", "title": "Асандж ще остане във Великобритания със сигурност поне до 2020 година"}
{"url": "https://www.actualno.com/politics/vytreshnijat-ministyr-prizna-teche-razsledvane-za-policejsko-nasilie-news_758835.html", "text": "    Разпоредил съм проверка във връзка с информация за полицейско насилие във Второ районно управление на полицията. Това каза пред журналисти в парламента министърът на вътрешните работи Младен Маринов, предаде „Фокус“.      „Вчера получих сигнал. Разпоредил съм проверка от директора на СДВР\", коментира той.   \"Проверката е в ход, но общо взето случаят касае реакция на патрул, при подаден сигнал, че лица размахват оръжие“, уточни Младен Маринов.\r\nПо-рано днес стана ясно, че родители обвиняват МВР в полицейско насилие над децата им.  Момчетата твърдят, че на 12 юни са били бити от униформени. Те са задържани след сигнал, че са насочвали оръжие срещу хора, чакащи на спирка. Впоследствие се оказва, че пистолетите не са истински. Момчетата са на 18 и 19 години. ", "date": "2019.06.14", "title": "Вътрешният министър призна: Тече разследване за полицейско насилие"}
{"url": "https://www.actualno.com/business/black-bazar-lubimata-kampanija-na-prodavachi-i-kupuvachi-news_758945.html", "text": "    Кое си струва повече? Печалба от високи цени или на приход от голям оборот? Едва ли е нужно да сте специалисти по маркетинг, за да сте наясно, че второто е далеч по-атрактивно за клиентите и безспорно по-перспективно за продавачите.       Ние не чакаме конкретна дата от годината. Да, вдъхновихме се от идеята за \"Черния петък\", традиционен за западните общества и възникнал в САЩ. Но докато там големият ден е веднъж в годината и хиляди потребители го очакват месеци наред, ние решихме да създадем наша версия на традицията.   Избрахме този вариант, тъй като продуктите, които се предлагат при нас, са търсени заради изгодните цени, доброто качество и личния контакт между продавач и купувач. Сделките са бързи, а е динамична платформа, която винаги предлага гъвкави политики и идеи. Обявите понякога откриват правилния купувач за броени минути, а друг път с течение на времето биват „затрупани“ от по-нови оферти. Опитът ни показва, че този тип промоция е идеалният начин да привлечете вниманието към дадена стока и да я върнете в светлината на прожекторите. Практиката ни показа и оптималния интервал между две подобни акции – точно един месец. Точно 15 часа са активни промоционалните оферти. Така максимално се изостря вниманието на потребителя и се концентрира интересът към това, което предлагате.    Може да купувате и продавате различни стоки. От обувки до електроника.\r\nИмате възможност да се включите в акцията с изключително широк асортимент от почти всички категории продукти. Ограничението, което сме поставили, изключва само разделите „Услуги“, „Авто“, „Имоти“, „Животни“, „Туризъм“, „Работа“. Обяви от всички останали сфери на търговията са добре дошли. С изключителен успех в промоцията участват дрехи, разнообразни видове бяла и черна техника, аксесоари, детски и бебешки стоки, велосипеди, мебели и много други. Black Bazar е маркетингов трик, който безотказно дава резултати всеки път. Изкушeни от възможността да вземат нещо на изключителна цена, купувачите често поръчват не само вещи, от които имат нужда и които са били набелязали, но и такива, за които дори не са и помисляли. Импулсивните покупки са именно една от основните цели на подобни кампании. Кое ги прави неустоими?    Черният петък създава доверие у клиентите към вас като продавач и към като търговска платформа. Затова и едно от задължителните условия за участие в кампанията е, когато посочите конкретни условия по време на промоцията, да не отстъпвате от тях. Задължително е да изпратите заявената в рамките на посочения срок стока на обещаните преференциални условия. Важно е и да не сте променяли цената в рамките на един месец преди \"Черния базар\". И още нещо: стойностите без намалението трябва да отговарят на реалната пазарна оценка на съответния продукт. За да се включите в Black Friday трябва да предложите намаление с най-малко 20%. Това далеч не е символична отстъпка, а предпоставка за доста добра сделка. Стремежът към такава пък често е основен мотив за заявяване на поръчка. Включвайки се в инициативата, вие получавате безплатно рекламно присъствие на видими позиции и вероятността вашата оферта да бъде забелязана се повишава многократно. Не, числото не е преувеличено. Няма защо да го правим. Онлайн търговците, регистрирани на нашия сайт оценяват изгодната възможност да достигнат до хиляди потребители и я използват пълноценно. Броят нараства с всяка изминала кампания, а продажбите, реализирани с наша помощ ни дават повод за гордост и убеждението, че сме открили правилния път към нашите клиенти.\r\nВие ще се включите ли? Не забравяйте да се абонирате и да участвате още в края на този месец! ", "date": "2019.06.14", "title": "Black Bazar - любимата кампания на продавачи и купувачи"}
{"url": "https://www.actualno.com/ruse/inspektiraha-tol-kontrola-na-dunav-most-pri-ruse-news_758801.html", "text": "    Министърът на регионалното развитие и благоустройството Петя Аврамова инспектира Дунав мост при Русе. Проверката показа, че повече от 184 000 електронни винетки на автомобили с румънска регистрация са продадени от 17 декември 2018 г. до началото на месец юни. От тях над 122 000 са за леки автомобили и над 62 000 - за тежкотоварни над 3.5 тона. Общата стойност на продадените електронни винетки на румънски автомобили възлиза на над 4,7 млн. лв., което класира Румъния втора сред чуждестранните шофьори по продажби на е-винетки след Турция.      Граничните служители на ГКПП „Дунав мост“ информираха министър Аврамова, че румънските водачи предпочитат да купуват винетки от терминали за самотаксуване. За улеснение на пътуващите на пункта работят 4 терминала и двe гишета за продажба на е-винетки, на които може да се плати и в брой.   „Румъния заема първо място сред чуждестранните пазари по брой туристически посещения в България – 1 377 009, като спрямо 2017 г. се отчита ръст от 20,9%“, коментира министър Аврамова. \r\nОт февруари до началото на юни 2019 г. инспекторите на Националното тол управление са проверили 15 520 румънски граждани, като са наложени 612 компенсаторни такси.   ", "date": "2019.06.14", "title": "Инспектираха тол контрола на \"Дунав мост\" при Русе"}
{"url": "https://www.actualno.com/burgas/dobrovolec-daril-50-litra-kryv-prez-jivota-si-news_758798.html", "text": "    По повод Световния ден на безвъзмездния кръводарител УМБАЛ Бургас връчи грамоти на отличилите се в кампанията на болницата \"Това не си го правил\". В нея участваха ученици, които имаха възможност да отбележат своята зрелост по един нестандартен и хуманен начин – като дарят кръв.      На церемония в сградата на на БЧК бяха наградени най-големите дарители.   Сред тях е и кръводарителят Златин Чаушев. Той постави своеобразен рекорд, като дари кръв 125 пъти. По повод своето хуманно дело мъжът казва: “Няма нищо по-удовлетворяващо от това, да правиш някого здрав и щастлив. Бързайте да правите добро, защото това е най-важното в живота“.\r\nПрез целия си живот Чаушев е дарил 50 литра кръв и по този начин е дал шанс за живот на 400 души. Мъжът е от Несебър и е началник отдел „Световно културно наследство“. За своя хуманизъм е получил много награди от БЧК.  „Кръводарител станах случайно. Навремето в казармата тези неща се правеха под строй. След това реших, че това е най-доброто, което можеш да направиш, най-безвъзмездното, безкористно и анонимно дело. Удоволствието от това да правиш някого здрав и щастлив осмисля моето решение всеки сезон да дарявам кръв. Самият аз се чувствам добре, възстановен и пречистен “ добавя Златин Чаушев.  \r\nНа 14 юни е роден Карл Ландщайнер, който е открил системата АВО кръвни групи, за кето получава Нобелова награда. Датата е избрана за Световен ден на безвъзмездното кръводаряване.    ", "date": "2019.06.14", "title": "Добровoлец дарил 50 литра кръв през живота си"}
{"url": "https://www.actualno.com/society/prostreljanata-jena-ot-s-trapoklovo-se-nujdae-ot-sredstva-za-plastichni-operacii-news_758839.html", "text": "    45-годишна жена, която беше в с. Трапоклово вече е в стабилно състояние, но сега има нужда от средства, за да ѝ бъдат направени пластични операции, тъй като лицето ѝ е обезобразено. Припомняме, че стрелецът от Трапоклово се опита да убие и свой съсед, след което се самоуби с ловната си пушка.      Синът и дъщерята на простреляната – Таня и Красимир – разказаха пред bTV, че майка им е получавала заплахи месеци преди страшната трагедия.    Дъщерята е търсила помощ от полицията, но, по думите ѝ, не са ѝ помогнали с нищо. 45-годишната и 64-годишният Петър Маринов живеели заедно от две години. Жената била вдовица, неговата съпруга също починала. Пред свои колежки Радост се оплаквала, че мъжът я заплашва с убийство.  На 6 май Петър отишъл да търси Радост в дома ѝ, но тя видяла, че носи пушка и се обадила на тел.112 . Според полицията това я спасило.\r\nВъв фаталната сутрин на 12 май мъжът влязъл в заведението на Петолъчката, където жена му била на работа и по нея пред очите на персонала и клиентите, дъщерята на Радост чула изстрелите по телефона.    Братът и сестрата се обърнаха със зов за помощ, защото нямат финанси за операциите на майка си, която е в стабилно състояние, но е обезобразена и не може да живее нормален живот засега.     Таня обясни, че е напуснала работа, за да се грижи за майка си, която не може да ходи и да яде самостоятелно. Красимир пък се е върнал от Германия, за да помага с каквото може, но също няма работа. ", "date": "2019.06.14", "title": "Простреляната жена от с. Трапоклово се нуждае от средства за пластични операции"}
{"url": "https://www.actualno.com/crime/metalna-vrata-rani-5-godishno-dete-news_758858.html", "text": "    В Хирургичното отделение на МБАЛ - Пазарджик е настанено 5-годишно момче, пострадало при инцидент с метална врата на спортно игрище. Това съобщи за Радио „Фокус“ – Пазарджик началникът на отделението д-р Васил Ковачев. Той обясни, че е прегледано и е в стабилно състояние.      \"Изключени са паренхимни, кухинни и мекотъканни увреди. Установено е, че то е със счупена дясна ключица\", уточни д-р Ковачев. Той обясни, че инцидентът е станал при падане на метална врата.   \"Това са съобщили родителите на дежурния лекар, като те са обяснили, че детето е било затиснато от металната врата на спортно игрище. По думите на майката това са две игрища с метална врата, която ги свързва. При преминаване от едното в другото майката и по-голямото дете са били по-напред, а металната врата е паднала и е затиснала по-малкото“, коментира д-р Ковачев.\r\nПо информация на родителите инцидентът е станал снощи в двора на Спортното училище в Пазарджик. \"В полицията в Пазарджик и на телефон 112 няма подаден сигнал за пострадалото дете\", каза говорителят на полицията Мирослав Стоянов.    ", "date": "2019.06.14", "title": "Метална врата рани 5-годишно дете"}
{"url": "https://www.actualno.com/starazagora/vyzrasten-starozagorec-be-blysnat-ot-kola-na-peshehodna-pyteka-news_758827.html", "text": "    87-годишен мъж е блъснат от кола на пешеходна пътека в късния следобед вчера. При заден ход лек автомобил БМВ, управляван от 40-годишен водач, го удря, докато пресича пешеходна пътека на ул. \"Петър Парчевич\" в Стара Загора.      Възрастният мъж е с контузия на мозъка, фрактури на лицева кост и на дясната ръка и с разкъсно-контузна рана на лицето. След инцидента е откаран в Университетската многопрофилна болница за активно лечение \"Проф. д-р Стоян Киркович\", където е настанен за лечение, без опасност за живота.   На шофьора е направен тест за употреба на алкохол с техническо средство, който е с отрицателен резултат. ", "date": "2019.06.14", "title": "Възрастен старозагорец бе блъснат от кола на пешеходна пътека"}
{"url": "https://www.actualno.com/bgfootball/bylgarija-e-zaplashena-ot-nakazanie-da-posreshtne-anglija-pred-prazni-tribuni-news_758866.html", "text": "    Изключително неприятни новини споходиха националния отбор по футбол, както и българските фенове.      От УЕФА са отворили процедура срещу България заради проявен расизъм в последното ни домакинство от евроквалификациите срещу Косово на 10 юни.   Това означава, че има реална опасност най-дългоочакваната среща от евроквалификациите - срещу Англия, да се играе пред празни трибуни.\r\nСпоред информациите косоварите са се оплакали и на делегата на двубоя за расистки скандирания, което също може да окаже влияние върху решението на УЕФА.  Кои са определящите фактори дали да има наказание от УЕФА, вижте в . ", "date": "2019.06.14", "title": "България е заплашена от наказание да посрещне Англия пред празни трибуни"}
{"url": "https://www.actualno.com/balkani/poklonnik-otkradna-darovete-na-chudotvorna-ikona-v-sveta-gora-news_758869.html", "text": "    Мним поклонник на Света гора открадна даровете на благодарни християни от чудотворната икона на св. Богородица Вратарница в Иверския манастир, предаде БГНЕС.      Дръзката кражба се е случила тази нощ. Малко по-късно тя е установена от монаха, който е дошъл да запали кандилата в храма. Той веднага е съобщил за случилото се на игумена на Иверската света обител, архимандрит Натанаил.   Службата за охрана на Света гора се е задействала веднага и е заловила извършителя. Липсва информация за неговата националност. Все още не е ясно дали откраднатите скъпоценности са върнати на манастира. Съобщава се, че, когато е бил разкрит, извършителят ги е хвърлил.\r\nИконата на света Богородица Вратарница, заедно с иконата „Достойно ест“, е сред най-големите светини на Атон.    ", "date": "2019.06.14", "title": "\"Поклонник\" открадна даровете на чудотворна икона в Света гора"}
{"url": "https://www.actualno.com/crime/83-godishen-bivsh-voenen-jestoko-prebit-i-ograben-v-doma-si-news_758852.html", "text": "    Маскирани мъже нахлуха в дома на 83-годишен мъж във врачанското село Пудрия и го пребиха зверски, за да ограбят 130 лева от пенсията му.      Сигналът за жестокия побой е подаден в полицията вчера призори.   \"В 4 часа сутринта се звъни и аз ставам. Отворих и единият ме хвана за гушата. Каза ми веднага да дам парите и ме бутна на леглото\", разказа пред Нова телевизия пострадалият Петър Миленов.\r\n83-годишният бивш военен живее сам в Пудрия, след като миналата година починала съпругата му. Петър Миленов има двама сина, които обаче не живеят в селото.  Пенсията на възрастния човек е 250 лева, но когато маскираните нахлули в дома му, той имал само 130 лв., защото преди това пенсионерът си купил лекарства и разплатил сметките си.\r\nЧовекът се изплашил за живота си, защото нападателите изглеждали страховито и дал парите. Мъжете били съвсем непознати. След като дал последните си средства, мъжете избягали и той потърсил помощ от съседите.   Извика ме към 5 сутринта. Обясни ми, че са го обрали и пребили. Целият трепереше\", разказа съседът Ангел Михайлов.    Според хората от селото нападателите набелязали Петър първо заради кроткия му нрав и второ, защото улицата е доста пуста. Съседите споделят, че наоколо не живее почти никой. Полицията продължава да издирва обирджиите. ", "date": "2019.06.14", "title": "83-годишен бивш военен жестоко пребит и ограбен в дома си"}
{"url": "https://www.actualno.com/politics/kolko-pari-ot-subsidija-shte-vryshta-reformatorskijat-blok-i-koj-shte-gi-vryshta-news_758856.html", "text": "    При всяко положение колегите от администрацията на партията проверяват в момента. Нямам отговор на този въпрос. Така новоизбраният евродепутат от листата на \"Демократична България\" Радан Кънев коментира пред темата с партийните субсидии и това дали се налага \"Реформаторският блок\" да връща надвзети суми и колко. Припомняме, че партия ДСБ бе част от Реформаторите, а тогава Кънев бе и нейн председател.           \" \", поясни още Радан Кънев. Знаете, тогава нямаше гласове \"Не подкрепям никого\" и ако си спомняте, практически всички партии на тогавашните избори (2014 г.)  влязоха в парламента. Тоест партии без почти нямаше, каза Кънев.  Според него . Кънев още веднъж посочи обаче, че . Кънев подчерта, че не би могъл да се ангажира да коментира дали се налага връщане на надвзета субсидия, тъй като предстои още работа по темата. направи изчисления относно сумата, която би трябвало Реформаторският блок да върне като надвзета от партийната субсидия. .   Съгласно изчисленията ни, става дума за . Това са парите, които би трябвало Реформаторите като коалиция  да внесат обратно в бюджета, ако говорим от разлика от 2,23 лева на глас. Това е така, защото формацията е получавала по-голяма субсидия за толкова време спрямо новото действие на Закона за политическите партии - от 26 май, 2016 година, до 27 януари 2017 година, когато е разпуснато 43-тото Народно събрание.    Остава въпросът как политически партии, обединени в коалиция, ще връщат надвзети суми. Съгласно промените в закона сега, за коалициите намалението на годишната държавна субсидия се разпределя между съставляващите ги партии според коалиционното споразумение. При липса на такова - пропорционално на броя на отделните народни представители от партиите. В 43-тото Народно събрание Реформаторският блок ( ) имаше 29 депутати, като стои въпросът и с т.нар. гражданска квота - дали тя ще се \"пришие\" към някоя партия, или трябва да се брои към цялата коалиция. ", "date": "2019.06.14", "title": "Колко пари от субсидия ще връща Реформаторският блок и кой ще ги връща?"}
{"url": "https://www.actualno.com/goodnews/triznaci-se-rodiha-v-stolichna-bolnica-news_758841.html", "text": "    На 13 юни в Първа САГБАЛ „Света София“ се родиха тризнаци. Те проплакаха за първи път в ръцете на д-р Антон Баев, акушер-гинеколог, неонатолог д-р Красимира Иванова, педиатър д-р Димитър Колев, анестезиолог д-р Мирослав Стоянов, акушерка Теодора Костова и асистент д-р Нела Владимирова, съобщиха от лечебното заведение.       е на 44 години, бебетата са заченати ин витро и са родени в 32 гестационна седмица с цезарово сечение. Първото бебе е момиченце с тегло 1280 грама и ръст 40 см, второто бебе също е момиченце – 1580 грама и ръст 42 см, а след тях на бял свят се появи и момченце – 1900 грама и ръст 42 см.   Екипът споделя, че раждането е протекло без усложнения и майката и децата са в задоволително състояние.    ", "date": "2019.06.14", "title": "Тризнаци се родиха в столична болница"}
{"url": "https://www.actualno.com/help/ivan-ima-nujda-ot-nashata-pomosht-za-da-jivee-news_758874.html", "text": "    Полицаи в Бургас се обединиха в помощ на сина на техен колега. 18-годишният Иван се бори за всяка глътка въздух, докато чака за белодобрна трансплантация. Момчето има нужда от по 2000 лева на месец за терапия. Във всички районни управления на полицията в Бургас е започнала кампания за набиране на средства за Иван, разказва Нова телевизия.      Момчето е родено с рядкото заболяване муковисцидоза, което засяга белите дробове и панкреаса. До миналата година Иван е бил като всичките си връстници. Едно от любимите му занимания е било да играе народни танци. „Бях доста активен. Ходих на танци 12 години, ходихме по екскурзии, отделно от това карах колело. Имах движение, но от 1 година нямам сили, нямам въздух. В момента не съм спокоен, дишането ми не е спокойно”, разказа Иван Иванов.\r\nПрез зимата състоянието на Иван рязко се влошило, изгубил 10 килограма от теглото си и се наложило да влезе в болница.\r\nСемейството вече получило чрез дарения пари за мобилен инхалатор, с който детето да може да излиза от дома си. Иван разказва, че на абитуриентския си бал отишъл с кислородна бутилка.     „Паричките за апарата се събраха изключително бързо. Апаратът е поръчан. Много сме благодарни”, каза майката на Иван, Нина Иванова.\r\nЛекарите обаче са категорични, че се налага трансплантация на бял дроб. Дотогава момчето трябва ежедневно да приема лекарства и да преминава редица процедури, които стрували на семейството около 2000 лева месечно. „Тези пари са ни нужни, за да поддържаме състоянието му, защото никой не ни казва кога ще се случи”, каза още майката.\r\nИван остава оптимист, докато чака обаждане от Австрия, че е включен в заветния списък за трансплантации от България. „Мечтата ми е да оздравея и да водя един по-силен живот. След това да постигна целите си със здравето, с учението”, отбелязва момчето.    Семейството е поставило кутии за дарения в много обекти в Бургас.\r\nАко желаете да помогнете на Иван, можете да го направите, като преведете средства чрез PayPal или по следната сметка:           ", "date": "2019.06.14", "title": "Иван има нужда от нашата помощ, за да живее"}
{"url": "https://www.actualno.com/europe/edva-9-ot-obeshtanite-za-notr-dam-darenija-sa-vneseni-news_758881.html", "text": "    Едва 9% от обещаните дарения са внесени по сметки на четири фонда и държавата за реставрирането на , която бе обхваната от пожар преди 2 месеца, съобщи Franceinfo.      Съгласно разпространената информация, средствата се депозират главно от физически лица чрез банкови преводи и чекове. 200 милиона евро от семейство Арно и групата LVMH - Louis Vuitton Moet Hennessy и 100 милиона евро от семейството на френските бизнесмени милиардери Pino, който притежава Artemis и Kering, ще бъдат прехвърлени постепенно при конкретни етапи на реконструкцията на катедралата, допълва агенция Фокус.   Някои фирми и физически лица вече обявиха, че ще се откажат от намеренията си за дарения, защото кампанията за набиране на средства върви успешно и без тяхна помощ. Според радиостанцията това решението няма да промени ситуацията, тъй като става дума за дарения, не по-големи от един милион евро. ", "date": "2019.06.14", "title": "Едва 9% от обещаните за Нотр Дам дарения са внесени"}
{"url": "https://www.actualno.com/smolyan/atrakcii-za-cjalo-ljato-podgotvjat-v-pamporovo-news_758810.html", "text": "    От тази събота - 15 юни, лифтовете в Пампорово започват работа и ще работят без почивен ден до 22 септември. На разположение на туристите ще бъдат четири въжени линии - от Туристическия център до Студенец, от Студенец до Снежанка, от Смолянски езера до Снежанка и лифтът от Чепеларе до Мечи чал. Една от основните атракции в курорта и това лято ще бъде „Велопарк Пампорово“, който разполага с множество разнообразни трасета и маршрути за планинско колоездене с различни нива на трудност, подходящи и за любители колоездачи, и за професионалисти. Още следващата седмица, между 20 и 23 юни, по време на петото издание на „Пампорово Байк Фест“ курортът ще приеме част от елита на Европейската колоездачна сцена, а поводът е домакинството на страната ни за първи път на кръг от „iXS Downhill Cup”. Много нови атракции ще радват туристите през лятото, като новоизграденият „Пампорово Адвенчър Парк“, който ще отвори врати тази събота в местността Язовира. Паркът ще предложи на посетителите много забавления, сред които въжена градина с 10 елемента, скокове върху въздушна възглавница, разходка с водни колела, лодки и риболов.       Събитията в Пампорово продължават на 29 юни с официалното откриване на новия конферентен център в хотел „Перелик“, който включва 5 зали с най-модерно и иновационно оборудване и общ капацитет от над 1100 човека. Откриването на конферентния блок ще съвпадне с официалното откриване на летния сезон в курорта, когато всички лифтове ще работят безплатно. ", "date": "2019.06.14", "title": "Атракции за цяло лято подготвят в Пампорово"}
{"url": "https://www.actualno.com/showbusiness/okonchatelno-osydiha-ornela-muti-za-izmama-news_758943.html", "text": "    Италиански съд потвърди окончателната присъда на италианската кинолегенда Орнела Мути, която се очаква скоро да пристигне в България. Тя беше осъдена заради фалшива медицинска бележка, оправдаваща отсъствието й от театрална постановка и вместо това е присъствала на благотворителна вечеря в Санкт Петербург.      Съдът потвърди решението на апелативния съд от 2017 г. за италианската филмова звезда, която получи условна присъда от шест месеца затвор и глоба от 500 евро за измама, информира БГНЕС.   Актрисата се опита да оспори решението на съда, който тогава постанови, че е излъгала, че е болна и е отменила шоуто в „Teatro Verdi „ в Порденоне през 2010 г. Въпреки предписанието на лекаря, че актрисата трябва да почива пет дни й забранява да използва гласа си, тя е присъствала на благотворително събитие в Санкт Петербург заедно с Кевин Костнър, както разкриха по-късно фотографи.\r\nПървоинстанционният съд осъди Мути на 8 месеца затвор и глоба от 600 евро през 2015 г., което тя оспори с относителен успех през 2017 г.  Въпреки това беше постановено, че присъдата може да бъде спряна, ако на тогавашният работодател на Мути бъдат изплатени 30 000 евро компенсация.\r\nКакто посочва италианското издание „Corriere Della Sera”, Мути може да се опита да плати тази четирицифрена сума и в крайна сметка да избегне затвора.    ", "date": "2019.06.14", "title": "Окончателно осъдиха Орнела Мути за измама "}
{"url": "https://www.actualno.com/starazagora/starozagorskata-tpp-naj-aktivnata-regionalna-organizacija-svyrzvashta-biznes-i-uchilishta-news_758789.html", "text": "    Форум в Стара Загора ще обсъжда днес (14 юни) бъдещето на дуалното образование в България. Шест професионални училища в Старозагорска област са въвели дуална форма на обучение, а с още три Търговско-промишлена палата (ТПП) - Стара Загора, води преговори.      Преди дни на Втората национална конференция \"Дуалното образование - път на възможностите\", организирана от проект \"Домино\" и Министерството на образованието и науката, старозагорската ТПП получи първа награда за най-активна регионална организация, осъществяваща връзката между бизнеса и училищата по българско-швейцарския проект „Домино“.\r\nОще две награди по проекта са с носители от областта. За назначаването на най-голям брой ученици след завършване на дуално обучение и наградата за казанлъшкия завод „Арсенал“, а Професионалната гимназия „Иван Хаджиенов“ в Града на липите е с награда за първо училище, въвело дуално обучение. ", "date": "2019.06.14", "title": "Старозагорската ТПП - най-активната регионална организация, свързваща бизнес и училища"}
{"url": "https://www.actualno.com/curious/smeshni-sentencii-za-po-vesel-petyk-news_758831.html", "text": "            Животът е поредица от избори на кого да довериш безименния си пръст и на кого средния. Рано или късно всички се сблъскваме с това, което може да опишем с тези пръсти.    Ако жената ви обожава, гушка, глези, целува, нарича с най-мили имена, то вие най-вероятно сте шпиц. Нужен ми е още един ден между събота и неделя.      ", "date": "2019.06.14", "title": "Смешни сентенции за по-весел петък"}
{"url": "https://www.actualno.com/vidin/kmetyt-na-vidin-podkrepi-rabotata-po-proekt-sreshtu-drogata-i-zavisimostite-news_758829.html", "text": "    Проект \"Антидрога\" от Инър Уийл Клуб Видин, със съдействието на Регионалното управление на образованието представиха презентация на дейността си. Гост на семинара беше кметът Огнян Ценков. Първият модул се проведе в залата на Видинската Симфониета.      Проектът бе представен от Веса Гидова, президент на клуба: \"Използвам случая още веднъж да благодаря на приятелките си от Инър Уийл, на техните гости, на всички сърцати дами от Видин, които вече 20 години подкрепят нашите каузи, както и тази за антидрогата.\r\nКметът на Видин приветства организаторите и участниците и заяви своята категорична подкрепа към институциите и хората, които активно работят, за да могат нашите деца и младежи да растат и се развиват в безопасна среда, свободна от зависимости като дрогата.\r\n\"За да постигнем резултатите, които искаме, са нужни обединените ни усилия и постоянство. Позволете ми да отбележа, че в това отношение нашата местна институция дава своя сериозен принос, отчитайки успешната дейност на Общинския съвет по наркотичните вещества, който приобщава и възпитава младите хора да помагат в борбата срещу дрогата и да предлагат алтернативи за социална ангажираност\", каза Ценков. Той коментира, че тази значима инициатива ще бъде изключително полезна в подкрепа на каузата за предпазване на подрастващите от опасните зависимости и отправи пожелание със съвместни усилия да се провокират още подобни благородни каузи.  Презентация по темата за наркотиците и употребата им от ученици и подрастващи направи д-р Иван Добринов, завеждащ отделението за зависимости в Психиатрична болница, град Раднево. Той говори за видовете така наречена \"дизайнерска дрога\", начините за рекламирането им, причините, поради които хората посягат към тях и пагубното влияние, което оказват върху организма.\r\nНа срещата присъстваха Веселка Асенова, началник на Регионалното управление на образованието, представители на Общинския съвет по наркотичните вещества, учители и ученици от горните класове на видински училища.\r\nВторият модул на проекта ще обхване ученици от 7–ми клас на ОУ \"Любен Каравелов\".     ", "date": "2019.06.14", "title": "Кметът на Видин подкрепи работата по проект срещу дрогата и зависимостите"}
{"url": "https://www.actualno.com/politics/stojan-mirchev-borisov-protjaga-ryka-kym-slavi-trifonov-news_758772.html", "text": "    Предложението партийната субсидия да стане един лев е формално извинение на Министерски съвет заради надвзетото финансиране и протегната ръка към Слави Трифонов. Това заяви в интервю за bTV депутатът от БСП Стоян Мирчев.      \"Зад предложението се крият доста по-големи проблеми за самия премиер и ГЕРБ. Техните патерици в парламента – \"Атака\", ВОЛЯ и НФСБ на тези избори показаха, че не могат да съберат обществено доверие, а г-н Борисов е свикнал да има помощници в Народното събрание и сега протяга ръка към Слави Трифонов\", заяви депутатът.   Депутатът коментира, че все още не знае колко точно трябва да върнат БСП от надвзети партийни субсидии. Той допълни, че всички в парламента са единодушни, че парите трябва да се върнат.\r\n\"Човекът на \"Позитано 20\", който отговаря за тези неща е попитал, защото е имал съмнения, че сумата е по-висока, от Министерство на финансите не са му отговорили – казали са, че всичко е наред. Ако има вина, тя е във финансовото министерство, че не са проследили правилната сума\", каза народният представител.  Социалистът допълни, че в левицата има неразбирателство, но очаква по време на Конгреса ситуацията да се изясни.\r\n\"На този етап партията показва, че не желае Корнелия Нинова да подава оставка, особено в момент, когато ни предстоят избори. От цялата страна валят писма, в които пишат, че не е сега времето и въпреки че загубихме изборите – сме направили пробиви\", посочи депутатът.   Стоян Мирчев заяви, че , за обедини симпатизанти извън твърдите ядра на партията. \"Решение за Мая Манолова няма. Това е коментар на г-н Паргов. Може би той припознава като такъв човек Мая Манолова. Тя е човек с авторитет в обществото, но преди да я коментираме, трябва да попитаме и нея какво мисли по въпроса\", посочи депутатът.     ", "date": "2019.06.14", "title": "Стоян Мирчев: Борисов протяга ръка към Слави Трифонов"}
{"url": "https://www.actualno.com/politics/partiite-vryshtat-nadvzetite-subsidii-do-kraja-na-2020-g-news_758786.html", "text": "    Партиите и коалициите ще трябва да върнат надвзетите от държавната партийна субсидия до края на 2020 г., противен случай започва да тече лихва върху сумите. Това решиха депутатите с окончателното приемане на .      Законопроектът е внесен от Министерски съвет, а с него цели въвеждането на стриктна уредба за формирането, изчислението и изплащането на държавната субсидия за политическите партии и коалиции.   Повод за законодателната инициатива стана , в което има информация за допуснати нарушения при определяне на партийната субсидия за 2018 г. От показаните там документи е видно, че субсидията за този период е следвало да бъде точно 32 128 844 лв., но вместо това партиите са получили 38 684 384, което е с около 6 519 540 лв. повече. Така на практика, вместо 11 лева на действителен глас, каквато е заложената в държавния бюджет партийна субсидия, няколко партии са получили 13,23 лв.\r\nОсвен парламентарно представените ГЕРБ, БСП, „Обединени патриоти“, ДПС и „Воля“, от по-високата субсидия са се възползвали и партиите, които не са влезли в Народното събрание, но са преминали границата от 1% на последните парламентарни избори. В случая това е \"Възраждане\".  С промените се предвижда още преизчисление на годишната субсидия за периода от 26 май 2016 г. до влизането на закона в сила, а намалението да бъде за сметка на следващи траншове. При липса на такива обаче, разликата ще трябва да бъде възстановена от съответната партия.\r\nСлед влизане в сила на закона в 7-дневен срок Министерство на финансите ще бъде задължено да публикува информация за средствата, които подлежат на връщане от политическите сили.   Законът регламентира случаите, когато надвзетата субсидия не е върната доброволно. На политическа партия, която не е върнала доброволното разликата в субсидията се предоставя субсидия в размер на 70% от сумата, която трябва да й бъде предоставена и 50% от сумата от всяка следваща част на субсидията в рамките на до една година от влизането в сила на този закон.    Законът урежда и случаите, в които партиите нямат достатъчно средства за това. Тогава разликата, която не е върната, може да се върне до 31 декември 2020 г. ", "date": "2019.06.14", "title": "Партиите връщат надвзетите субсидии до края на 2020 г. "}
{"url": "https://www.actualno.com/crime/shte-spre-li-sluchajat-v-plovdiv-roditelite-da-sytrudnichat-pri-podozrenija-za-terorizym-news_758761.html", "text": "    \"Въпросът е при този подход кой родител ще сътрудничи. Ние обръщаме внимание, че това може да се случи и всяко семейството трябва да внимава, защото това не гледане на порно. Въпросът е тези хора, които наблюдават децата си ще са готови ли да сътрудничат при този подход.\" Това каза анализаторът от Центъра за изследване на демокрацията Тихомир Безлов в интервю за bTV.      По думите му част от версиите за случилото се са изтекли умишлено в медиите. Той допълни, че една от версиите е, че чужди служби, най-вероятно турски, са сигнализирали за .   \"На мен по-реалистично ми изглежда бащата да е сътрудничил на службите. Изключително малко знаем и от тук нататък полето за спекулации е огромно.\", добави още Безлов.\r\nСпоред него от \"чухме доста по-мека версия от това, което чухме от прокурора, който искаше задържане на момчето.\"  Безлов все пак обърна внимание, че \"това не сбиване в училище и не е продаване на трева, не е просто криминално престъпление. Това, което виждаме като материали, самото усилие е заплаха за огромен брой хора и ако беше се случило, щеше да предизвика много голяма трагедия. За самото семейство това също е в трагедия и начинът, по който информационно беше развит случаят, допълнително създаде огромен проблем на това семейство. Не беше необходимо всичко това да стане публично.\" ", "date": "2019.06.14", "title": "Ще спре ли случаят в Пловдив родителите да сътрудничат при подозрения за тероризъм?"}
{"url": "https://www.actualno.com/america/syvsem-skoro-shte-stane-jasno-dali-asandj-shte-byde-ekstradiran-v-sasht-news_758746.html", "text": "    Създателят на WikiLeaks Джулиан Асандж ще разбере дали ще бъде екстрадиран в Съединените щати. Днес, 14 юни, е заседанието на съда, след като Вашингтон официално поиска от Лондон да им предаде Асандж, предаде БГНЕС.      Според САЩ Асандж е нарушил законите против шпионаж в страната, като е публикувал през 2010 г. големи обеми класифицирана информация на американската армия и американските служби.   Първоначално, в сътрудничество с The New York Times и The Guardian, WikiLeaks публикуваха редактирани версии на армейските доклади и дипломатическите документи, с които разполагаха. В тях бяха заличени имената на служители на службите и техни контакти в различни страни.\r\nНо скоро след това Джулиан Асандж реши, че този формат е много ограничаващ и публикува целите документи без никаква редакция.  Държавният секретар на САЩ Майк Помпео каза, че WikiLeaks действа като вражеска разузнавателна служба и е инструмент, от който се възползват противници на САЩ - като Русия.\r\nАко бъде признат за виновен по 18-те обвинения в САЩ, Асандж е изправен пред присъда от 175 години затвор.   Австралиецът се кри в последните 7 години в посолството на Еквадор в Лондон, но беше изхвърлен от там след смяна на властта в южноамериканската страна.    В момента Джулиан Асандж излежава 50-седмична присъда във Великобритания, след като беше пуснат през гаранция през 2012 година, но не я спази и се укри от съда. ", "date": "2019.06.14", "title": "Съвсем скоро ще стане ясно дали Асандж ще бъде екстрадиран в САЩ "}
{"url": "https://www.actualno.com/viewpoint/azbuchnik-na-bylgarskija-haos-avtoritarizym-news_758639.html", "text": "    Още се чудя. Авторитаризъм ли е по-подходящата дума или Автокрация? И двете еднакво добре описват онова, което се стовари на главите ни и, са съжаление, на главите на децата ни през последните години така наречения Преход. Струва ми се, че по същество между двете думи в нашия роден контекст няма съществена разлика. А към тях можем да добавим и няколко чуждици, които съвсем не са чужди на българската действителност – Клептокрация, Плутокрация, Олигархия. И още една за капак – Мафия.      Но да се върнем на основната тема.\r\nАвторитаризмът е форма на държавно управление, налагаща подчинение и  насилие над обществото чрез потисничество или пропаганда (!). При него гражданите са зависими от властта в много области на живота и потисничеството може да се изразява както чрез институционален произвол, така и чрез форми на икономическо насилие. Авторитаризмът обикновено се проявява при някои псевдодемократични управления, но може в крайните си проявления да стигне и до фашизъм.\r\nАвтокрацията /от гръцки/ означава самовластие, самодържавие. Форма на държавно управление, при която държавният глава притежава еднолично цялата власт – изпълнителна законодателна и съдебна.  При самодържавието носителят на върховната власт притежава всички права в изпълнителната, законодателната и съдебната власт. При това той може да осъществява тази власт както съвместно с аристокрацията, така и еднолично.  На практика  Авторитаризмът и Автокрацията в България се препокриват. Само дето Самодържецът у нас притежава пряко и формално само изпълнителната власт, а другите две –  законодателната и съдебната, управлява индиректно  или чрез подставени фигури. Всички знаем, че парламентът е под диктата на най-голямата парламентарна група, а тя пък е на ръчно управление на Премиера – Самодържец. Що се отнася до съдебната система, отдавна никой няма илюзии относно нейната независимост, с известни изключения, разбира се.\r\nПоръчкови ментори съзнателно се опитват да отклонят вниманието ни за наличие на Автокрация у нас. За целта уж признават, макар и с половин уста, че е възможно съществуването на някои „меки” форми на Авторитаризъм. Ама видите ли, толкова меки, че ние не ги усещаме даже, а ако ги усетим, чувството дори е приятно. /Смях!/  Целта на подобни ментори е да насочат вниманието ни именно към тези „дребни” слабости, за да  забравим по-голямата заплаха – у нас има тежка форма на неформална Автокрация, съчетана с „мек” Авторитаризъм. Извинете ме за сложната формулировка!\r\nИска ми се да обърна специално внимание на два детайла.    Когато се говори за Авторитаризъм, освен за различните форми на потисничество/институционални, икономически/ като основен фундамент за съществуване на Авторитаризма стои Пропагандата. В пряк текст това означава едно – медиите на Пеевски и Борисов. Излишно е да припомняме на кое място сме по свобода на словото /който го интересува, може да провери в Интернет/. За съжаление, формулата за съществуването на Пропагандата като основен инструмент за налагане на Авторитаризма не е от днес. Което никак не ни топли.\r\nИ нещо още интересно. Според формулировката, при Автокрацията Самодържецът може да управлява еднолично или заедно с аристокрацията. Очевидно кой модел е избран за ситуацията у нас. Управление заедно с аристокрацията. Под „аристокрация” трябва да разбираме верните на Самодържеца хора, структури, кръгове, фирми, всички онези, които получават пълна институционална и съдебна подкрепа. Тези, които получават своите порции от европейските фондове и държавната баница, тези, които богатеят на нашия гръб. Това са активистите от ГЕРБ и подкрепящите ги партии на национално и местно ниво, това са хилядите висши държавни чиновници, това са техните кметове с техните фирми и множество още тути кванти „аристокрации”/!/\r\nА сега е време да си спомним за Шарл Перо и „Котаракът в Чизми”. И за  Маркис дьо Карабас. Автор:     …  ", "date": "2019.06.14", "title": "Азбучник на българския хаос: АВТОРИТАРИЗЪМ"}
{"url": "https://www.actualno.com/asia/navodnenijata-v-kitaj-prodyljavat-da-vzemat-choveshki-jivot-news_758750.html", "text": "    Увеличава се броя на загиналите в , съобщава БГНЕС. Загинали са най-малко 61 души в централните и южните райони на страната.      Министерството за борба с бедствията на Китай обяви, че напълно са били разрушени 9300 домове. Засегната е земеделска земя с площ 3,71 милиона хектара, като преките материални щети се оценяват на почти 2 милиарда щатски долара.   Китай обяви, че повече от 4300 души са били спасени от наводненията, които  засегнаха обширен район, простиращ се от югоизточната провинция Гуандун до югозападния център Чунцин по горното течение на река Яндзъ.\r\nПрез лятото Китай често страда от суша в северните части на страната и наводнения на юг. Според властите тази година валежите на север са били дори по-малко от обичайните ниски стойности.   ", "date": "2019.06.14", "title": "Наводненията в Китай продължават да вземат човешки живот"}
{"url": "https://www.actualno.com/smartguide/prez-oktomvri-shte-se-pojavjat-pyrvite-smartfoni-na-huawei-s-novata-os-news_758780.html", "text": "    Рeдицa ĸитaйcĸи мeдии наскоро paзĸpиxa, чe ĸитaйcĸият тexнoлoгичeн гигaнт Нuаwеі пpeз мeceц oĸтoмвpи тaзи гoдинa щe бъдe гoтoв дa пpeдcтaви нa пaзapa cвoятa фиpмeнa oпepaциoннa cиcтeмa (OS) НоngМеng. Извън Kитaй, тя ce oчaĸвa дa нocи имeтo Аrk ОЅ. Инфopмaциятa e нa Гyo Mингĸcи (Guо Міngхі), глaвeн aнaлизaтop нa ĸoмпaниятa Тіаnfеng Іntеrnаtіоnаl, пише .      Става ясно, че нoвaтa oпepaциoннa cиcтeмa нямa дa ce изпoлзвa във флaгмaнcĸaтa cepия Маtе 30. B нaчaлoтo НоngМеng ОЅ щe ce изпoлзвa в cмapтфoнитe oт нaчaлeн и cpeдeн ĸлac.   Πo дaнни нa Glоbаl Тіmеs нoвaтa oпepaциoннa cиcтeмa e paзpaбoтeнa cъвмecтнo c ĸитaйcĸaтa ĸoмпaния Теnсеnt. Ocвeн тoвa в тecтвaнeтo нa НоngМеng ca взeли yчacтиe Орро и Vіvо, ĸoитo нeoтдaвнa зaявиxa, чe нoвaтa OS e c oĸoлo 60% пo-бъpзa oт мoбилнaтa OS Аndrоіd нa Gооglе.\r\nНоngМеng пъpвoнaчaлнo щe ce paзпpocтpaнявa в Kитaй, пoнeжe ce oчaĸвa в нaчaлoтo дa нe пoĸpивa вcичĸи мeждyнapoдни изиcĸвaния и Нuаwеі нaй-вepoятнo щe oтлoжи глoбaлнaтa вepcия c няĸoлĸo мeceцa. Ho ĸoгaтo eĸocиcтeмaтa нa Нuаwеі бъдe изцялo гoтoвa, нoвaтa OS щe ce пoяви и в мoбилнитe ycтpoйcтвa oт ĸлaca нa Маtе 30 и Р40.  Aнaлизaтopи отбелязват още, чe въпpeĸи пpoблeмитe cъc CAЩ, Нuаwеі щe ycпee дa пpoдaдe мeждy 215 и 225 милиoнa cмapтфoнa, c ĸoeтo щe зaĸpeпи втopoтo cи мяcтo пo пpoдaжби нa глoбaлния пaзap. ", "date": "2019.06.14", "title": "През октомври ще се появят първите смартфони на Huawei с новата OS"}
{"url": "https://www.actualno.com/balkani/nova-demokracija-se-ochertava-kato-siguren-pobeditel-na-izborite-v-gyrcija-news_758739.html", "text": "    Дясната партия \"Нова демокрация\" удържа преднината от 8,5% пред сегашните управляващи от \"Сириза\", сочи проучване на общественото мнение в Гърция, направено от местната телевизия Sky.      \"Нова демокрация\" ще вземе 34,5% от вота, а \"Сириза\" ще са втори с 26%, сочат данните според БГНЕС. Далече назад остава традиционната левица ПАСОК, която се явява на изборите в алианс с името Движение за промяна (КИНАЛ). За тях ще гласуват 7%. Комунистическата партия ще получи 5,5%, а неофашистката \"Златна зора\" - 5%.   Формацията на бившия финансов министър Янис Варуфакис, който за малко не успя да стане евродепутат, ще получи 3,5%, което означава 11 места в парламента.\r\nУлтранационалистическата, проруска партия \"Гръцко решение\" може би ще получи достатъчно гласове, за да влезе в парламента.  Припомняме, че в Гърция ще има - на 7 юли. Причината е слабото представяне на \"Сириза\" на евроизборите и на паралелно проведените местни избори. А \"Нова демокрация\" изглежда ще се върне на власт, след като всъщност именно по време на нейното управление и на управлението на ПАСОК в началото на века са поставени основите на страшната криза, връхлетяла Гърция преди десетина година, която принуди Атина да търси помощ от ЕС и взе три заема, за да спаси икономиката си. ", "date": "2019.06.14", "title": "\"Нова демокрация\" се очертава като сигурен победител на изборите в Гърция"}
{"url": "https://www.actualno.com/society/novini-ili-novini-kartinata-na-pechata-za-14-uni-news_758705.html", "text": "                Медията коментира, че само в рамките на няколко дни прокуратурата кардинално е сменила версията си за от Пловдив, който е обвинен в тероризъм. За държавното обвинение той вече не е жертва, а изключително опасен терорист, който трябва да бъде арестуван, за да не застрашава живота на българските граждани. Апелативният спецсъд обаче не подкрепи тезата на прокурорите и остави на свобода момчето. Втората инстанция изцяло потвърди решението на първата отпреди седмица. Момчето  остава под наблюдение на Детска педагогическа стая. Всекидневникът отбелязва, че до края на годината БДЖ ще пуснат обществена поръчка за нови 4 хил. седящи места - мотриси и вагони. Това обяви председателят на съвета на директорите на “Холдинг БДЖ” Григори Григоров по време на обществено обсъждане. Средната цена на седалката е 25 хил. евро, така че общо поръчката ще е за около 100 млн. евро. Инвестицията ще е разсрочена в рамките на 7 години. От БДЖ се надяват новите места да са в наличност до 2023 г., коментира още вестникът.     Ежедневникът пише, че традиционни български храни могат да останат без защита на географското си наименование на европейско ниво, тъй като фирмите у нас имат разногласия относно рецептите и технологиите за производство на продуктите, които искат да регистрират в ЕС. Уточнява се, че националната защита на географските означения за произход на храни и напитки се отменя с нов закон за марките и географските означения, който бе приет на първо четене от парламентарната комисия по бюджет и финанси. Изданието съобщава, че пощите ще може да са по-гъвкави в управлението на услугите си в малките население места. Депутатите от транспортната комисия гласуваха на второ гласуване промени в Закона за пощенските услуги.\r\nСтава ясно, че според измененията ще има най-малко една стационарна пощенска станция в населените места с население от 800 до 15 000 жители. Това дава възможност \"Български пощи\" да закрие станции, но пред депутатите ресорният министър Росен Желязков и шефът на пощите Деян Дънешки обещаха, че няма да оставят малките населени места без услуги.    ", "date": "2019.06.14", "title": "Новини или Novini - картината на печата за 14 юни"}
{"url": "https://www.actualno.com/politics/rosen-jeljazkov-obhvatyt-na-tol-sistemata-e-okolo-10-hiljadi-km-news_758792.html", "text": "    \"Обхватът на тол системата, така, както е по задание и така, както се изпълнява, е около 10 хиляди километра, но политиката на държавата трябва да обхваща определени целеви групи, за да не доведе до неравномерно разпределение на тежестта по отношение на таксуването.\" Това каза в интервю за bTV транспортният министър       \"Всъщност политиката на държавата трябва да бъде насочена към транзитно преминаващите пътни превозни средства. Това означава, че приоритет трябва да бъдат автомагистралите и републиканската пътна мрежа първи клас, частично от втори клас\", коментира още Желязков.   В момента с превозвачите както на камиони, така и на автобуси, върви разговор именно за приоритизиране на политиката, допълни той.\r\nЦелта на въвеждането на тол системата е да се ограничи превозът на пътници и превозът на товари и например цената на билета за превоз на пътници да не се променя, заяви още транспортният министър.  Относно концесията на летище София той обясни, че до средата на юли вероятно ще стане ясен и концесионерът.\r\n\"По някои изчисления по нетен размер над 2 милиарда ще влязат в държавата. В първата си част ще бъдат насочени в държавния бюджет директно. После ще бъде взето решение дали с тях ще бъде погасен дългът на към държавата, или ще се използват за други цели. А годишните концесионни възнаграждения ще влязат във фонда за подпомагане на пенсионната система, както е по закон\", обясни още транспортният министър.    ", "date": "2019.06.14", "title": "Росен Желязков: Обхватът на тол системата е около 10 хиляди км "}
{"url": "https://www.actualno.com/society/miroluba-benatova-rano-e-za-objad-skoro-shte-si-govorim-poveche-news_758790.html", "text": "    \"Благодаря за подкрепата. Повече скришна - от колегите. И явна от публиката. На лешоядите да кажа: Рано е за обяд\". Това пише в своя Facebook профил журналистът Миролюба Бенатова, която напусна Нова телевизия.      \"Скоро ще си говорим повече! На тези, които имитират, че се интересуват от свободата на словото, а всъщност гадно чоплят рани и се правят на недоразбрали, нямам какво да кажа. От тях очаквах да не обиждат интелекта си с “въпроси”, но явно толкова могат. Да “рисуват” тайно образи и да подкрепят лъжата с бунт наужким. Всъщност нямат дефицит на акъл. Не достига душа\", категорична е Бенатова. Статусът ѝ завършва лаконично: \"До скоро!\"    Припомняме, че ръководството на телевизията прекрати трудовите договори на . Вчера (13 юни) те обявиха в социалната мрежа Facebook, че напускат \"Нова\", като същевременно с това честитиха и рождения ден на премиера Бойко Борисов.    ", "date": "2019.06.14", "title": "Миролюба Бенатова: Рано е за обяд, скоро ще си говорим повече"}
{"url": "https://www.actualno.com/showbusiness/kuba-guding-mladshi-se-zabyrka-v-neprijatnosti-zaradi-seksualen-tormoz-news_758725.html", "text": "    На носителя на \"Оскар\" Куба Гудинг-младши бяха повдигнати обвинения в сексуално посегателство. Актьорът се предаде в полицията в Ню Йорк и минути по-късно обвинението беше факт, предаде БГНЕС.      По-рано 29-годишна жена подаде сигнал в полицията, че противно на желанията ѝ, Куба Гудинг-младши е сграбчил гърдите ѝ в нощно заведение в неделя. Гудинг, който се усмихваше и махаше на репортерите пред полицейския участък, отрича обвиненията и каза, че е отишъл в полицията въпреки препоръките на адвоката му да не го прави.   Адвокатът на актьора Марк Хелър каза на журналисти, че е гледал видеозаписите от охранителните камери в нощното заведение и те ще покажат, че клиентът му не е извършил престъпление.\r\nХелър отхвърли и обвиненията, отправени от друга жена, че Куба Гудинг-младши я сграбчил за задника в заведение в Ню Орлиънс през 2008 година.   ", "date": "2019.06.14", "title": "Куба Гудинг-младши се забърка в неприятности заради сексуален тормоз "}
{"url": "https://www.actualno.com/starazagora/wwf-preduprejdava-dyrjavata-ne-ostavjajte-marica-iztok-kato-bobov-dol-news_758807.html", "text": "    Природозащитната организация WWF призовава всички отговорни институции да вземат отношение по темата \"климатични промени\", за да се поучим от грешките в Югозападна България и да не ги допуснем отново в Старозагорския въгледобивен район. Това пише в официално съобщение на органзиацията.      Известен като \"енергийното сърце\" на България, комплексът \"Марица Изток\"  осигурява около 30% от работните места в региона. Ако няма предварителен план за преструктуриране предвид все по-невъзможното бъдеще за въглищата, това ще остави на улицата десетки хиляди хора и рискува да обрече на разруха цели общини и градове, предупреждават природозащитниците. Те дават пример с Бобов дол и как там през 80-те години на миналия век са работели 10 000 души, а сега няма и помен от такова число.   WWF повдигна темата с образователния филм \"След въглищата\", който беше излъчен снощи във Френския културен институт. Филмът разказва именно за предизвикателствата пред миньорите в Югозападна България.\r\n\"За да запазим света такъв, какъвто го познаваме, ние сме длъжни да ограничим отделянето на въглеродни емисии и да задържим покачването на глобалните температури на равнище до 2°C от прединдустриалните нива\", напомня WWF и предупреждава, че ако неглижираме темата, климатичните промени ще доведат след себе си и социални, икономически и политически катаклизми.   ", "date": "2019.06.14", "title": "WWF предупреждава държавата: Не оставяйте \"Марица Изток\" като Бобов дол"}
{"url": "https://www.actualno.com/curious/v-shvejcarija-jenite-stachkuvat-news_758748.html", "text": "    Жените в цяла Швейцария излизат на стачка. Те са недоволни колко бавно се прилагат на практика мерките за премахване на неравенството между половете, предаде БГНЕС, позовавайки се на BBC.      Стачката идва 28 години, след като половин милион швейцарки излязоха по улиците през 1991 година с искания за равностойно заплащане и други придобивки. Тогава нямаше нито една жена в правителството на страната, нито се полагаше платено майчинство в Швейцария.   От протестът през 91-ва настъпиха много промени. Вече имаше осем министри жени, а платеното майчинство се полага по закон. Но много от проблемите в страната остават.\r\nЖените получават средно с 20% по-ниски заплати от мъжете в Швейцария. Много малък брой жени заемат високи, отговорни постове, а детските градини са скъпи и местата са малко.  Миналият месец доклад на Световната организация на труда постави Швейцария на последно място по отношение на разликите в заплащането между мъже и жени.\r\nМиналогодишните обещания на правителството за мерки срещу разликите в заплащането в крайна сметка засегнаха само компаниите, които имат повече от 100 работници. Женските организации нарекоха ефекта от това правило \"без никакво значение\".   Не всички жени в Швейцария са убедени в причините за стачката и някои няма да участват в протеста. Но хиляди вече уведомиха шефовете си, че днес няма да дойдат на работа. Други измислиха оригинален начин да протестират и ще си тръгнат от работните си места в 15:30. Така ще са работили с 20% по-малко от обичайното или толкова, за колкото са им платили.     ", "date": "2019.06.14", "title": "В Швейцария - жените стачкуват"}
{"url": "https://www.actualno.com/curious/eto-kakvo-oznachava-jagodovoto-pylnolunie-koeto-shte-nabludavame-na-16-ti-uni-news_758799.html", "text": "    Звездите и планетите са позиционирани по начин, който насърчава промяната както в малък, така и в голям мащаб, като кулминацията е с появата на новолуние в Близнаци на 3 юни.       А сега идва ред на пълнолунието.    Луната през юни е наричана ягодова луна, гореща луна или медена луна, заради цвета, които има по това време на годината. Ето защо ще бъде истинско удоволствие да се наблюдава. Но не само красотата на луната е важна през това пълнолуние.\r\nТози месец пълната луна изгрява в Стрелец в ранните часове на 17 юни. Този зодиакален знак извежда на преден план откритостта и любопитството. През юни ефектът на отваряне ще бъде по-осезаем. Това ще бъде благодарение на управляващата планета на Стрелец, Юпитер, която ще бъде особено голяма и ярка.   Пълнолунието в Стрелец Стрелеца е най-авантюристичния и оптимистичен знак в зодиака. Той обожава приключенията и забавленията. Пътуването е неговата страст, а откровеността му не е любима на всички, но пък му носи уважението на околните. Ето защо това пълнолуние ще бъде насочено именно към тези аспекти: пътуване, откриване на нови места, повече откровеност и задълбочаване на връзките с околните.   Планирайте посещение на ново място, бъдете по-открити с хората около себе си, старайте се да гледате от позитивната страна на живота и ще забележите промяна. Вселената ще отговори на оптимизма ви с още повече оптимизъм и приключения!     Влиятелни аспекти на това пълнолуние Поради аспектите, които представят това пълнолуние, можете да очаквате допълнителна доза фокус, оптимизъм и чувство на сигурност, докато преследвате целите си. Очаквайте да имате много вяра в способността си да накарате нещата да се случат. Ще имате достатъчно енергия да вървите напред. Използвайте я, за да вдъхновите както другите, така и себе си.\r\nОще добра новина е, че Меркурий е в съвпад с Марс, смесвайки енергиите на двете планети и ви дава умствената насоченост, от която се нуждаете, за да преследвате целите си.   Очаквайте да постигате всичко с лекота и веселие, подобаващо за енергията на Стрелеца. ", "date": "2019.06.14", "title": "Ето какво означава ягодовото пълнолуние, което ще наблюдаваме на 16-ти юни"}
{"url": "https://www.actualno.com/basketball/nba-ima-nov-shampion-video-news_758749.html", "text": "    Отборът на \"Торонто Раптърс\" спечели първа, историческа титла в Националната баскетболна асоциация (НБА), предаде БГНЕС.      В шестия мач от финалната серия срещу шампионите от последните две години \"Голдън Стейт Уориърс\", канадците надделяха със 114:110. Така Раптърс спечелиха серията с 4:2 мача и заслужиха титлата. Всъщност те можеха да я вземат и в предния мач, но загубиха със 105:106, след като имаха възможност да вкарат тройка в последната секунда, но топката се отби от ринга.    Кайл Лаури, Кауи Ленърд, Фред Ван Флийт и Паскал Сиакам играха много силно, като всеки един от четиримата мина границата от 20 точки.  Отборът на \"Уориърс\", който беше без едната от големите си звезди - получилият тежка контузия Кевин Дюрант, понесе още един удар. При опит да забие в третата четвърт Клей Томпсън се приземи зле и контузи коляното си. Той напусна игрището и не се върна в игра до края на мача.\r\nЛенърд от Торонто беше определен за най-полезен играч във финалните серии. Той спечели този трофей и през 2014 г. като играч на \"Сан Антонио Спърс\". Той е едва третият състезател в НБА, печелил наградата с два различни отбора, след Карийм-Абдул Джабар и ЛеБрон Джеймс. ", "date": "2019.06.14", "title": "НБА има нов шампион (ВИДЕО)"}
{"url": "https://www.actualno.com/sofia/vylka-otnovo-pribira-lyvski-paj-zaradi-bokluka-v-sofija-news_758745.html", "text": "    Румен Гайтански, по-известен с прякора Вълка, все още е значима фигура що се отнася до боклука в София. Това стана ясно от думите на зам.-председателя на групата на БСП в Столичния общински съвет (СОС) Милка Христова.      Оказа се, че фирма \"Грийн партнърс\" АД предоставя техниката за поддържане на чистотата в жк \"Люлин\", \"Красно село\" и \"Красна поляна\". 97% от парите по това перо, които Столична община дава на софийското общинско предприятие \"Чистота-Искър\" АД, отиват за фирмата на Вълка.   В консорциум с други фирми \"Грийн партнърс\" участва в сметосъбирането и  сметоизвозването и на още няколко града в страната. Изнесената вчера  информация окончателно потвърждава, че премиерът Бойко Борисов малко  напразно се гордее, че той е кметът, изгонил Вълка от боклука на София, коментира в. \" \".\r\nС решение на Столичния общински съвет „Чистота-Искър” събира и извозва боклука в трите района, без да участва в процедура по Закона за обществените поръчки, която е задължителна за частните фирми. Субсидията на дружеството за 2018 година е над 12 млн. лв. Печалбата му за 2015 година и 2016 година е 2,7 млн. лв. През 2017 година тя пада до 568 000 лв., а през 2018 година е едва 18 000 лв.  \"Под формата на наемане на техника парите, които столичани предоставят на общинското търговско дружество, изтичат към частна структура в нарушение на Закона за обществените поръчки. На практика то играе ролята на трансмисия, чрез която се преливат публични средства в частни ръце\", коментира Христова. Тя допълни, че след множество сигнали дирекцията за вътрешен контрол към общината е назначила проверка. Изготвен е доклад, чиито констатации са изключително нелицеприятни, каза Христова. \"Да не кажа, че са такива, които ще доведат и до намесата на прокуратурата. Категорично настояваме този доклад да стане достояние на целия общински съвет, а да не бъде заметен удобно под килима\", поиска тя.\r\nОт ГЕРБ признаха, че проблеми с \"Чистота-Искър\" има, но заявиха, че управляващите вземат мерки. От април тази година дружеството било преобразувано от ЕООД в акционерно дружество и е назначен съвет на директорите като мярка срещу едноличното управление. Назначена била и пълна финансова ревизия на управлението. \"Фирмата закупи база за разполагане на техниката, тъй като не разполагаше с такава, но още няма техника, с която да оперира. Затова се налага да се наема от външни фирми\", коментира зам.-председателят на СОС от ГЕРБ Николай Стойнев. Той не отрече, че 97 на сто от субсидията на \"Чистота-Искър\" са похарчени за наемане на машини от частна фирма и не отговори на въпроса защо общинското дружество е натоварено със сметосъбиране, след като няма необходимата техника .   Противно на твърденията на Стойнев скандалните практики на \"Чистота-Искър\" не са нов проблем. Дружеството от поне 12 години работи с външни изпълнители, като бившият шеф Павел Граматиков прехвърляше основни дейности към своя фирма. След множество сигнали и публикации за срастване на Граматиков с бизнеса с боклука през 2013 година кметът Йорданка Фандъкова най-после предложи той да бъде отстранен. Преди това той управлява \"Чистота-Искър\" в продължение на 13 години. В момента изпълнителен директор на фирмата е Стефан Пейков.     ", "date": "2019.06.14", "title": "Вълка отново прибира лъвски пай заради боклука в София"}
{"url": "https://www.actualno.com/society/prognoza-za-vremeto-14-uni-petyk-news_758709.html", "text": "    Днес ще е слънчево и горещо. Следобед на много места в източните и планинските райони ще се развива купеста и купесто-дъждовна облачност и краткотрайно ще превали. Ще духа слаб, в източната половина от страната - до умерен вятър от север-североизток. Максималните температури ще са предимно между 31° и 36°, в София - около 31°. Това съобщи Мартин Славчев, дежурен синоптик в Националния институт по метеорология и хидрология (НИМХ), цитиран от агенция \"Фокус\".      По Черноморието ще бъде предимно слънчево и топло. След обед ще има временни увеличения на облачността, но вероятността за валежи е малка. Ще духа до умерен североизточен вятър. Максималните температури ще са 27° - 29°. Вълнението на морето ще е 2 - 3 бала. Температурата на морската вода е 21 - 23°.   Над планините ще бъде предимно слънчево. След обяд ще има временни увеличения на облачността и на места в масивите от Централна и Източна България ще превали. Ще духа до умерен североизточен вятър. Максималната температура на височина 1200 метра ще е около 23°, на 2000 метра - около 17°.\r\nАтмосферното налягане ще се задържи почти без промяна, малко по-високо от средното за месеца.  През почивните дни ще преобладава слънчево време - с развитие на купеста облачност в следобедните часове. На места ще превали краткотраен дъжд, възможно е и да прегърми. В източните райони ще духа слаб до умерен североизточен вятър. Преобладаващите максимални температури ще бъдат между 30° и 35°.\r\nВ понеделник на повече места ще има краткотрайни превалявания, гръмотевични бури и условия за градушки, с по-голяма вероятност в Северна България и планините на Югозападна. Вятърът ще бъде от изток-североизток, слаб до умерен. Температурите слабо ще се понижат.    ", "date": "2019.06.14", "title": "Прогноза за времето - 14 юни (петък)"}
{"url": "https://www.actualno.com/books/skrivalishte-na-senki-news_758718.html", "text": "    Малцина са писателите, които умеят да пишат увлекателно за деца. А още по-малобройни са онези, които пишат така, че да събудят у невръстните си читатели желанието да разсъждават. Една от тези редки автори-магьосници на словото е шведката Мария Грипе. Мая Стина Валер, както е нейното истинско име, е родена през 1923-та година в малкото градче Ваксхолм, разположено на Стокхолмския архипелаг, и умира на 83-годишна възраст (през 2007 г.). За толкова дълъг живот човек навярно става много мъдър. Но това е работа на възрастните. За малките трябва да пишеш ИНТЕРЕСНО. А Мария Грипе определено пише интересно. За своите над 35 книги, повечето илюстрирани от нейния съпруг Харалд Грипе, е получила близо 20 национални и международни литературни награди, а самите книги не само че са преведени на 30 езика, но и много от тях са екранизирани и имат огромен успех. Зад тези цифри се крие голям талант, сериозни знания и много любов – любов към литературата, но най-вече към децата.      Грипе се нарежда сред най-талантливите и обичани скандинавски писатели на детски книги заедно с Астрид Линдгрен и Туве Янсон. Тя обича да пише за ексцентрични, различни, самотни деца. Сред темите, които я вълнуват най-много, са самотата, ранимостта на детската душа, житейските несгоди. С неподражаемо майсторство „забърква“  историите си с по нещо свръхестествено, тайнствено и мистично и още от първите редове разпалва любопитство. А тогава и нашата фантазия помага.   В изкуството и изобщо във философията сянката е символ на тъмната страна, на негативното начало, на второто „аз“. Сянката крие зловещи тайни, тя е безплътна, но опасна. Именно сянката е основен символ в четирилогията на Мария Грипе, включваща „Сянката над каменната пейка“, „... и белите сенки в гората“, „Деца на сенки“ и „Скривалище на сенки“, която издателство „Емас“ сега пуска на българския пазар.\r\nВ световноизвестната ѝ тетралогия действието се развива през 1911 година. Четиринайсетгодишната Берта живее в малък град заедно с родителите си, брат си и сестра си. Един ден в дома им постъпва нова прислужница на име Каролин. Тя внася нов живот в скучното всекидневие на заможното семейство, което живее доста затворено. Никой не остава безразличен към силното ѝ присъствие. Децата я боготворят, родителите са удивени от трудолюбието ѝ... Освен обаче ведро настроение и разнообразие, Каролин внася в монотонния живот на семейството и смут. Тя не се свени да повдига въпроса за мястото на жените в обществото, за равноправието между половете; не се бои да опонира на възрастните и да им показва къде грешат… Изобщо, Каролин е момиче с мнение. Тя обаче изповядва напредничави възгледи, които не намират почва у заможното, но доста консервативно семейство на Берта. При все това никой от домашните не знае почти нищо за младата прислужница. Миналото ѝ е забулено в мистерия.Никой не знае от какво семейство е, как е живяла, защо избягва да говори за себе си. Впоследствие се оказва, че Каролин и Берта са сестри – имат един и същи баща. Двете момичета изпитват силно желание да се сближат и заминават заедно за загадъчен замък на име „Розов дар“, където наяве излизат още тайни от миналото на Каролин. „Скривалище на сенки“ придава завършеност на вълнуващата тетралогия на Мария Грипе, тетралогия, която омагьосва читателя с приказната си атмосфера и го държи в плен на обаянието си до последната страница.  И не на последно място – Мария Грипе е носителка на най-престижната награда за детска литература в света, медала „Х. Кр. Андерсен“. Впрочем той  е бил неин любим автор. А още по-любопитно е, че през 2005 г. е учредена награда „Мария Грипе“. Тя се присъжда ежегодно на шведски писател, който „в своите книги дава възможност на читателите да се срещнат със света на фантазията и реалното“, а главният герой непременно трябва да бъде млад. Какво чудно има? Нали точно това намираме в нейните романи. ", "date": "2019.06.14", "title": "Скривалище на сенки"}
{"url": "https://www.actualno.com/asia/sasht-pokaza-video-koeto-dokazvalo-che-iran-vzrivjava-tankeri-v-omanskija-zaliv-news_758738.html", "text": "    Съедиенените щати обявиха, че имат видеозапис, който показва как ирански елитни части прибират неизбухнала мина от корпуса на един от вчера (13 юни) танкери, предаде БГНЕС.      Американската армия разпространи видеозапис, както и снимки, които според тях показват, че командоси от Революционната гвардия на Иран участват в атаката срещу двата петролни танкера в Оманския залив.     \"В 4:10 местно време патрулна лодка на Иранската революционна гвардия от клас \"Гащи\" се приближи до танкера \"Кокука Корейджъс\" и се видя как премахват неизбухнала залепяща се мина\", каза капитанът от американския военноморски флот Бил Ърбан.  Съединените щати обвиниха Иран, че са атакували двата кораба, на които избухнаха експлозии, довели до евакуацията на екипажите. Според САЩ това е провокация на иранците, които искат да внесат смут в световната търговия на петрол с атаки на един от най-натоварените маршрути, ползвани от петролните танкери.\r\nСаудитска Арабия и Великобритания се присъединиха към Вашингтон и обвиниха иранците за втората атака срещу в региона в последния месец. Министърът на външните работи на арабската страна Абдел ал Джубейр каза, че не вижда причина да не се съгласи с оценките на държавния секретар на САЩ Майк Помпео. По-рано Помпео обяви, че зад сложно изпълнените атаки срещу два петролни танкера в Оманския залив стои Иран, като целта им е да дестабилизират световната търговия с петрол.\r\n\"Иран е правил това и преди\", каза Ал Джубейр пред CNN. \"Нашата оценка се базира на разузнаване, използваните оръжия, нивото на експертност, необходимо за изпълнение на операциите и наскорошните подобни атаки срещу петролни танкери. Нито една групировка в региона няма ресурсите и уменията да действа с такава висока степен на сложност\", каза Помпео.       Иран отрече да стои зад нападението и нарече американските обвинения \"безпочвени\".  \"Иран категорично отхвърля неоснователните твърдения на Съединените щати във връзка с инцидентите на петролни танкери на 13 юни и ги осъжда по най-категоричен начин\", гласи разпространеното от представителя на Ислямската република в ООН съобщение.\r\nМеждувременно Twitter обяви, че е изтрил хиляди профили, свързани с правителствата на Иран и Венецуела, както и с една от сепаратистките партии в Каталуния, съобщава Евронюз. Според Twitter, изтритите акаунти са били предимно на несъществуващи хора, създадени с цел \"информационни операции\". Били са изтрити и няколко профила на придобилата лоша слава Агенция за интернет изследвания в Русия (АИИ), наричана \" \".\r\nИзтритите от Иран профили са 4779. Според Twitter те са били директно или косвено свързани с правителството на Ислямската република. При тях се наблюдавало \"неавтентичnо поведение\", обяви Twitter, но не пожела директно да обвини Иран в някакво нарушение. 1666 профила изпращали новини, прокарващи вижданията на Иран по редица дипломатически и геополитически въпроси. 248 профила се занимавали само с коментари за Израел, а 2865 профила били на несъществуващи хора и коментирали социални проблеми в Иран и по света.\r\nИзтритите профили в Испания били общо 130. Те били директно свързани с Републиканското ляво на Каталуния (ERC) - една от най-активните партии, искащи независимост на областта от Испания. Единият от тези профили имал 13 хиляди последователи. Според Twitter, акаунтите, свързани с ERC, разпространявали фалшиви новини за забранения от съда референдум за независимост в края на 2017 г. Повечето акаунти били на несъществуващи личности и били създадени за \"неестествено влияние\" в политическите дебати.\r\nНа последните избори ERC спечели 15 места в испанския парламент, което я направи най-голямата партия от Каталуния за пръв път от повече от 80 години. е един от задържаните и съдени политици за опита за обявяване на независимост на Каталуния. Той е заплашен от 25-годишна присъда.    ", "date": "2019.06.14", "title": "САЩ показа ВИДЕО, което доказвало, че Иран взривява танкери в Оманския залив"}
{"url": "https://www.actualno.com/football/maradona-shte-byde-operiran-news_758733.html", "text": "    Футболната легенда Диего Марадона напусна треньорския пост на малкия мексикански клуб \"Дорадос\" и ще се подложи на лечение, предаде БГНЕС.      Аржентинецът ще претърпи две операции, обяви адвоката му Матиас Морла. Едната ще е на рамото, другата на коляното.   Марадона предизвика иронични коментари, когато стана треньор в мексиканския щат Синалоа, известен с търговията на наркотици, а не с футбола. Отборът му \"Дорадос\", обаче, се справяше сравнително успешно и до последно имаше шанс да спечели промоция за мексиканската първа дивизия.\r\nМарадона работи в \"Дорадос\" половин година и в типичен стил се забърка в редица скандали. Мексиканската футболна лига го глоби, след като на една от пресконференциите след мачовете футболната легенда се впусна в реч в защита на президента на Венецуела Николас Мадуро.  След като отборът му загуби на дузпи финала на есенното първенство през декември, охранители трябваше да спират Марадона, който опита да се сбие с фенове на противниковия отбор, които му се подиграваха.\r\nЛегендарният футболист от 80-те беше изгонен на трибуните по време на един от мачовете, когато неотсъдена дузпа го накара да се впусне в нецензурна тирада по посока съдиите на двубоя.    ", "date": "2019.06.14", "title": "Марадона ще бъде опериран "}
{"url": "https://www.actualno.com/america/600-amerikanski-kompanii-iskat-ot-trymp-da-spre-tyrgovskata-vojna-s-kitaj-news_758731.html", "text": "    Повече от 600 американски компании, сред които огромни вериги като WalMart и Target, написаха писмо до президента на САЩ Доналд Тръмп. Компаниите приканват Тръмп да намери разрешение на между САЩ и Китай и казват, че понасят загуби от търговската война.      \"Оставаме загрижени за ескалацията на митата и контра митата. Такива мита, наложени на едро, не са ефективен инструмент за промяна на несправедливите търговски практики на Китай. Митата са такси, които плащат директно американските компании, а не от Китай\", се казва в писмото, което не е първото подобно, изпратено от бизнеса до Тръмп, припомня БГНЕС.   До началото на следващия кръг търговски преговори между Вашингтон и Пекин остават по-малко от три седмици и според американските компании, не тече никаква подготовка за тези срещи.\r\nДопълнителни мита от 25% върху китайски внос на стойност 300 милиарда долара, прибавени към вече съществуващите, ще заличат 2 милиона работни места в САЩ, изчисляват компаниите.  \"Ескалация на търговската война не е в интерес на никого. И двете страни ще загубят\", смятат американските компании. ", "date": "2019.06.14", "title": "600 американски компании искат от Тръмп да спре търговската война с Китай"}
{"url": "https://www.actualno.com/politics/deputatite-reshavat-okonchatelno-za-nadvzetite-subsidii-news_758695.html", "text": "    На последното за седмицата пленарно заседание депутатите ще гласуват окончателните промени за Закона за политическите партии, с които се затягат правилата за изчисляването и отпускането на , предаде БГНЕС.      Законопроектът е внесен от Министерски съвет, а с него цели въвеждането на стриктна уредба за формирането, изчислението и изплащането на държавната субсидия за политическите партии и коалиции. Повод за законодателната инициатива стана журналистическо разследване на \"Шоуто на Слави\", в което има информация за допуснати нарушения при определяне на партийната субсидия за 2018 г. От показаните там документи е видно, че вместо 11 лева на действителен глас, каквато е заложената в държавния бюджет партийна субсидия, няколко партии са получили 13,23 лв. Освен парламентарно представените ГЕРБ, БСП, „Обединени патриоти“, ДПС и „Воля“, от по-високата субсидия са се възползвали и партиите, които не са влезли в Народното събрание, но са преминали границата от 1% на последните парламентарни избори.   След проверката на Върховна административна прокуратура стана ясно, че на петте политически партии и коалиции /ГЕРБ, БСП за България, Обединени патриоти, ДПС и ВОЛЯ/ неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на Закона за политическите партии.\r\nС промените се предвижда още преизчисление на за периода от 26 май 2016 г. до влизането на закона в сила, а намалението да бъде за сметка на следващи траншове. При липса на такива обаче, разликата ще трябва да бъде възстановена от съответната партия до края на 2020 година, като за забавата ще бъде начислявана лихва.   Работата на депутатите ще продължи с парламентарен контрол. Трима министри от кабинета ще отговарят пред народните представители.   Първи на трибуната ще се качи министърът на правосъдието Данаил Кирилов, който ще отговаря само на един депутатски въпрос, свързан с напредъка на България по Механизма за сътрудничество и проверка.    Веднага след него ще отговаря министърът на вътрешните работи Младен Маринов. Инцидентът с пострадалите деца при полицейска демонстрация в Силистра и зачестилите нападения с хладни оръжия от непълнолетни – с това са свързани въпросите, адресирани до него.\r\nПоследен пред депутатите излиза Красимир Вълчев, министър на образованието и науката. Той ще трябва да разясни как върви партньорството между университетите и отделни региони, какви са резултатите от национално външно оценяване на четвърти клас на територията на област Шумен, както и какво е постигнато по Национална програма „Работа на полицията в училищата“.  ", "date": "2019.06.14", "title": "Депутатите решават окончателно за надвзетите субсидии"}
{"url": "https://www.actualno.com/europe/novijat-ep-krajnodesnite-ne-sa-obedineni-liberalite-krijat-che-sa-liberali-news_758756.html", "text": "    \"Идентичност и демокрация\" и \"Обнови Европа\" – това са новите политически семейства в новия Европейски парламент (ЕП). Първата група е на крайнодесните партии, влизащи в ЕП – \"Лига\" на Матео Салвини и \"Националния фронт\" на Марин льо Пен, а втората всъщност е на либералите, която досега беше известна като АЛДЕ.      В първата група в крайна сметка обаче не влезе „Фидес” на Виктор Орбан, която засега остава в Европейската народна партия (ЕНП), не влезе и партията на Найджъл Фарадж. А при либералите акостира френският президент Еманюел Макрон, който обаче вече не иска в групата да има думата \"либерали\", защото тя вече е с все по-тежка негативна конотация. Но \"Обнови Европа\" е трета сила в новия ЕП – със 106 места, след ЕНП, със 179 евродепутати и Партията на европейските социалисти, със 153 места. \"Зелените\" са четвърта сила, със 75 евродепутати.   От 2 до 4 юли предстои учредителното събрание на новия Европейски парламент. Тогава трябва да бъде избран председател на ЕП.\r\nНа 20 юни , като според БНТ поне нещата вървят натам, че въпросът с новия председател на Европейската комисия няма да бъде решен и всъщност дори няма да бъде дискутиран сериозно.   ", "date": "2019.06.14", "title": "Новият ЕП - крайнодесните не са обединени, либералите крият, че са либерали"}
{"url": "https://www.actualno.com/balkani/proruska-makedonska-partija-kajete-istinata-che-bylgarite-sa-s-tatarski-proizhod-news_758711.html", "text": "    \"Единствена Македония\" гледа невярващо как исканията на членовете на българо-македонската комисия за ревизия на историята от българска страна стават все по-агресивни, а от членовете на комисията от македонска страна е пълно мълчание и плахост“. Това обявиха от проруската македонска партия в съобщение, публикувано в някои македонски медии и цитирано от .      „Очевидно от в Комисията има македонци с изгубено национално чувство, щом подаряват на България македонската история с признаването на цар Самуил за български цар, че Св. Климент и Св. Наум са изпратени от българската държава и са действали в рамките на българската църква. Както и най-новото, че е български революционер“.\r\n„За \"Единствена Македония\" е неразбираемо как марионетната власт в Скопие може да изтрие всичко, което е македонско и как македонският народ е ням наблюдател на собственото си самоунищожение и обезличаване“.\r\n„Новата легална власт на \"Единствена Македония\", която идва, ще разясни докрай историческата истина, че една част от българското население е с македонско историческо потекло, че в историята много български правителства, както и видни държавни институции в миналото и днес, се ръководят от македонци, а българският народ носи корените си от татаро-монголската етническа група “.  \"Единствена Македония\" призовава и насърчава македонските историци да не се страхуват и да кажат истината, която се базира на исторически източници, че българите имат татаро-монголски произход “, се казва в съобщението на партията.            ", "date": "2019.06.14", "title": "Проруска македонска партия: Кажете истината, че българите са с татарски произход"}
{"url": "https://www.actualno.com/celebrate/sv-metodij-patriarh-konstantinopolski-news_758611.html", "text": "    Св. Методий бил родом от гр. Сиракуза (Сицилия). След като завършил светско училище, той приел монашество и започнал да се подвизава в манастир. Цариградският патриарх Никифор го взел на служба при себе си.      Във време на иконоборческите царе той се прочул навсякъде като отличен бранител на иконопочитанието. Император Теофил (829 - 842) го пратил на заточение на един остров, където бил хвърлен в тъмница, заедно с двама обикновени разбойници. Там той прекарал седем години във влага, без светлина и без достатъчно храна. Във време на благочестивата царица Теодора и нейния син Михаил, св. Методий бил освободени и избран за патриарх.   В първата неделя от Великия пост - Неделя на Православието (19 февруари 842 година) - патриарх Методий тържествено внесъл иконите в църква и написал канон в тяхна чест. Тоя велик изповедник на вярата се поминал в 846 година.    ", "date": "2019.06.14", "title": "Св. Методий, патриарх Константинополски"}
{"url": "https://www.actualno.com/europe/belgija-shte-vryshta-u-doma-deca-ot-isljamska-dyrjava-news_758744.html", "text": "    Белгия ще приеме обратно децата на бойци от терористичната организация \"Ислямска държава\", пише турския вестник \"Сабах\", цитиран от БГНЕС.      Министърът на външните работи на Белгия Дидие Рендерс обяви план, според който ще се приемат деца до 10 или 12-годишна възраст, като ще се дава приоритет на сираците. За целта, белгийска делегация посети Северна Сирия, където се срещна със свързаните с ПКК кюрдски Отряди за народна защита.   Смята се, че повече от 50 белгийски деца са в лагерите в Сирия. По-рано този месец Съвета на Европа призова и останалите европейски държави да приберат децата на свои граждани, участвали в боевете в Сирия. Според организацията, около 90% от хората, живеещи в лагерите, са жени и деца до 6-годишна възраст.\r\nПовечето европейски държави не бързат с връщането на семействата на бойците на \"Ислямска държава\", които в момента живеят в лоши условия във временни лагери.   ", "date": "2019.06.14", "title": "Белгия ще връща у дома деца от \"Ислямска държава\" "}
{"url": "https://www.actualno.com/music/dead-can-dance-podgotvjat-grandiozen-koncert-v-antichen-teatyr-plovdiv-news_758767.html", "text": "    Първият концерт на феноменалните  Dead Can Dance у нас ще бъде много специален както за публиката така и за Лиза Жерар и Брендън Пери, защото българският фолклор и митология заемат отдавна централно място в тяхното творчество. Не случайно вторият сингъл от чисто новия им албъм - DIONYSUS -  ACT II: The Invocation представя магията на българските кукерските ритуали. Композицията се сдоби и с прекрасен видео клип, който през април има своята световна премиера и задължително ще е част от предстоящото шоу.      Концертът на Dead Can Dance ще е специален, защото ще е първият концерт от настоящото турне, което ще се проведе на открито и то на място с ограмна символика и енергия - Античният римски театър в Пловдив. Фенове от Америка, Сингапур, Австралия, Обединени Арабски Емирства, Русия и от цяла Европа пристигат в Пловдив заради концерта на Dead Can Dance. Ето защо, екипът на групата пристига ден по-рано, за да може да се запознае с акустиката на Античния театър в Пловдив и подготви шоуто на Dead Can Dance до последния детайл.\r\nС оглед на силния международен интерес към концерта на 30 юни, организаторите алармират, че има лимитирано количество свободни билети, които може да бъдат закупени онлайн от както и в ОМВ, Booktrading, НДK, касата на културен дом Борис Христов и музикален магазин Music Center в Пловдив чрез системата на Тicketportal.bg\r\nПървият концерт на Dead Can Dance в България е част от световното турне на групата - “A CELEBRATION - LIFE WORKS 1980 – 2019” и ще включва композици от всичките албуми на Dead Can Dance, и ще ни потопи  в световното музикално наследство, музиката на близкия и далечния изток, Африка, средновековна Европа u  Балканите. Очаква ви незабравим концерт с гъделичкащо сетивата съчетание от класически етно и електронни ритми, зашеметяващ бийт, неподражаем ритъм и, разбира се, меките и мелодични вокали на Лиза Джерард и Брендън Пери.  Следете събитието на:        ", "date": "2019.06.14", "title": "Dead Can Dance подготвят грандиозен концерт в Античен театър Пловдив"}
{"url": "https://www.actualno.com/showbusiness/hitov-holivudski-rejisior-shte-trjabva-da-plashta-za-iznasilvane-news_758734.html", "text": "    Холивудският режисьор Брайън Сингър плати 150 хиляди долара като извънсъдебно споразумение с мъж, който го обвиняваше в изнасилване, съобщава сайтът The Wrap, предаде БГНЕС      Сезар Санчес-Гузман обвини Сингър, че го е изнасилил на парти на яхта през 2003 година, когато бил на 17 години. Адвокатите на режисьора казаха, че Брайън Сингър не познава своя обвинител, а още по-малко е имал отношения с него преди повече от 15 години.   В хода на делото се изясни, че Санчес-Гузман е обявил фалит през 2014 година. Кредиторите му подновиха търсенията си от него, след като стана ясно, че не е декларирал като възможен източник на приход съдебното дело срещу Брайън Сингър.\r\nКредиторите ще вземат 61 хиляди долара от парите, които ще получи Санчес-Гузман. След това той ще трябва да покрие и хонорарите на адвоката си.  През февруари филмовата компания, с която работеше Сингър, обяви, че спира проекта, по който той е ангажиран. Сингър също така беше махнат от хитовия филм \"Бохемска рапсодия\", след като свърши по-голямата част от режисирането му.\r\nПрез януари списание \"Атлантик\" публикува детайлни подробности от четирима мъже, обвиняващи Брайън Сингър в сексуално посегателство от 2014 г. насам. Сингър отрича всички обвинения. Той е най-известен с режисирането на филма \"Обичайните заподозрени\", както и с режисирането на 4 филма от касовата поредица Х-Мен.    ", "date": "2019.06.14", "title": "Хитов холивудски режисьор ще трябва да плаща за изнасилване "}
{"url": "https://www.actualno.com/america/oshte-edna-jertva-v-administracijata-na-trymp-news_758722.html", "text": "    Американският президентДоналд Тръмп изненадващо обяви, че говорителката му Сара Сандърс ще напусне поста до края на месеца, предаде БГНЕС.      Сандърс е известна като твърда поддръжничка на президента на САЩ, като няколко пъти беше засичана, че е извъртала пред медиите в негов интерес.   Много медии в САЩ критикуваха Сандърс за нивото на работата ѝ, но Тръмп стоеше зад нея.\r\n\"След 3,5 години, нашата чудесна Сара Хакъби Сандърс ще напусне Белия дом в края на месеца и ще си отиде у дома във великия щат Арканзас.\", написа Тръмп в Twitter, като добави, че Сандърс ще се кандидатира за губернатор на щата.   ", "date": "2019.06.14", "title": "Още една жертва в администрацията на Тръмп"}
{"url": "https://www.actualno.com/education/mon-puska-onlajn-chat-za-avtorite-na-uchebnici-news_758701.html", "text": "    Просветното министерство ще направи онлайн платформа, която да формира екипите за подготовка на учебното съдържание. Това обяви министърът на образованието , пише \"Монитор\". Така различните специалисти ще могат да се свързват един с друг и да обменят идеи като в чат.      Министърът заяви, че най-големи затруднения при съставянето на актуални учебни помагала има в сферата на професионалното образование, която е най-динамична. Той обясни, че разработването и адаптирането им може да се извършва по един от модулите на националната програма „Модернизиране на системата в професионалното образование“. Тя е с обща стойност 100 000 лв. По нея могат да бъдат финансирани пилотно до шест проекта за разработване на учебни помагала. Размерът на един проект може да е до 20 000 лв. В авторския колектив пък трябва да участват учители и минимум по двама представители от бизнеса и един преподавател в университет. „Целта е в проектите да участват екипи от висшите училища, професионални гимназии и представители на бизнеса от съответния сектор на разработваното помагало“, обясни .   Разширяването на този модул предстои и вероятно следващата година ще бъде оформен като самостоятелна програма, уточни образователният министър. По нея ще бъда направена платформата, която ще сформира екипите. По думите на Вълчев това е най-трудната част от процеса на създаване на едно учебно помагало. „Трябва да знаем по всяка една дисциплина кои са специалистите, за да ги привлечем и сключим договор с тях“, поясни той и уточни, че сега с това се занимават издателствата.\r\nВълчев каза, че ще се финансира и превод, там където е уместно и не се извършва механично. „Има някои случаи, в които преведени учебни помагала могат да се ползват ефективно. По този начин се надяваме да се преодолее този недостиг“, каза още просветният министър. Той уточни, че тези помагала след това трябва да се валидират от МОН.  Друг от начините за създаване и споделяне на образователни ресурси е по ОП „Наука и образование за интелигентен растеж“. Със бюджет от 100 000 лева ще бъде създадена платформа за споделяне на образователни ресурси. Съдържанието на дигиталния облак ще бъде дело основно на учителите. За всяка своя разработка те ще получават заплащане. ", "date": "2019.06.14", "title": "МОН пуска онлайн чат за авторите на учебници"}
{"url": "https://www.actualno.com/asia/napadateljat-ot-krajstchyrch-pledira-nevinen-po-vsichki-obvinenija-news_758728.html", "text": "    Обвиненият за масовото в новозеландския град Крайстчърч пледира \"невинен\" по всички обвинения, предаде БГНЕС.      На 28-годишния австралийски гражданин Брентън Тарант са повдигнати общо 92 обвинения, сред които убийство, тероризъм и опит за убийство.   Мъжът не беше на съдебното заседание, а се включи чрез видеовръзка от затвор с максимално ниво на сигурност, където се намира след задържането му. Той не каза нищо, а адвокатът декларира, че клиента му пледира \"невинен по всички обвинения\".\r\nСамообявилият се за защитник на бялата раса Тарант атакува две джамии на 15 март 2019 година, въоръжен с щурмови пушки и гладкоцевно оръжие. Той уби 51 души между 3 и 77-годишна възраст и рани още 49.  Очаква се следващото заседание на съда да е в средата на август, а делото срещу терориста през 2020 година. ", "date": "2019.06.14", "title": "Нападателят от Крайстчърч пледира \"невинен\" по всички обвинения "}
{"url": "https://www.actualno.com/crime/imalo-li-e-policejsko-nasilie-sreshtu-operiran-nash-skior-news_758759.html", "text": "    Оплакване от полицейски тормоз – това е версията на състезателя по ски алпийски дисциплини Кристиян Ляпев и Илиян Томов. Двамата се забъркаха в скандал, след като бяха арестувани по граждански сигнал, защото насочвали оръжия към хора.      Бащата на Томов – Галин, е категоричен, че оръжията са пластмасови и може да се купят във всеки магазин за играчки. МВР съобщи, че става въпрос за пневматични оръжия – реплика на \"Глок\" и автомат. Галин отрече категорично, че синът му и Кристиян не са насочвали оръжията към хора на спирка на градския транспорт, а изкара версията, че от друга кола са видели, че Кристиян разглежда пластмасовите оръжия.   Синът ми има травма на гръбнака, двамата с Илиян са стресирани от отношението на МВР, подчерта бащата на Кристиян – Кирил, пред Нова телевизия. А Галин заяви, че в момента, в който двамата младежи са спрени от МВР и им е казано да излязат от колата, са им били нанесени удари. А по думите на двамата бащи, Кристиян бил с яка и си личало, че става въпрос за здравословен проблем. \"Мърлячи, нещастници, кво се правите на отворени, ако бех ви застрелял, щях да си легна до жената и децата без да ми дреме\" – така говорели полицаите на двамата младежи, според бащите им.\r\nКирил Ляпев каза и, че неговият син е бил ударен там, където е била яката. \"Нека МВР извади камерите от полицейските коли, нали твърдят, че са много модернизирани\", подчерта Илиян Томов.  Адвокатът на младежите Николай Петров е категоричен, че е използвана прекомерна сила, след като и Кристиян, и Илиян са съдействали. ", "date": "2019.06.14", "title": "Имало ли е полицейско насилие срещу опериран наш скиор?"}
{"url": "https://www.actualno.com/ruse/specialisti-predlagat-logopedichna-pomosht-v-rusenska-klinika-news_758782.html", "text": "    В Русе започват кампания за безплатни диагностики. От 17 до 21 юни специалисти-логопеди ще преглеждат деца и юноши до 16-годишна възраст.      Немалко деца срещат трудности в говора от неправилно звукопроизнасяне и изпитват затруднения в разбирането, четенето и ученето на нови думи. Късното проговаряне води до проблеми в началната училищна готовност, което от своя страна води до промяна на начина на общуване, на емоционално развитие, на психическата устойчивост на детето.   Правилната употреба на думите в предучилищна възраст не се отнася само до механичното и фонетично овладяване, а до осмисляне съдържанието на думите.\r\nПо време на диагностиките логопедите ще извършат и проверка на овладяването на техниките на четене и писане от децата в училищна възраст. Ще обследват говорно–възрастовото съзряване, ще оценят натрупания активен и пасивен речник на децата.  Инициативата е безплатна, след предварително записване на тел. 0887 676 752. Диагностиките ще се проведат в кабинет №314 в Стоматологичната поликлиника. ", "date": "2019.06.14", "title": "Специалисти предлагат логопедична помощ в русенска клиника"}
{"url": "https://www.actualno.com/scene/kolegata-ni-rajko-bajchev-poluchi-prestijno-otlichie-za-jurnalistika-news_758813.html", "text": "    Заместник-главният редактор на Райко Байчев спечели престижна награда от конкурса на за чиста журналистика.      Райко е победител в категория \"Култура и изкуство\" с текста си .\r\nНаградата на Райко бе връчена в културен клуб \"Перото\" на официална церемония от Борислав Велков, председател на Съвета на директорите на НДК. В тази категория освен паричната премия от 1000 лева, Райко получи и още един приз - картина от големият български художник Иван Яхнаджиев.\r\n\"Това бе една особено важна категория в конкурса, защото оцеляването на духа няма как да се случи, без да се погрижим за културата и изкуството в нашето общество\", коментираха организаторите на конкурса от .  \"Благодаря на за това, че получих онази свобода, от която се нуждаех. Смятам, че добрата журналистика е страстната журналистика и хората, от които съм се учил, са точно такива\", сподели по време на награждаването си Райко. Той отбеляза, че е важно да говорим не само за свободата на словото, но и за красотата му. \"Ние сме много назад по красота на словото, говорим само за първото, но не говорим за второто\". По думите на нашия колега в журналистиката е започнало да се случва нещо, което той нарича 'инфлация на думите', а те са загубили собствената си сила. Все пак Райко заяви, че силно вярва, че тази криза на езика ще бъде преодоляна. \r\nДо финала в  категорията \"Култура и изкуство\" достигнаха и Константин Мравов, Klinklin.bg: Румен Стоянов: \"Превеждах \"Сто години самота\" с помощта на 25 души\"; Даниел Димитров, Btvnovinite.bg: \"Анна Томова-Синтова: Разпявам се всеки ден, но за мен сцената беше дотук\".\r\nОт целия екип на - честито, Райко! И продължавай все така силно да уважаваш думите!     ", "date": "2019.06.14", "title": "Колегата ни Райко Байчев получи престижно отличие за журналистика"}
{"url": "https://www.actualno.com/politics/danail-kirilov-dovolen-ot-ocenkite-na-ek-preporykite-bili-blizo-do-izpylnenie-news_758818.html", "text": "     България е изпълнила изискванията по механизма за сътрудничество и оценка по показателите за независимост на съдебната система, правната рамка и организираната престъпност. Това каза от парламентарната трибуна министърът на правосъдието Данаил Кирилов в отговор на въпрос на зам.-председателя на ПГ на „БСП за България“ Крум Зарков за напредъка на страната ни по механизма.      Кирилов допълни, че във връзка с показателите, засягащи продължаването на съдебната реформа, борбата с корупцията на високо и местно ниво, и по границата, Европейската комисия счита, че е постигнат значителен напредък. \" Препоръките са близо до изпълнение “, подчерта той.   По думите му правителството продължава и с необратими темпове да изпълнява своите задължения , свързани с показателите на механизма за сътрудничество и оценка, като поддържа активна комуникация с ЕК. \" Дадена е висока положителна оценка по отношение на работата на правителството,\r\nОценена е съществената роля на Националния съвет по антикорупционни политики като основен форум за цялостен мониторинг и оценка на изпълнението на националната стратегия за превенция и противодействие на корупцията.  Реализираните промени в Закона за администрацията, насочени към засилване ролята на инспекторатите в държавната администрация и предотвратяването на корупционни практики в областта на обществените поръчки също получиха висока оценка“, изтъкна Кирилов.\r\nМинистърът отчете, че през миналата седмица в Люксембург се е провел Съвет по правосъдие и вътрешни работи, където е имал възможността да проведе среща с комисаря по въпросите на провосъдието, потребителите и равнопоставеността между половете .   „В хода на разговорите ни бе отбелязано отличното сътрудничество и активната роля на България по актуалните досиета.    Потвърдих твърдата ангажираност на правителството за изпълнение в кратък срок на оставащите мерки и препоръки от механизма и запознах комисаря с текущите законодателни предложения, свързани с отговорността тримата висши ръководители в съдебната система“, посочи той. ", "date": "2019.06.14", "title": "Данаил Кирилов доволен от оценките на ЕК, препоръките били \"близо до изпълнение\""}
{"url": "https://www.actualno.com/health/kak-da-se-preborim-sys-sennata-hrema-i-kakva-dieta-trjabva-da-spazvame-news_758547.html", "text": "    Сенната хрема или поленова алергия е проблем, който се появява през пролетта и лятото. Носът тече, очите сълзят и са зачервени. Симптомите лесно може да бъдат объркани с обикновена хрема, когато се появят за първи път. Важно е още в началото да се изясни заболяването. Нелекуваната може да доведе до редица усложнения - хроничен синузит, полипи в носа, възпаление на средното ухо и дори намаление на слуха, казва д-р Марияна Мандажиева, специалист по УНГ и алергология в МЦ “Искър”. Нерядко се засягат долните дихателни пътища.      Затова преди да се лекуват симптомите, трябва да знаем дали става дума за настинка или сенна хрема, съветва сайтът . Месеците, в които се появяват симптомите Има над 200 риновируса, които предизвикват настинка. Хреми, които се повтарят всяка година по едно и също време, главно през пролетта, вероятно са алергия. Възможно е реакцията да е към полени, които растенията отделят по време на цъфтежа си.   Как започва, колко дълго продължава Характерно при алергията е, че хремата започва внезапно и мощно. При настинката човек се разболява постепенно. Вирусната хрема трае не повече от седмица. Когато симптомите продължават по-дълго, трябва да се мисли за реакция към полени. Време от деня и обвързаност с място     Човек може да е алергичен към различни неща. Ако дразнителят е домашен прах, контактът с е най-силен през нощта докато спим. Пикът на симптомите е сутрин. При сенната хрема оплакванията са най-силни, когато сме навън. Възможно е обаче полените да останат по дрехите и така човек страда и след като се прибере у дома. Хрема от настинка не се влияе по никакъв начин от мястото на пребиваване. Вид на секрета от носа При настинката цветът и консистенцията на секрета от носа се променя. Първо е бистър, а после става жълто-зеленикав. При поленовата алергия винаги е бистър и воднист. Сърбеж в очите и носа, серийно кихане    Това са симптоми, характерни за сенната хрема. При класическата настинка обикновено очите не са засегнати. При алергията може да има в добавка и серийно кихане. Генетично предразположение към алергия Хората със сенна хрема често имат близки със същия проблем. Ако това е един от родителите, вероятността да развиете алергия нараства. Дори да нямате още симптоми, помислете за профилактика. Симптомите се успокояват от лекарства Симптоматичното лечение на сенната хрема е с антихистамини. Съвременните лекарства от тази група действат бързо и нямат странични ефекти. Ако симптомите се повлияват от антихистамини в рамките на 20-30 минути, почти сигурно става дума за алергия. Какво е лечението на сенна хрема Антихистамините са първи избор при назначаването на терапия, защото носят бързо облекчение и човек може да се върне към нормалната си активност. по-рядко се предписват кортизонови препарати, които имат противовъзпалително действие.\r\nНай-важното е да се установи, кои точно са алергените, които са виновни за пристъпите. Това се установява с т.нар. прик тест, който се прави от алерголог. Кожата се надрасква и се слагат малки количества от различни алергени. След като се изясни, към кои растения е реакцията, следва контактът с тях да се избягва.\r\nВ дългосрочен план е необходимо да се проведе лечение на първопричината за алергията с десенсибилизация или алерген специфична имунотерапия, пояснява д-р Мандажиева. Тя може да продължи от няколко месеца до 2-3 години в по-тежките случаи. Прилага се под формата на инжекции или капки под езика. Какво да ядем, за да намалим силата на пристъпа Има някои мерки, които всеки човек с поленова алергия може да приложи. Д-р Василка Юрукова от Пловдив например съветва да се пие повече вода - около 2 л дневно. Течността компенсира загубите на организма чрез хремата. Самата тя е страдала от сенна хрема и споделя личен опит. Д-р Юрукова съветва още в острата фаза се спрат напълно слузообразуващите храни, защото те засилват хремата. Това са главно млечните продукти. Добре е те временно да се спрат, а също и да се ограничат храните с глутен като хляб и тестени изделия.\r\nГрафиня Ангелика Волфскийл, известен природолечител от Германия, която често идва и в България, съветва още в дните, когато алергията се активира, да се избягват сурови храни – плодове, плодови сокове, а също  животинските протеини.\r\nДобре е като цяло да обърнете повече внимание на здравословния начин на живот, като така ще намалите натоварването на тялото с токсини.  Откажете се от полуфабрикати, алкохол и цигари. Разтоварването на черния дроб и червата от токсични вещества може много осезаемо да намали симптомите на алергия, споделя наблюдения от практиката си д-р Юрукова. ", "date": "2019.06.14", "title": "Как да се преборим със сенната хрема и каква диета трябва да спазваме"}
{"url": "https://www.actualno.com/politics/mvr-zabranjava-bojni-demonstracii-pred-deca-objavi-mladen-marinov-news_758808.html", "text": "    Вътрешният министър Младен Маринов е издал заповед за забрана на бойни демонстрации пред деца. Това съобщи самият той по време на парламентарния контрол в петък.      Той беше запитан от депутатът Стоян Мирчев, дали и какво е налагало деца от детската градина да бъдат свидетели на подобни мероприятия.   Повод за въпроса беше инцидент от преди две седмици, при който по залавянето на престъпник по повод 1 юни, Деня на детето.\r\nВзривената граната е ранила децата, които са били на разстояние от 50 метра. На стадиона е имало повече от 300 момичета и момчета от детски градини от Дулово, Тутракан и Силистра.  \"Аз лично не одобрявам подобни демонстрации. Забранил съм тяхното провеждане. Демонстрацията е била насочена към ученици от 5 и 7 клас. В последствие по молба на общината, са дошли и децата от детската градина\", обясни министър Маринов.\r\nПо думите му, в момента продължава дисциплинарното , както и на служителите взели участие в демонстрацията. Отделно прокуратурата прави свое наказателно разследване.    ", "date": "2019.06.14", "title": "МВР забранява бойни демонстрации пред деца, обяви Младен Маринов"}
{"url": "https://www.actualno.com/politics/ministyr-taneva-zapovjada-nova-proverka-na-kyshtite-za-gosti-news_758793.html", "text": "    По заповед на министъра на земеделието, горите и храните Десислава Танева започват проверки на , финансирани по ПРСР 2007-2013 г., за които 5 годишният мониторингов период не е изтекъл.      От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева, съобщиха от МЗХГ.   Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи, доказващи реалното функциониране на съответния обект, като място за настаняване на гости.\r\nПроверките ще бъдат извършени от експерти на ДФ „Земеделие“ и на МЗХГ. Изпълнителният директор на фонда Живко Живков е създал организация за провеждане на инспекциите, който трябва да приключат до 30 юни. ДФЗ – РА ще представи доклад с резултатите от проверките в едноседмичен срок след приключването им на министър Танева.  Припомняме, че в края на май петчленен състав на Върховния административен съд окончателно обяви за нищожна Методиката за определяне на санкциите след плащане по проекти по Програмата за развитие на селските райони за периода 2007 – 2013 година, утвърдена от Изпълнителния директор на ДФ \"Земеделие\" (ДФЗ). Оказа се, че сагата с къщите за гости ще бъде . Причината - отмяната на методиката значи, че ще бъде дадена възможност всички установени нарушители да си поискат парите от държавата в срок от една година след отмяната на методиката. Дори нарушителите, чиито глоби са потвърдени окончателно от съда, ще получат възможност за преразглеждане на делата си поради настъпилите нови обстоятелства. И това е така, защото глобите за къщите за гости, както и по другите мерки от ПРСР, продължават да се налагат по тази методика, която вече беше обявена за нищожна и на първа инстанция във ВАС.\r\nПрипомняме, че черешката на тортата по отношение на къщите за гости беше оставката на зам.-икономическия , а Върховната касационна прокуратура го проверява - дали е измамил с проект за къща за гости.    ", "date": "2019.06.14", "title": "Министър Танева заповяда нова проверка на къщите за гости"}
{"url": "https://www.actualno.com/chronicles/roden-e-alois-alchajmer-news_758604.html", "text": "    Алоис Алцхаймер е германски психиатър и невропатолог, колега на Емил Крепелин.      Алцхаймер има заслуги за идентифицирането на първия публикуван случай на „пресенилна деменция“, която по-късно Крепелин идентифицира като болестта на Алцхаймер.   През 1901 г. Алцхаймер наблюдава пациентка във Франкфуртският приют на име Аугусте Детер. Петдесетгодишната жена имала странни поведенчески симптоми, включително и загуба на краткотрайната памет. Тази пациентка се превръща в мания за него в следващите години. През април 1906 Детер умира и Алцхаймер изпраща записките си и мозъка ѝ в Мюнхен, където работи в лабораторията на Крепелин. ", "date": "2019.06.14", "title": "Роден е Алоис Алцхаймер"}
{"url": "https://www.actualno.com/sofia/matematikata-idva-na-pomosht-za-da-vyrne-r-to-na-gaf-ignatiev-news_758743.html", "text": "    С помощта на специален математически модел ще бъде пресметнато какъв е шансът да се появят нови дефекти по столичната ул. \"Граф Игнатиев\", предаде в. \" \".      Моделът ще бъде разработен от УАСГ, като екип от университета ще прави изчисленията - дали количеството положени материали е достатъчно, за да гарантира здравина.   \"Искаме да сме сигурни, че в бъдеще отново няма да се появи някакъв проблем с настилката. Изчисленията ще са за цялата улица, а не само за участъците, по които има дефекти\", обясни зам.-кметът по транспорта Дончо Барбалов.\r\nДо края на вчерашния ден проектантите трябваше да предложат техническо решение за проблемните участъци. След това до няколко дни изпълнителят ще трябва да отстрани дефектите за своя сметка.  От БСП поставиха въпрос и за некачествен ремонт на 70-о училище в район \"Връбница\". Става дума за едно от 26-те училища в столицата, които се модернизират изцяло с европейски средства. Ремонтът на 70-о училище струва 1,6 млн. лв., а изпълнител е \"Мега хидрострой\" ЕООД. Тя е спечелила поръчката и за обновяване на още едно училище в \"Надежда\".\r\nСъставени са 18 констативни протокола за некачествени дейности, каза кметицата Йорданка Фандъкова. Един от сроковете за отстраняването им е бил 31 март. При проверка след това е установено, че дефектите не са поправени, и е наложена неустойка по 500 лв. дневно. Следващата проверка ще е на 20 юни. Според Фандъкова по всяка вероятност ще се стигне до прекратяване на договора и освен че фирмата няма да получи никакви средства за извършените дейности, ще ѝ бъде наложена и 230 000 лв. глоба.    ", "date": "2019.06.14", "title": "Математиката идва на помощ, за да върне \"р\"-то на \"Гаф Игнатиев\""}
{"url": "https://www.actualno.com/europe/boris-djonsyn-tai-naj-goljama-nadejda-da-zameni-tereza-mej-news_758740.html", "text": "    Бившият кмет на Лондон и бивш външен министър на Великобритания Борис Джонсън изглежда тръгва уверено по пътя, който ще го отведе до мястото на заместник на британския премиер Тереза Мей.      В първия тур от вътрешните избори на Консервативната партия, той спечели с разлика от 71 гласа спрямо най-близкия си подгласник - Джереми Хънт. Джонсън получи 114 гласа срещу 43 за Хънт и 37 за Майкъл Гоув. Бившият  външен министър мина над границата от 105 гласа, която се изисква за влизане  във финалния тур през следващата седмица, когато 160 000 членове на \"торите\" ще определят победителя чрез гласуване по пощата, коментира The Independent, цитиран от Агенция \"Фокус\".   От надпреварата отпадат Естер Маквей, Андреа Лийдсъм и Марк Харпър, след като не успяха да преминат прага от 17 гласа, необходими за преминаване към следващия кръг на гласуването, но секретарят за международно развитие Рори Стюарт, който също се очакваше да е на опашката и е с позиция против Brexit без сделка, събра 19 гласа.\r\nДо края на следващата седмица депутатите на консерваторите ще съкратят претендентите до двама, след което новият премиер ще бъде избран в края на юли от партийните членове.   ", "date": "2019.06.14", "title": "Борис Джонсън таи най-голяма надежда да замени Тереза Мей"}
