{"url": "https://www.actualno.com/football/edna-legenda-na-32-kakvi-predizvikatelstva-oshte-goni-mesi-news_762077.html", "text": "    Световната футболна звезда Лионел Меси навършва днес 32 години, оставяйки зад гърба си едни от най-славните и величествени моменти, които някога играта е виждала. Аржентинският виртуоз завинаги ще остане в сърцата на милиони фенове със своята пленяваща магия.      С всяка изминала година нападателят на Барселона все повече се доближава до онзи момент, който никой не иска да настъпи - отказването на Меси и слизането му от футболната сцена, която огряваше през цялата си кариера.   Няма спор, че рекордите и постиженията в списъка на нападателя ще се помнят дълги години напред, но аржентинецът все още има какво да преследва, преди да постави край на паметния си път.\r\n\"Marca\" представи част от предизвикателствата, които ще гони Меси оттук до края на кариерата си.   . ", "date": "2019.06.24", "title": "Една легенда на 32: Какви предизвикателства още гони Меси"}
{"url": "https://www.actualno.com/europe/njama-razlika-v-kachestvoto-na-hranite-v-zapadna-i-iztochna-evropa-news_762021.html", "text": "    Някои от храните в ЕС имат различно съдържание, но то не зависи от това за коя държава в Европа са предназначени. Това показват резултатите от , поръчана от ЕК, чиято цел е да установи дали има в различните части на ЕС.      Проучването оценява 1380 проби от 128 различни храни от 19 държави-членки. То обаче не е представителна извадка за голямото разнообразие на хранителни продукти на общия европейски пазар, посочват от Брюксел.    23% от храните имат еднакво изглеждаща опаковка и еднакво съдържание, а при 27% от тях разликите в състава им в различните страни от ЕС са придружени с различна лицева страна на опаковката.  22% от продуктите имат подобни опаковки, но различен състав, а 9% от продуктите, представени като едни и същи, имат различен състав.\r\nСпоред изследването при използването на еднаква или подобна опаковка на продукти с различно съдържание .\r\nДокладът изрично посочва, че разликата в съставките на тестваните продукти, на продукта.       Според европейските закони продажбата на стока като еднаква на стока, предлагана на пазара в други държави членки, при положение че тази стока се различава значително по състава и характеристиките си, без за това да има основателни и обективни причини, се смята за нелоялна и незаконна заблуда на потребителите.\r\nЕвропейската комисия са доволни, че не са открити разлики в храните между Източна и Западна Европа. Те обаче са притеснени, че 1/3 от тестваните продукти, продавани под еднаква или сходна марка, имат различен състав.\r\nСдружение \"Храни и напитки България\" изказа задоволство от заключенията на проучването, които потвърждават твърдението на производителите, че разликите в състава не са разлика в качеството, а се дължат на различни рецепти. Целта е продуктите да отговарят по най-добрия начин на нуждите на потребителите, като се използват местни суровини, а производителите се съобразяват с местното законодателство.\r\nОт браншовата организация са доволни, че няма основания за подкрепа на тезата за разлики в качеството на храната по оста \"Изток-Запад\". ", "date": "2019.06.24", "title": "Няма разлика в качеството на храните в Западна и Източна Европа"}
{"url": "https://www.actualno.com/crime/stado-bivoli-predizvika-zverska-katastrofa-kraj-kyrdjali-news_762019.html", "text": "    Касапница на шосето откъм Кърджали била предизвикана от избягало стадо биволи. Животните излезли на пътя и в тях с висока скорост се забил опел, шофиран от 19-годишен. Вътре били още 2 момчета и момиче от хасковското село Мандра. Отивали на дискотека в града, съобщава ,,24 часа\".      Измерен е 200 м спирачен път на колата, но шофьорът не успял да избегне добичетата. Той е на командно дишане в болница. Другите двама младежи са с повърхностни наранявания, а момичето - в шок.\r\nСтадото се пазело от електронен пастир. Собственикът обяснил на полицаите, че не знае как биволите са се озовали на пътя. Установил липсата им към 3 ч. и тръгнал да търси 15-те животни. Фермата му се намира на 3 км от мястото на удара. ", "date": "2019.06.24", "title": "Стадо биволи предизвика зверска катастрофа край Кърджали"}
{"url": "https://www.actualno.com/europe/belgija-arestuva-myj-obmisljal-napadenie-sreshtu-amerikanskoto-posolstvo-news_762022.html", "text": "    Белгийската полиция за борба с тероризма арестува мъж, заподозрян в заговор за нападение срещу американското посолство в Брюксел, съобщиха федералните прокурори в понеделник, цитирани от AFP, предаде \"Фокус\".      Силите за сигурност в събота са арестували мъж след \"събиране на признаци, пораждащи страхове за нападение срещу американското посолство\", съобщиха от прокуратурата.\r\n\"Заподозряният е задържан за предполагаем опит за нападение в рамките на терористичен контекст и подготовка на терористично престъпление\", се казва в изявление.\r\nЗаподозряният е идентифициран само като М.Г. Представен е в понеделник сутринта пред съдия-следовател, който е разпоредил задържането му.  Той отрича всякакво участие в предполагаемия заговор.\r\nИзточник, близък до разследването, каза пред AFP, че заподозряният е белгиец на около 40 години, който е \"повдигнал подозрение заради поведението си\".\r\nТой е бил забелязан да „разузнава” в района на посолството, преди да бъде арестуван, добави източникът.     ", "date": "2019.06.24", "title": "Белгия арестува мъж, обмислял нападение срещу американското посолство"}
{"url": "https://www.actualno.com/society/kola-s-metanova-uredba-se-zapali-sled-katastrofa-kraj-burgas-news_762052.html", "text": "    Пътен инцидент затвори главния път между Бургас и Созопол, след отбивката за бургаския квартал \"Крайморие\", информира БНР.      Произшествието се разминало без пострадали. Катастрофата е възникнала между товарен камион и лека кола.   Колата била с метанова уредба, а вследствие на удара и в двете превозни средства възникнал пожар.\r\nНа място са пристигнали екипи на пожарната, които гасят огъня. Екипи на \"Пътна полиция\" също са на мястото на инцидента.  Движението към Приморско се отклонява през селата Маринка и Ясна поляна. ", "date": "2019.06.24", "title": "Кола с метанова уредба се запали след катастрофа край Бургас"}
{"url": "https://www.actualno.com/europe/sled-izborite-zapochva-li-nova-era-v-turskata-politika-news_761825.html", "text": "    Резултатът от повторните избори в Истанбул на 6 май, когато Върховния съд отмени резултатите от изборите на 31 март, а оттам и победата на опозиционния кандидат Екрем Имамоглу след оспорването на управляващата Партия на справедливостта и развитието (ПСР), пише в анализ за „Хюриет“ Серкан Демирташ, цитиран от БГНЕС.      Тук могат да бъдат цитирани някои основни причини: Първо и най-важно, оправданието на съда за анулирането на победата на Имамоглу далеч не беше убедително за турското обществено мнение. Това беше голям удар върху чувството за справедливост и съвестта и роди още по-голямо съчувствие към Имамоглу като страдащ от това противоречиво съдебно решение.\r\nУвеличилата се разлика в гласовете между Имамоглу и Бинали Йълдъръм от ПСР доказа, че дори онези, които са гласували за последния на мартенските избори, са променили своята позиция. Така Имамоглу увеличи гласовете си с повече от половин милион за по-малко от шест седмици.\r\nВторият въпрос, който си заслужава да се спомене, е задълбочаващата се непохватност на партията на ПСР, когато става въпрос за генериране на нови политики и стратегии за промяна на перспективите на хората. Последният кюрдски ход, например, бе оценен като много разрушителен.  Писмо, подписано от лидера на терористите Абдула Йоджалан дни преди изборите, призоваващо кюрдските избиратели да останат неутрални, просто не проработи. Точно обратното, това допълнително доведе до отнемане на някои националистически гласове, като консолидира членовете на Демократичната народна партия (ДНП) да застанат на страната на Имамоглу. Придружено от влошените икономически условия, влиянието на ПСР почти е загубило ефективността си в контролирането и оформянето на общественото мнение. Сигурно е, че и двата лагера, Народният алианс на ПСР и на националистите и Алиансът на нацията на РНП и Добрата партия ще използват резултатите от изборите в Истанбул от гледна точка на бъдещите си постижения.    Президентът и председател на ПСР със сигурност ще трябва да обмисли основните причини за това поражение в Истанбул, второ за по-малко от три месеца. Истанбул, с повече от 10 милиона избиратели, представлява една пета от цяла Турция и всяка нарастваща политическа тенденция в този град би резонирала в останалата част на страната.\r\nПлюс това Ердоган ще трябва да вземе по-насериозно кмета на Истанбул Екрем Имамоглу. Победата на Имамоглу в Истанбул през 2019 г. наподобява в много отношения на възхода на Ердоган като млад и динамичен политик през 1994 г. когато бе избран за кмет на Истанбул. През последните шест месеца Имамоглу се прояви като умерен, но силен, мъдър, динамичен и спокоен социалдемократ, през цялото време отворен да достигне до всички различни политически и социални групи. Първото изявление на Имамоглу в неделя вечер беше важно в това отношение. Той отправи призив към президента Ердоган, че е готов да си сътрудничат за разрешаването на спешните проблеми на Истанбул. Националният алианс видя резултатите от това партньорство и вероятно ще го продължи през следващите президентски и парламентарни избори през 2023 г., ако не и преди това.\r\nДруг сериозен проблем за Ердоган ще се появи, ако дисиденти като Абдула Гюл, Али Бабаджан и Ахмет Давутоглу решат да сформират политическа партия и да привлекат редица парламентаристи от ПСР. Смята се, че резултатът в Истанбул допълнително насърчава Гюл и Бабаджан да ускорят работата си за институционализиране на тяхното движение.   Като се има предвид, че турската икономика ще бъде изправена пред нов набор от санкции от Съединените щати относно разполагането на С-400, всички тези алтернативни политически движения ще намерят много по-добра възможност да бъдат чути от обществеността.\r\nВ светлината на всичко това, Ердоган трябва да бъде доста радикален в мерките си, за да избегне по-нататъшно отслабване. Промяната в правителството и ПСР организациите, както и рекалибрирането на външната политика и икономиката изглеждат неизбежни за тази цел. Този процес помогна на Кемал Калъчдароглу, ръководителя на РНП и Мерал Акшенер от Добрата партия да укрепят позициите си.\r\nВ неделните избори Имамоглу бе избран за кмет на Истанбул, като спечели около 55% от гласовете, което е един от най-високите резултати на опозицията в избори. Като собственик на фразата „Този, който спечели Истанбул, печели Турция“, Ердоган е обект на едно от най-болезнените поражения в дългата си политическа кариера.\r\nТози сигнал е нова, но много по-различна ера за турската политика. Възходът на Имамоглу като политик от ново поколение получи своето доказателство в неделя, с перспективи той със сигурност да изгради репутация на кмет на Истанбул.\r\nВъпреки че е твърде рано да се правят предположения за това, което може да се случи по-нататък, като твърдението, че нищо няма да бъде същото, няма да бъде преувеличение.\r\n-----------------------------------------------------  ", "date": "2019.06.24", "title": "След изборите: Започва ли нова ера в турската политика?"}
{"url": "https://www.actualno.com/bgfootball/cska-s-ubeditelna-pobeda-nad-chehi-v-avstrija-news_762060.html", "text": "    Отборът на ЦСКА-София надигра чешкия Прибрам с 3:0 във втората си лятна проверка и първа на австрийска територия.      „Червените“ започнаха силно срещата и откриха чрез Али Соу в 11-та минута. В края на първата част Рафаел Енрике покачи на 2:0.   На почивката старши треньорът на „армейците“ Добромир Митов направи 10 промени в стартовия състав, като само едно от новите попълнения в редиците на столичани Греъм Кери остана на терена и през второто полувреме.\r\nВ игра се появиха новият бразилски страж Бусато, Жеферсон, Бодуров, Чорбаджийски, Пинто, Антов, Уот, Митков, Евандро и Фабрини.  Именно италианецът се разписа за крайното 3:0 в 79-та минута, отбелязвайки своя дебютен гол с червената фланелка.\r\nТова бе втора поредна победа в контролите за ЦСКА след класическия успех и над Локомотив (Горна Оряховица) в Тетевен.   Следващата проверка на „армейците“ е на 27 юни от 19:00 часа българско време, а съперник на Митов и компания е унгарският Ференцварош.     ", "date": "2019.06.24", "title": "ЦСКА с убедителна победа над чехи в Австрия"}
{"url": "https://www.actualno.com/starazagora/treta-zakuska-s-direktora-v-sredno-uchilishte-maksim-gorki-snimki-news_762033.html", "text": "    Изявени ученици, лауреати от олимпиади по различни дисциплини и носители на наградите от различни ученически състезания и конкурси, от Средно училище \"Максим Горки\" за трети път се срещнаха неформално с директора на училището Мариана Пенчева.           За Мариана Пенчева \"Закуската с директора\" е \"малък жест към тях, а от друга - в неформална среда човек се отпуска и говори\". По този начин учениците се отпускат и споделят вълненията си, казват какво не им харесва в училището, в образователната система изобщо, дават предложения за промени. Според нея, докато тя ги черпи за успехите им, с които са прославили не само училището си, но и Стара Загора и България, се скъсява и дистанцията между децата и ръководството на школото, а това помага за изглаждане на грапавините в общуването между учители ученици. Първите \"Закуски с директора\" се провеждат по проект с малчуганите от началната степен. Тази година заедно с екипа си Мариана Пенчева решава, че така могат да общуват неформално и с изявени ученици, допринесли за успехите на училището. Днес на срещата присъстваха почти 30 деца - успешно участвали в национални олимпиади и състезания по китайски, руски, английски език, участниците от международните славянски четения в руския град Самара, спечелилите второ място в конкурса на училищните театри на испански език и носители на тазгодишната награда \"Млада Загора\" за култура и изкуство.     ", "date": "2019.06.24", "title": "Трета \"Закуска с директора\" в Средно училище \"Максим Горки\" (СНИМКИ)"}
{"url": "https://www.actualno.com/crime/vap-otkri-seriozni-narushenija-pri-opredeljane-na-razmera-na-mestnite-danyci-news_762028.html", "text": "    При поредна проверка по реда на надзора за законност на Върховната административна прокуратура /ВАП/ са открити сериозни нарушения при определяне на размера на местните данъци в наредби, приети от общинските съвети.      Мерките на ВАП са по повод решение на Конституционния съд от 9 април 2019 г., съобщиха от прокуратурата. С този акт са обявени за противоконституционни завишените данъчни ставки за имоти, които се намират в курортни населени места и не са основно жилище, не се отдават под наем или не са регистрирани като места за настаняване по смисъла на Закона за туризма.   След влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите.\r\nВ хода на проверката са установени 44 наредби, които предвиждат данък за изброените имоти в по-висок размер от актуалния законов регламент.  Към настоящия момент, във връзка с образуваните преписки са подадени 16 протести до административните съдилища.\r\nНарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др.   Целта на проверката е да се елиминира неравното третиране на собствениците по отношение на дължимия от тях имуществен данък върху имотите. Проверката на ВАП продължава.     ", "date": "2019.06.24", "title": "ВАП откри сериозни нарушения при определяне на размера на местните данъци"}
{"url": "https://www.actualno.com/shumen/otkradnaha-840-shokolada-ot-kamion-s-lakomstva-news_762036.html", "text": "    Полицията разследва кражбата на голямо количество захарни изделия от камион в Шумен.      По данни на Областната дирекция на МВР в града неизвестен извършител е извършил кражба на 840 шоколада и 168 опаковки с бисквити от полуремарке на камион с турска регистрация.   Автомобилът бил паркиран до разклона за село Капитан Петко.\r\nЗа \"сладката\" кражба сигнализирал гражданин на Турция на 21 юни. Той бил водач на превозното средство. Като станал сутринта водачът видял, че митническата пломба и защитната преграда на полуремаркето са разкъсани.  Крадецът задигнал 35 кутии, всяка с по 24 шоколада, и 6 кутии, всяка с по 28 опаковки бисквити.\r\nПристигналите на място полицаи установили престъплението и извършили оглед. По случая е образувано досъдебно производство.    ", "date": "2019.06.24", "title": "Откраднаха 840 шоколада от камион с лакомства"}
{"url": "https://www.actualno.com/society/prezidentyt-naloji-veto-na-promenite-v-zakon-ogranichavashti-kympinguvaneto-news_762014.html", "text": "    Президентът Румен Радев наложи вето върху два параграфа от Закона за изменение и допълнение на , съобщиха от прессекретарията на държавния глава.      В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда.   Според президента обаче, , като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси.\r\nПрезидентът подчертава, че ограниченията за „диво къмпингуване“ по Черноморието са вече в закона, а местата, където ще може да се къмпингува, не са определени.  Не са определени и условията за ползване и престой в тези места, т.е. няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда.\r\nОсвен рестриктивни правила, с промените в закона се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата. М О Т И В И        за връщане за ново обсъждане в Народното събрание на разпоредби от Закона за изменение и допълнение на Закона за устройството на Черноморското крайбрежие, приет от 44-то Народно събрание на 13 юни 2019 г.\r\nУважаеми народни представители,\r\nС приетия Закон за изменение и допълнение на Закона за устройството на Черноморското крайбрежие (ЗИД ЗУЧК) се въвеждат изисквания за временно разполагане на палатки, кемпери или каравани (§ 2), както и административнонаказателна отговорност за тяхното нарушаване (§ 9).\r\nНе се противопоставям на опита да бъдат въведени правила, нормативи и стандарти, както изрично повелява чл. 55 от Конституцията, който прокламира основното право на здравословна и благоприятна околна среда. Спазването на такива нормативи и стандарти е гаранция за опазването и възпроизводството на околната среда, поддържането и разнообразието на живата природа и разумното използване на природните богатства на страната ни съгласно чл.15 от Конституцията.\r\nРегламентацията на досегашното „диво къмпингуване“ е в по-либерален режим, отворен към близостта до природата, който е трябвало да бъде уреден със Закона за туризма или други закони. Със ЗИД ЗУЧК режимът става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Какъв е броят на лицата, които ще бъдат засегнати от промените? Ако всички притежатели на каравани, кемпери, любители на палатки и др., отидат в съществуващите на категоризирани къмпинги по Крайбрежието, защото искат да летуват по този начин на българското море, ще има ли място за всички тях? Правени ли са проучвания и разчети за капацитета на категоризираните къмпинги? Без отговори на тези въпроси не може да се приеме, че новият рестриктивен режим е пропорционална мярка.      Освен рестриктивни правила, с § 9 от приетия закон се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между високите и строги санкции към гражданите и липсата на строгост към дължимата грижа от страна на държавата. Стандартите и нормативите все още не са установени, както повелява Конституцията (чл. 55), но високите глоби вече са разписани в закона.\r\nКонституцията изисква от гражданите като тяхно основно задължение да пазят околната среда (чл. 55, изр. 2), но изисква и от държавата да се ангажира в осигуряването на опазването и възпроизводството на околната среда. Ограниченията за „диво къмпингуване“ по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, като изрично предвидена в Конституцията гаранция за осъществяването на основното право на чиста околна среда.\r\nУважаеми народни представители,\r\nПо изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 2 и 9 от Закона за изменение и допълнение на Закона за устройството на Черноморското крайбрежие, приет от 44-то Народно събрание на 13 юни 2019 г. ", "date": "2019.06.24", "title": "Президентът наложи вето на промените в закон, ограничаващи къмпингуването"}
{"url": "https://www.actualno.com/analysis/spomenyt-za-chernobil-se-prevyrna-v-nova-biznes-nisha-news_762061.html", "text": "    Хитовият “ успя не просто да съживи миналото и да отвори дебат за ядрената енергетика, но и открие една ниша в онлайн търговията. В последния месец се отбелязва истински бум на артефакти, свързани с аварията от 1986 г.      Бизнесът със стоки от съветската епоха като цяло се разраства в последното десетилетие и е задвижван основно от купувачи от САЩ.\r\nПродажбите са особено доходоносни за търговци от бившите съветски републики, които работят от домовете си и имат достъп до множество реликви. Те твърдят, че въпреки таксите успяват да си осигурят до 500 процентна печалба с легални продажби на платформи като eBay и Etsy, пише Свободна Европа.   След излъчването на сериала през май и юни продавачите още повече са повишили продажбите си. Към описанията на артикулите те вече добавят думата „Чернобил“ или израза „като от Чернобил“.   Медалите, раздавани на „ликвидатори“ - тоест на хора, които са участвали в почистването на зоната около Чернобил след взрива през април 1986 г., са най-често продаваните артикули. Близо 600 000 такива медали са били раздадени на войници, пожарникари, полицаи и цивилни служители.\r\nЕдин колекционер от Украйна, който през годините е събрал стотици от тях и от време на време е успявал да продаде по нещо, казва, че след излъчването на сериала рязко е успял да продаде 700 медала по 11 долара на брой. Търговци от Обединеното кралство на свой ред ги препродават на двойно по-висока цена.    На цена между 10 и 40 долара западни купувачи се сдобиват и със съветски военни медали, свързани с катастрофата, както и възпоменателни монети, някои от които са сечени през 2016 г.\r\nПрез юни онлайн продавач от Украйна пусна за наддаване медал от 1983 г., кой отбелязва пускането на авариралия 3 години по-късно четвърти реактор на Чернобил. Три дни преди края на наддаването, обявен за 12 юни, най-високата получена оферта е за 48 долара.\r\nДруг уникален артефакт – метален медал, създаден през 1988 г. и получен от войник, участвал в операциите по почистването на региона на Чернобил, бе продаден в Ebay от търговец в Киев за 700 долара.    Уреди, противогази, купчина карти Съветски уреди за измерване на радиацията са друга от горещите стоки, като началната цена на наддаванията в интернет започва от 50 долара.   Един от онлайн търговците пък продава цяла купчина от карти за регистриране на нивата на радиация, които са били раздавани на войници и доктори, като една от тях се продава за 2 долара. Те са стандартни и не са пряко свързани с трагедията в Чернобил, но са от същия вид, който е бил използван по време на операцията по прочистване на района.\r\nСъветските противогази, каквито са използвали и работниците в Чернобил, се продават на цени между 20 и 50 долара.\r\nВ същото време британски търговец продаде повече от 300 комплекта противогази и костюми, защитаващи от радиация - по 85 долара комплекта.    ... и парче от самия реактор Но едно от най-удивителните предложения все пак е от един продавач от Киев, който на 31 май съобщава в eBay, че срещу 2 800 долара предлага „оригинален графитен блок от ядро на съветски атомен РБМК реактор в Чернобил“. Автентичността на продукта не се потвърждава по никакъв начин и продавачът не предлага никакви документи.\r\nЗа интервю пред чешкото списание „Рефлекс“ Дана Драбова, атомен физик, оглавяващ държавната агенция за ядрена сигурност в Чехия, коментира, че действително е възможно това да е графитен блок от ядро на съветски РБМК реактор в Чернобил. Тя коментира, че от всички 17 подобни реактора, които са въвеждани в експлоатация, 10 фунцкионират и до днес, като всички са на територията на Русия. Всеки от тях е преминал модификации за подобряване на сигурността. Тя добавя, че Русия продължава да произвежда графитни блокове за реакторите в електроцентралите в Смоленск, Курск и Ленингрд.\r\nВъпреки твърденията на търговеца, че графитният блок не е бил използван в ядрото на реактор, Драбова препоръчва на евентуалния купувач на този артикул да провери с уред нивото на радиацията.\r\nВажно е да се отбележи, че тази сделка няма как да се извърши заради правилата на търговията в eBay, които забраняват продажбата на подобни стоки. Ден след излъчването на последния епизод от сериала „Чернобил“ на 4 юни, офертата бе свалена от сайта. ", "date": "2019.06.24", "title": "Споменът за 'Чернобил\" се превърна в нова бизнес ниша"}
{"url": "https://www.actualno.com/politics/milka-hristova-31-mln-lv-e-zagubata-na-obshtinskite-drujestva-news_762043.html", "text": "    Неудовлетворително е състоянието на столичната икономика. За поредна година общинските дружества завършват със загуба размер на 31 млн. лв. според финансовите отчети.      Това каза за предаването „Софийска трибуна“ по Радио „Фокус“ Милка Христова, зам.-председател на Столичния общински съвет от БСП.\r\n„Най-голям за тази загуба е приносът на „Топлофикация“ ЕАД“, уточни тя. Според нея обясненията на ГЕРБ, че общинските дружества имат преди всичко предназначението да предоставят социални услуги на гражданите, поради което не може да се търси печалба от тях, са изключително нелепи.   Тя попита каква социална услуга предоставят дружества като „СофИнвест“, „Софийски пазари“ и „Софийски имоти“. Според нея буди притеснение и фактът, че за поредна година губещи са транспортните дружества.  „Това се дължи до голяма степен и на ръководството, и на контрола, който се осъществява върху управлението, но е и резултат от недофинансирането на транспортната задача, която Столична община системно прави през годините и по този начин обрича тези дружества на лоши финансови резултати“, посочи Милка Христова.\r\nТя обърна внимание на „Центъра за градска мобилност“. „Той продължава да бъде най-печеливш с приходите си. По-голямата част от тях идват от билети, паркиране, синя и зелена зона и поставяне на скоби.\r\nПритеснителното е обаче, че по закон тези средства следва да се използват за изграждане на паркинги и ремонт на улици и тротоари. За съжаление те не се използват по предназначение и потъват в касата на ЦГМ, като покриват най-различни дупки за покупка на материали и изплащане на заплати“, отбеляза зам.-председател на Столичния общински съвет от БСП.       Милка Христова каза още, че състоянието на столичната общинска икономика е различно, в зависимост от това кой я оценява. „Когато управляващото мнозинство от ГЕРБ представяше резултатите за 2018 година, оценката беше изключително положителна, придружена с фанфари за подобряването им и за отчитане на по-добра печалба.\r\nОценката на БСП обаче е по-различна и в тази връзка се въздържахме при гласуването на годишните финансови отчети“, обясни тя. „Състоянието на Столичната общинска икономика не може да ни удовлетвори дотолкова, доколкото тя има много по-големи ресурси и възможности“, добави Христова.\r\nПо думите й при по-добро ръководство и системен контрол икономическите резултати биха били по-добри. „Има изключително много резерви. Необходимо е Столичния общински съвет да отделя по-голямо внимание, да анализира състоянието на всяко едно от тези дружества, за да ги разкрие и да получи съответния резултат“, обясни тя.\r\nКато положителни примери Милка Христова посочи развитието на дружествата „Лозана“ и „Егида“. „Доброто управление представлява задължителен набор от действия, в които контролът е едно от най-важните“, добави тя. ", "date": "2019.06.24", "title": "Милка Христова: 31 млн. лв. е загубата на общинските дружества"}
{"url": "https://www.actualno.com/america/bos-ot-italianskata-mafija-izbjaga-ot-zatvor-v-urugvaj-news_762049.html", "text": "    Италианският мафиотски бос Роко Морабито избяга от затвор в уругвайската столица Монтевидео, където изчакваше да го екстрадират в Италия, съобщиха от вътрешното министерство.      Морабито и още трима затворници „избягаха през дупка в покрива на сградата“ късно в неделя и ограбили собствениците на намираща се наблизо ферма, гласи съобщение на вътрешното ведомство.   В него се казва, че 52-годишният престъпен бос – той е висша фигура в калабрийската Ндрангета, който беше арестуван в Уругвай през 2017 г. след десетилетия издирване – е очаквал екстрадиране заради „международен трафик на дрога“.\r\nВътрешният министър на Италия Матео Салвини реагира гневно на новината.  \"Поемам два ангажименти, първо да хвърля светлина върху това как е избягал, с молба за незабавно обяснение от правителството в Монтевидео. Тогава ще продължим лова за Морабито, където и да е.\"\r\nДългогодишният беглец Морабито, наричан \"кралят на кокаина\", е един от най-издирваните мъже на Италия, когато беше арестуван в хотел в центъра на Монтевидео. Неговият адвокат каза пред репортери по онова време, че той бил в хотела, тъй като си търсел нов апартамент след раздяла с жена си.\r\nРегистрацията  помогнала за разкриването на Moрабито, който се укрива от закона от  23 години, предаде БГНЕС.       Той е живял от 2004 г. в Пунта дел Есте, харесвано от богатите южноамериканци кътче, намиращо се на около 90 минути път с кола североизточно от Монтевидео.\r\nВ крайна сметка той се установил в селски имот с фермерска къща в тоскански стил на около 40 километра от Пунта дел Есте.\r\nСпоред представители на властите по онова време той придобил уругвайско местожителство, след като е влязъл в страната с фалшив бразилски паспорт на името на Франсиско Капелето.\r\nМорабито, капо в калабрийската Ндрангета, най-страшната организирана престъпна групировка в Италия, първоначално бе арестуван по обвинения във фалшифициране на документи за самоличност, но очакваше екстрадиране на по-сериозни обвинения от септември 2017 г.\r\nДругите трима мъже, които избягаха с Морабито, очакваха екстрадиция в Бразилия и Аржентина, включително един по обвинения в убийство.       ", "date": "2019.06.24", "title": "Бос от италианската мафия избяга от затвор в Уругвай "}
{"url": "https://www.actualno.com/europe/rusija-udylji-kontrasankciite-sreshtu-es-i-sasht-do-kraja-na-2020-g-news_761944.html", "text": "    Президентът на Русия Владимир Путин удължи санкциите срещу ЕС до края на следващата година, съобщават руски медии.      Руският лидер удължи действието на указа за налагане на ембарго върху продукти от държави, наложили санкции срещу Москва. Ембаргото остава в сила до края на 2020 г.\r\nАнтируските санкции са въведени през 2014 г. В отговор Русия ограничи вноса на продукти от държави, наложили санкции на Русия.\r\nКонтрасанкциите са срещу страните членки на ЕС, САЩ, Австралия, Канада и други държави. При пресичане на руската граница товарите трябва да бъдат унищожени.   ", "date": "2019.06.24", "title": "Русия удължи контрасанкциите срещу ЕС и САЩ до края на 2020 г."}
{"url": "https://www.actualno.com/business/petkova-pojaryt-v-tec-marica-iztok-2-njama-da-se-otrazi-na-sigurnostta-na-energijnata-sistema-news_761959.html", "text": "    Пожарът, който възникна тази сутрин в ТЕЦ „Марица-изток 2“, няма да се отрази на сигурността на енергийната система. Това каза пред журналисти министърът на енергетиката Теменужка Петкова, която днес провери на място обстановката след гума на един от абсорберите на сероочистващата инсталация на блок 8. Блокът е в планов ремонт до края на м. август. Вследствие на възникналия пожар коминът на блока се е срутил. Най-важното е, че жертви и пострадали хора няма, подчерта министър Петкова.      Тя благодари за бързата и адекватна реакция на работещите в държавната централа, както и на служителите от ГД „Пожарна безопасност и и защита на населението“, благодарение на които няма пострадали по време на инцидента.   Енергийният министър поясни, че РИОСВ е направила измервания за чистотата на атмосферния въздух и е установила, че няма превишаване на нормите.\r\nПредстои оглед от компетентните институции и оценка на нанесените по време на пожара щети. Застрахователната компания, в която е застрахована ТЕЦ „Марица-изток 2“, вече е информирана.  Два от блоковете на ТЕЦ-а – седми и осми – са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на м. август. Останалите блокове работят нормално. ", "date": "2019.06.24", "title": "Петкова: Пожарът в ТЕЦ „Марица-изток 2“ няма да се отрази на сигурността на енергийната система"}
{"url": "https://www.actualno.com/balkani/chavushoglu-nezavisimo-ot-pozicijata-na-sasht-nie-veche-sme-kupili-s-400-news_761961.html", "text": "    Независимо от коментарите на САЩ или от решение за налагане на санкции на Турция, Анкара вече е закупила руската система за противоракетна отбрана С-400. Това заяви в понеделник външният министър Мевлют Чавушоглу, предаде БГНЕС.      Говорейки пред репортери на съвместна пресконференция с неговия колега от Руанда Ричард Сезибера, Чавушоглу заяви, че за Турция „не подлежи на обсъждане“ отказ от С-400 и Анкара вече обсъжда сроковете за доставка на ракетните системи.   \"Турция спешно се нуждае от противовъздушна отбрана. Ние не можем да кажем, че НАТО трябва да ни защити, ако има нападение, защото, да бъдем честни, НАТО може да защити само 30% от турското въздушно пространство. САЩ, Германия и Холандия изтеглиха батареите „Пейтриът“, когато ние се нуждаехме от тях най-много“, заяви Чавушоглу.\r\nЩо се отнася до решението на Вашингтон да изгони Турция от програмата за изтребители F-35, Чавушоглу каза, че други партньори в програмата са недоволни от този ход. \"Всички решения трябва да се вземат с консенсус, Турция е партньор в програмата F-35 и има значителен принос. Ние допринесохме с повече от 1 милиард долара за програмата. Други партньори в програмата също са недоволни от този ход“, посочи първият дипломат.  Министърът заяви, че президентът Реджеп Тайип Ердоган и Доналд Тръмп са потвърдили, че им предстои среща в кулоарите на Г-20 в Япония, за да обсъдят въпроса за С-400, както и други теми, включително развитието в Сирия.          ", "date": "2019.06.24", "title": "Чавушоглу: Независимо от позицията на САЩ, ние вече сме купили С-400"}
{"url": "https://www.actualno.com/tips/futbolni-prognozi-za-poslednite-machove-ot-grupovata-faza-za-kopa-amerika-news_762063.html", "text": "    Груповата фаза на Копа Америка 2019 завършва с дуелите от група С, а в този текст ще опитаме да направим правилните за дуелите между Чили – Уругвай и Япония – Еквадор. Мачовете са много любопитни, тъй като всеки един развой може да лиши даден отбор от участие в елиминациите или да отиде в по-тежък поток.       25.06: 02:00 часа: Уругвай - Чили Селекцията на Уругвай се изправя срещу Чили на митичния „Маракана” в решаващ мач за първата позиция. Само загуба ще свали чилийците от първото място, като актуалният носител на трофея записа две победи, които бяха достигнати през вторите полувреметна.   Въпреки това първото място няма да отпрати отбора към благоприятен поток, като лидерът в групата ще играе на ¼-финалите срещу Колумбия. Именно затова се счита, че първото място в група С е неблагоприятно. Въпреки това вярвам, че урусите ще покажат сериозен футбол и няма да се поколебаят да надвият шампиона на Копа Америка. Футболът, който е изграден като манталитет в състезателите на Уругвай (бел.ред – гара чаруа), е именно да се даде всичко докрай, без да има предварителни сметки. Непримиримост и войнственост. Все си мисля, че чилийците биха подходили по-предпазливо в дуела, тъй като трети пореден успех е мечтата на всички в страната.   Последната победа за Уругувай на Копа Америка над Чили датира от 1989-а година, като оттогава преобладават равенствата между двата отбора. Именно затова ви съветваме тази футболна прогноза да не я играете с прекалена „банка”, а по-скоро да я използвате към комбинация, за да се покачи коефициента. Прогноза : Успех за Уругвай – 2,00.        25.06: 02:00 часа: Япония - Еквадор\r\nПо същото време Еквадор посреща Япония в Минейрао, Бело Оризонте. Азиатците, които са една от двете селекция с покани, имат възможността при успех да станат „втория” най-добър трети отбор и по този начин да изхвърлят Парагвай от надпреварата и да продължат към елиминациите. Еквадор, с двете си загуби досега, също има шанс да продължи към елиминациите, но се нуждае от задължителна победа срещу Япония. Положителното за еквадорците е, че няма да е нужно да се гледа головата им разлика, която е плачевна (1:6).\r\nВъпреки това, следейки игрите до този момент, смятам, че Япония играе изключително стойностен футбол, който спокойно може да надвие този на Еквадор. Пропуските за „самураите” са в нападение, но смятам, че колебливата защита на Еквадор ще инкасира попадения от Япония, които ще стигнат на азиатците да продължат напред. Прогноза : Победа за Япония – 3,20 коефициент.  ", "date": "2019.06.24", "title": "Футболни прогнози за последните мачове от груповата фаза за Копа Америка"}
{"url": "https://www.actualno.com/crime/otmeniha-akta-za-sybarjane-na-terasata-na-shefa-na-kpkonpi-plamen-georgiev-news_762070.html", "text": "    Няма да бъдат съборени на шефа на антикорупционната комисия Пламен Георгиев. Актът за събарянето им е отменен от Столичната община, съобщи bTV.      Строителният контрол на район \"Слатина\" установи, че барбекюто върху покрива на Георгиев е незаконно, но актът им е обезсилен.   През април \"Контрол по строителството\" на столичния район \"Слатина\" установи, че има проблем с терасата с барбекю на Пламен Георгиев и издаде акт за събаряне.\r\n\"Строежът е извършен без издадени строителни книжа. Покривната му конструкция е изградена над определената с кота \"било\" по виза максимална височина.\"   На 12 юни директорът на строителния контрол на голямата община Влади Калинов я обезсилва със своя заповед.\r\n\"Факт е, че въвеждането на сградата в експлоатация се е случило, след като това нещо е било извършено и построено отгоре. Нищо след това не се е случило\", обясни арх. Влади Калинов, директор на \"Общински строителен контрол\".\r\nЗа тази постройка има строителни книжа, които показват една колониада, за самия покрив не сме намерили такава, каза в отговор на въпрос арх. Калинов.       На друг въпрос възможно ли е да няма строителни книжа един покрив и това да е законно, архитектът отбелязва: \"Възможно е, когато е допустимо\".\r\nСкандалът с терасата върху покрива на жилището на Пламен Георгиев започна с твърдение на организацията \"Антикорупционен фонд\", че той е пропуснал да декларира 186 квадратни метра от своя апартамент. Георгиев опроверга твърдението. Започна обаче проверка за законността на навеса.\r\n\"Около 1 метър е над височината на законовите изисквания. Изцяло трябва да бъдат премахнати тези два навеса\", каза преди време Наталия Стоянова, кмет на район \"Слатина\", Столична община, цитирана от bTV.\r\nСамият Пламен Георгиев заяви, че казусът с терасата е атака срещу него от олигарси, които комисията разследва.\r\nПремиерът Бойко Борисов препоръча на Георгиев да излезе в отпуска, докато се направи проверки от НАП и прокуратурата. Те все още не са приключили. Пламен Георгиев не бе открит за коментар, съобщават от телевизията.      По-рано днес заместник-главният прокурор Иван Гешев заяви пред медиите, че НАП и Националната полицията още не са готови с проверките по Апартаментгейт и къщите за гости. Проверките бяха възложни от прокуратурата. За разлика от проверките за конфликт на интереси на антикорупционната комисия, тези на данъчните били много по-задълбочени, тежки и тромави. Започнали са дори ревизии, поясни Гешев. ", "date": "2019.06.24", "title": "Отмениха акта за събаряне на терасата на шефа на КПКОНПИ Пламен Георгиев"}
{"url": "https://www.actualno.com/kustendil/dariha-cenni-knigi-na-kustendilsko-chitalishte-news_761934.html", "text": "    Във връзка с работно посещение в гр. Кюстендил, ръководителят на Руския културно-информационен център в България - Ирина Живихина, дари голяма колекция от ценни книги от руски класици на . По време на церемонията присъстваше и зам. кмета на община Кюстендил – г-жа Росица Плачкова.      Бяха проведени разговори, свързани с представянето на руската култура в Кюстендил и представянето на творчески състави от читалището в РКИЦ – София и руската държава, предаде кореспондент от града, за Actualno.com ", "date": "2019.06.24", "title": "Дариха ценни книги на кюстендилско читалище"}
{"url": "https://www.actualno.com/climate/vsjako-sledvashto-ljato-shte-byde-oshte-po-goreshto-sochi-prouchvane-news_761883.html", "text": "    На различни места по света всяко следващо лято ще бъде още по-горещо от предното и ще бие предишни температурни рекорди. Причината са . Това сочи ново проучване, публикувано от Nature Climate Change, отбелязва bTV.      Учените са проиграли 22 климатични модела, за да разберат какво точно ще се случи. Според данните до края на XXI в. температурите през лятото ще бъдат по-екстремни от всички други до момента.   “Това ще натовари цели екосистеми и общества, които няма да могат да се справят”, казват учените. сочат, че температурите ще бъдат още по-високи на около 58% от планетата ни. Най-драматични ще бъдат за развиващите се страни и малки острови.  Според данните около 67% от растящите икономики ще изпитат още по-високи температури през лятото, като всяка година градусите ще се увеличават.\r\nВече сме свидетели на глобалното затопляне, макар то да не е еднакво за цялата планета. От 1901 г. насам температурата на земната повърхност се е увеличила с около 0,7-0,9 градуса по Целзий за около век. Температурата се е увеличила двойно от 1975 г. насам, като най-големите температурни рекорди са след 1998 г.   Повишаването на температурите ще повлияе и на здравето ни. Горещините ще бъдат смъртоносни и ще доведат до инфаркти, астматични пристъпи и проблеми с бъбреците.     могат да доведат и до още по-голямо замърсяване на въздуха, както и недостиг на вода и загуба на реколта.\r\nПрез 2014 г. Световната здравна организация направи оценка, според която около 250 хил. души ще умрат между 2030 и 2050 г. заради климатичните промени. Според новите проучвания тези числа са “консервативни” и жертвите ще бъдат много повече. ", "date": "2019.06.24", "title": "Всяко следващо лято ще бъде още по-горещо, сочи проучване"}
{"url": "https://www.actualno.com/sofia/novoremontiranata-solunska-potyna-vyv-voda-video-news_761952.html", "text": "    Новоремонтираната улица \"Солунска\" в столицата потъна във вода много бързо след като в София заваля проливен дъжд. За случилото се сигнализираха във фейсбук страницата на \"Спаси София\", които публикуваха видео от наводнението.      На видеото се вижда, че цялата улица е залята и движението по нея е невъзможно, а нивото на водата е достигнало това на тротоарите.\r\nМеждувременно бяха получени десетки граждански сигнали. Общо 20 са сигналите, подадени в пожарната след проливния дъжд. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора.\r\n Мълния е ударила трафопост на кръстовището на булевард \"Константин Величков\" и улица \"Симеон\" в града. Това е предизвикало пожар. На място е изпратен екип, който да овладее ситуацията, съобщи БНР.    ", "date": "2019.06.24", "title": "Новоремонтираната \"Солунска\" потъна във вода (ВИДЕО)"}
{"url": "https://www.actualno.com/curious/dneven-horoskop-za-25-uni-news_761987.html", "text": "     Овен       Днес се пазете от празните приказки. Те може да ви дадат погрешни насоки и да ви загубят ценно време. Помислете за по-рационални начини за прекарване на времето ви. Телец Това е ден, в който може да се поглезите с по-скъпа вещ или занимание, което рядко си позволявате. Имате нужда от допълнителен заряд.   Близнаци Това е ден, в който да не забравяте от къде сте тръгнали и колко много път сте преминали. Не подценявайте възможностите ви. Рак     Бъдете сигурни в себе си, за да може да продължите напред. Ако не сте сигурни в силите си, бъдете честни със  себе си и партньора ви. Лъв Днес в основата на успеха ви ще бъде не бързината и ловкостта, а   умението да представите в подходяща светлина мнението си. Важното е да   не се опитвате да го наложите с груба сила. Дева Посветете мислите си на околните и  направете нещо добро за тях. Не си  мислете, че освен вас на този свят не  съществуват други хора, които  имат някакви проблеми.   Везни Възможно е днес да срещнете нови хора, с които ще е полезно да   установите по-дълготрайни взаимоотношения. От тях може да получите   информация, която сте търсили от много време. Скорпион Днес не очаквайте сред всичките мнения, които чуете, някое да бъде   истинското, на което трябва да се доверите. Може би ще е най-добре да   разчитате само на себе си, а вслушването в чужди съвети да оставите за   други дни. Стрелец Днес за да постигнете желаната цел, трябва да изминете пътя много   внимателно и стъпка по стъпка. Не се опитвайте да скачате, защото може   само да се сдобиете с навехнат глезен. Козирог    Днес се отдадете на романтиката ще имате незабравими  преживявания.  Не се затваряйте в себе си и покажете на всички около  вас, колко сте  романтични. Водолей Този вторник потърсете нов източник на вдъхновение. Всичко ще ви е до болка скучно и имате нужда от сериозно разнообразие. Риби Днес не бъдете прекалено педантични към себе си. Вие сте достатъчно самокритични, но не позволявайте на другите да ви съдят. ", "date": "2019.06.24", "title": "Дневен хороскоп за 25 юни "}
{"url": "https://www.actualno.com/starazagora/muzejat-na-religiite-v-stara-zagora-snimachna-ploshtadka-na-tancov-film-snimki-news_762038.html", "text": "    Българо-американски екип снима днес в единствения в страната \"Музей на религиите\".       С работно заглавие „Поглед от ръба“ режисьор-хореографите Коста Каракашян и Стефани Ханджийска ще се опитат да покажат кога човешкото тяло е в хармония или изолация със средата или пък водят до нейната разруха. Филмът ще е изследване на диалога между човек и заобикалящата го среда чрез съвременен танц.  Идеята за филма се появила по време на снимки на кратки видеа в Египет. Реализацията му се осъществява с подкрепата на Национален фонд “Култура\" и е част от програмата на \"Пловдив 2019 - Европейска столица на културата\". Във филма четирима български танцьори - Васил Зелямов, Гергана Илиева, Цвета Дойчева, Петър Грудов, обучавал се в Дерида Денс Център ще танцуват на 12 различни културно-исторически и природни места в България. Вече са снимали край Скалната арка на Тюленово, Слънчев бряг, днес в \"Музея на религиите\" в Стара Загора.   Утре отиват да снимат край потъващата и появяващата се черква на \"Жребчево\", следващи дестинации са Казанлък и Пловдив, Проходната пещера и локация изненада в София. Целта на филмовия проект е да вдъхнови публиката да обича пространствата, които обитава.\r\nКоста Каракашян е завършил Колумбийския университет в Ню Йорк, а Стефани Ханджийска - магистратура \"Съвременен танц\" в Лондонската академия за съвременен танц. Филма снимат филма с двама американски артисти - оператора и монтажист Кевин Чиу и композитора Джулиън Лайтнър, който ще напише музиката за лентата след края на снимките и се запознае със звуковата среда на всяко от дванадесетте избрани места за снимки.     След заснемането лентата ще има представяния в София и Пловдив и ще бъде изпратен за участия в международни фестивали. ", "date": "2019.06.24", "title": "\"Музеят на религиите\" в Стара Загора - снимачна площадка на танцов филм (СНИМКИ)"}
{"url": "https://www.actualno.com/america/moskva-zaradi-sasht-i-nato-mojem-da-se-okajem-v-kriza-blizka-do-karibskata-news_761993.html", "text": "    Заместник-министърът на външните работи на РФ Сергей Рябков заяви, че агресивната политика на държавите-членки на НАТО и разполагането на американски ракети в близост до руска територия принуждават Москва да се готви за най-лошия сценарий.      В своето изявление, цитирано от РИА Новости, Рябков подчертава, че представителите на администрацията на Белия дом, Пентагона и Международния секретариат на НАТО непрекъснато уверяват Русия, че нямат планове или намерения да разполагат бъдещи системи с такова действие на суша в Европа, предаде БГНЕС. \r\nАгенцията припомня, че в началото на годината САЩ обявиха едностранно за оттеглянето си от Договора за ракети със среден и по-малък обсег (ДРСМО), обвинявайки Русия в продължителното му нарушаване. В отговор президентът Путин заяви, че Москва ще отговори реципрочно на това решение и също ще преустанови участието си в договора.\r\nСпжоред Рябков разгръщането на американски ракети на сушата край руските граници би предизвикало сериозни усложнения.“Можем да се окажем в ситуация на ракетна криза, близка не просто до кризата от 80-те години на миналия век, а до Карибската криза“, заяви Рябков.  Той обърна внимание на високото ниво на разбиране на руската позиция във връзка с ДРСМО от страна на мнозинство в международната общност. \"Това се отразява и в съвместни документи. Но, за съжаление, никой не е отменял блоковата солидарност на Запада.\"\r\nСлед излизането на САЩ от ДРСМО Русия ще направи всичко, за да осигури своята и на своите съюзници сигурност. „Това е голяма дестабилизираща крачка, подкопаваща международната сигурност. Не можем да не реагираме огледално…“, каза Рябков, добавяйки, че цялата отговорност за разпадането на договора лежи върху САЩ.\r\nРусия се надява, че след като САЩ се оттеглят от ДРСМО, няма да се стигне до пълен срив към влошаване на ситуацията в Европа“, заяви Рябков. \"Бих искал да се надявам, че няма да има бързо, ускорено влошаване на ситуацията, след като съответните ограничения и забрани престанат да действат,\" каза Рябков.     ", "date": "2019.06.24", "title": "Москва: Заради САЩ и НАТО можем да се окажем в криза, близка до карибската  "}
{"url": "https://www.actualno.com/europe/sblysyk-na-dva-voenni-samoleta-v-severozapadna-germanija-news_761969.html", "text": "    Два военни самолета, принадлежащи на германските въоръжени сили, са се сблъскали един с друг близо до Флесенезее в северната част на страната, предаде германския вестник „Ди Велт“, цитиран от БГНЕС.      Медиите съобщават, че пилотите са успели безопасно да  катапултират, но катастрофата е предизвикала горски пожар в района, съобщава Спутник.   Спасителните служби са пристигнали на мястото на инцидента. ", "date": "2019.06.24", "title": "Сблъсък на два военни самолета в Северозападна Германия  "}
{"url": "https://www.actualno.com/prasspress/edin-den-na-obiknovenija-chovek-vyv-falshlandija-news_761967.html", "text": "    Събудих  се с адско главоболие, отворих очи и разбрах, че съм напълно сляп.      Вечерта пих някакво уиски, за което сервитьорът ми се кълнеше, че било любимото на сър Уинстън Чърчил.\r\nНе че му повярвах, но не си представях чак да ослепея. Към края на вечерта ми се стори, че сервитьорът се е превърнал в еднокракия Джон Силвър, но не съм сигурен дали не беше алкохолна халюцинация - във всеки случай малко по-късно нямах стотинка в себе си, нито пък телефон, а Джон Силвър каза, че “всичко е точно”. С такъв апломб го произнесе, че се притесних за половата си неприкосновеност.\r\nПо-нататък нищо не помня, а ето че и се събудих сляп.  Нямах време и да преживея както трябва шока, защото пих едно хапче за главоболие.\r\nГлавата ме заболя още повече, но за сметка на това прогледнах - явно менте хапчето влезе в някакво взаимодействие с менте уискито на Джон Силвър и Чърчил, при което зрението ми се възвърна, но като се видях на какво приличам, неволно простенах:\r\n- Пази Боже сляпо да прогледа!    Излязох да подишам въздух, блъсна ме кола, която беше толкова зле, че се разпадна от сблъсъка, на мен нищо ми нямаше, но шофьорът пострада от някаква манивела, която се оказа на най-печално място.\r\nПобързах да избягам от тази юдол на скръбта и налетях на Джон Силвър от предната вечер - имаше два крака, но ходеше с тъмни очила и тояжка на слепец - явно и той се беше натровил от любимото уиски на сър Уинстън Чърчил.\r\nХванах го за тояжката и му рекох - върни ми телефона и парите, аз ще ти върна зрението.\r\nСпазарихме се, дадох му от фалшивото хапче за глава, обаче той прогледна само с едното око и ми върна телефона без парите.\r\nЗащо ли ми трябваше тоя телефон, в който погледнах и тутакси попаднах на новина, че току-що, в рамките на голямото междучасие, са прокарали реформа, която вади от читанките Балканджи Йово, за да се въведат часове по джендър-нестабилност и флуидност на ануса!   Затичах се обезумял към училището на децата ми и влетях в учителската стая разгърден, рошав, свиреп…\r\nИзчакаха ме да утихна и в първата пауза учителка със синя коса и няколко зъба в устата си ме отрезви.\r\n- Господине, Вие сте болен! - тя ми измери температурата и пулса с поглед. - Всичко си е наред с образованието. Днеска си имаме както обикновено редовни часове по Стратегия на невежеството и безхаберието, а Балканджи Йово никой не може да го свали от програмата, защото лично премиерът всяка година го спасява с голи ръце!\r\nЩо ли трябваше да ме подсещат за премиера!\r\nПуснах си последния му лайвстрийм от Фейсбук и се облещих. Премиерът съвсем сериозно разправяше на група журналисти, че цяла Европа разчита на неговата лична номинация за шпиценкандидат - Лиляна Павлова заема пол-позишън кандидатура за председател на Еврокомисията, освен това поема преговорите с Чък Норис, който за момента е водещ кандидат-инвеститор в “Белене”...\r\nСлед тая тирада вече реалност и вълшебство окончателно ми се смесиха като в най-чистото детство, аз се разплаках от умиление и се напих с някакво уиски, за което ми казаха, че е любимото на Жан-Клод Юнкер.\r\nВечерта отидох на изложба с фалшиви картини, но ми беше безразлично - ослепях от любимото уиски на Юнкер и всичките картини ми бяха напълно еднакви.  Автор:  ,  ", "date": "2019.06.24", "title": "Един ден на обикновения човек във Фалшландия"}
{"url": "https://www.actualno.com/burgas/slojiha-vhodna-taksa-za-edna-ot-prirodnite-zabelejitelnosti-v-burgas-news_761907.html", "text": "    Солените езера, които се намират на територията на „Черноморски солници\" АД, вече ще се посещават след заплащане на такса. Частното дружество реши да постави вход от два лева за всички, които искат да се потопят в езерата, които са доказано лековити за ставни, кожни и други болести.      Недоволни от новата такса са най-вече възрастните хора. Това е поводът, общински съветници от групата на ГЕРБ в Бургас да се обърнат към собственика на солниците с отворено писмо. Солените езера и лечебна кал са част активите на предприятието. разговаря с общинския съветник Калояна Петкова, която е част от инициативата: “По принцип теренът на солниците е частна собственост и собственикът Николай Пиронков може да прави каквото си иска. През годините той даваше изключителен достъп на гражданите, някои от които са много възрастни хора. Сега е направена реконструкция на съоръженията около басейните само че, въпреки символичната сума има хора, които не могат да си го позволят. Те са възрастни, с двигателни проблеми, които чакат да дойде лятото, за да си направят процедури. Нашето предложение не е изцяло да се пуска безплатно, а да има и безплатна зона. Например един басейн, където да се допускат пенсионери или хора с двигателни проблеми. Да се направи нещо от рода на плажните ивици, които имат концесионери – да има платена част, но да има и зона, която е свободна. Нека се има предвид, че лугата и калта са природни дадености“.\r\nВ отвореното писмо на общинските съветници се казва още:  „Със сигурност много от по-младите посетителите ще предпочетат пространството с вход. Надяваме се, че предприятието няма да бъде ощетено, предвид направените разходи за реконструкция“.\r\nДруго предимство, което ползват хората посещаващи солниците, е безплатният паркинг . Той е факт благодарение на докладна за неговото разширение, което съветниците гласуваха.     ", "date": "2019.06.24", "title": "Сложиха входна такса за една от природните забележителности в Бургас"}
{"url": "https://www.actualno.com/pleven/otpuskat-na-pleven-15-mln-lv-za-elektrobusi-news_761968.html", "text": "    Оперативна програма „Околна среда“ е отговорила положително на искането на Община Плевен да се отпуснат средства за закупуване на електробуси , с които да се разшири паркът на плевенската фирма „Тролейбусен транспорт“.  Отпуснатата сума е 15 млн. лв . Това съобщи днес зам. кметът на общината Стефан Милев.      „Идеята ни е да закупим 14 нови електробуса и необходимите зарядни станции за тях. Проектите трябва да бъдат подадени в оперативната програма най-късно до 30 август. Надяваме се най-късно до края на тази година да бъдем одобрени и от следващата година да започне изпълнението. С електробусите ще бъдат разкрити нови маршрутни линии към индустриалните зони и към кварталите - до места, където няма тролейбусна мрежа. На практика целият градски транспорт в Плевен ще стане екологичен“, поясни Стефан Милев. ", "date": "2019.06.24", "title": "Отпускат на Плевен 15 млн. лв. за електробуси"}
{"url": "https://www.actualno.com/society/medii-i-kompanii-mogat-da-se-vkluchat-v-devetoto-izdanie-na-operacija-jylti-stotinki-news_761854.html", "text": "    Започна най-голямата национална дарителска кампания „Операция „Жълти стотинки“. До края на юни на е-mail kasichka@vivacom.bg се набират партньори на инициативата, които да застанат с името и капацитета си зад каузата. В деветото поредно издание на дарителската инициатива на VIVACOM са поканени всички компании, фирми и медии,  които образованието на младите хора. Средствата се набират в магазините на VIVACOM и търговските обекти на партньорите. Телекомът се ангажира да удвои сумите, събрани в своята мрежа, а всеки от партньорите ще допринесе  допълнително за популяризиране на каузата.       Всички набрани средства тази година ще бъдат дарени на Сдружението на олимпийските отбори по природни науки. С тях младите олимпийски надежди от отборите по биология, математика, астрономия, информатика, лингвистика, физика, химия ще могат да се подготвят за участие в международни състезания. Благодарение на „Операция „Жълти стотинки“ ще се организират обучения, лабораторни занимания, разработване на задачи – всичко, което е необходимо за подпомагане на доброто представяне на олимпийските надежди в природните науки през следващата година. Усилията на преподавателите и състезателите носят значителни успехи за България – те са спечелили общо 893 медала - 167 златни, 308 сребърни, 418 бронзови. Само през 2018 г. олимпийците са пропътували над 84 000 км по света, за да спечелят 72 медала и 8 почетни грамоти.\r\n600 000 лв. бяха събрани по време на осемте издания на Операция „Жълти стотинки“ от 2010 г. насам. С тях бяха подкрепени 4 значими социални каузи: създаване на център за деца с дислексия и аутизъм, фондация „Надежда за малките“, Дом „Възможност“ на фондация „Социална промяна и включване“, фондация “I can too” в полза на „Център за Надежда“ за деца с множествени увреждания.  Тази година кампанията се организира в партньорство с Българския дарителски форум,   мрежа на значима част от най-големите частни дарители в страната.\r\nУчастието в най- голямата дарителска кампания на 2019 г. ще покаже, че бизнесът е отговорен и ангажиран с успеха на младите хора и ще даде   още една възможност на децата в България да имат добър пример за упорита работа, постоянство и постигнати,  успехи, които са достойно оценени и уважавани от цялото общество. ", "date": "2019.06.24", "title": "Медии и компании могат да се включат в деветото издание на операция „Жълти стотинки“"}
{"url": "https://www.actualno.com/varna/varnenski-spasiteli-sys-syveti-kak-da-se-spasim-ot-dynni-jami-news_761851.html", "text": "    След като преди два дни на Южния плаж във Варна две дечица за малко не загубиха живота си, родители изпаднаха в паника. Това не е първият случай, при който в морето, са причината за инциденти, особено с деца. По този повод варненски спасители дават съвети на плажуващите за това как трябва да реагираме, ако попаднем на дънна яма.      „Сами по себе си, дънните ями не са опасни, освен когато човек не успее да стигне пясъчното дъно и го обзема паника. Това е главната причина за инцидентите, защото тялото се стяга, човек започва да гълта вода и започва да действа неадекватно.“, казва спасителят Ради Лазаров. Първият съвет, който дава той, е да запазим спокойствие , колкото и да е трудно.   „Най-важното е хората да се отпуснат, да стигнат до дъното и да се отблъснат нагоре“, съветва Лазаров.\r\nТой добавя, че всяка сутрин спасителите обхождат морското дъно на района, за който отговарят, за да проверят за ями , подводни течения или опасни предмети. Те съветват плажуващите да спазват флаговата сигнализация.  Накрая, спасителите припомнят, че дънните ями са най-опасни през август, когато в Черно море се появява и друг опасен феномен – мъртвото вълнение. ", "date": "2019.06.24", "title": "Варненски спасители със съвети как да се спасим от дънни ями"}
{"url": "https://www.actualno.com/blagoevgrad/talantlivi-deca-ot-bansko-se-vyrnaha-s-gramoti-ot-festival-na-izkustvata-news_761978.html", "text": "    В дните от 17-23 юни 2019 г., в Горна Оряховица се проведе XVII детски фестивал на изкуствата \"Раховче\", организиран от НЧ \"Братя Грънчарови - 2002г. Тази година в него взеха участие и групите за народни и характерни танци \"Арт-Денс\" към читалище \"Никола Вапцаров\" - Банско, с ръководител Райна Асева. Талантливите деца от Банско се представиха пред публиката с четири танца.       Два танца - в категория \"характерни\", и два - в категория \"фолклорни танци\". Те получиха заслужени аплодисменти от публиката заради стегнатото си и красиво изпълнение на своите композиции.  Фестивалът не е с конкурсен характер, но неговата цел е да покаже оригинални идеи в различните жанровe на танците и да даде възможност за нови контакти, и шанс за изява на младите хора. Всички участвали групи си тръгнаха с множество подаръци и грамоти за успешното представяне във фестивала, който дава бъдеще и стимул на младите таланти в областта на танцовото изкуство. ", "date": "2019.06.24", "title": "Талантливи деца от Банско се върнаха с грамоти от фестивал на изкуствата"}
{"url": "https://www.actualno.com/curious/4-te-zodii-koito-shte-vi-obichat-zavinagi-news_761873.html", "text": "    Всеки един човек обича някого и е готов на всичко за него, но понякога тази любов отшумява прекалено бързо. Случвало ли ви се е някой да ви обича и в следващия момент вече да има нова приятелка? Това е така, защото при всеки човек любовта е нещо различно.      Има хора, които обичат завинаги и въпреки всичко и всички. При тях любовта е нещо вечно и много трудно преодоляват разделите си. Ако ви обича някоя от тези 4 , то вие сте късметлия. Намерили сте човек, който за нищо на света не би се отказал от вас.     Риби   Понякога те са доста притеснителни и доста трудно се осмеляват да направят първата крачка, това за тях е нещо голямо. Направят ли го обаче, значи наистина са готови за връзка. Представителите на този зодиакален знак са много предани и лоялни. Дори не биха си помислили да изневерят – нито физически, нито емоционално. Те са много лесно раними и точно заради това много внимават да не наранят човека до себе си. Ако Риба ви каже, че ви обича, то можете да бъдете сигурни, че това е така. Те не биха ви излъгали за нищо на света, защото за тях е важно да запазят доверието ви. Готови са на всичко за половинката си и за нищо на света не биха ви загубили. Те ще споделят и най-съкровените си тайни с вас и ще бъдат не само ваши партньори в любовта, но и ваши най-добри приятели.     Дева     При тях силата на любовта съществува, защото вярват в нея. Те вярват, че има щастлив край и истинска любов, без изневери. Те биха дали всичко, за да защитят любимия си човек, независимо какво би им коствало това. За тях истинската любов съществува и точно вярата в нея, я прави реалност. Техните връзки обикновено са спокойни, те не обичат излишните драми. Но имайте предвид, че не биха си замълчали, ако някое ваше действие ги наранява по някакъв начин.Девите много трудно признават чувствата си, защото обикновено им е нужно много време, за да премислят всеки един детайл. Те никога не действат без да са обмислили всичко. Признаят ли ви любовта си, можете да бъдете сигурни, че чувствата им са истински. Девите са много лоялни и романтични.  ", "date": "2019.06.24", "title": "4-те зодии, които ще ви обичат завинаги"}
{"url": "https://www.actualno.com/curious/3-te-zodii-koito-sa-rodeni-da-bydat-shefove-news_761877.html", "text": "    Да ръководиш група хора, които разчитат на теб и уменията ти е едно наистина голямо предизвикателство. Не е невъзможно, но не всеки може да се справи с това. Работата на шефа не е лесна. Тези хора дори работят повече от служителите си.      Те винаги са готови да помогнат, дават съвети и наставления, длъжни са да се съобразят с всеки един свой служител и правят всичко възможно те да се чувстват добре. Има някои хора, които се справят перфектно с тези задачи. Шефската позиция определено изисква доста умения и търпение.   Има няколко , чиито представители са родени да бъдат началници. Те покриват всички изисквания, а служителите им ги обожават.    1. Лъв - Те не винаги са сериозни, което определено се харесва на всичките им служители. Лъвовете са перфектните шефове. Знаят кога е време за забавление и кога трябва да се свърши важна работа. Те умеят да се поставят на мястото на служителите си, което ги прави шефове-мечта. Представителите на този зодиакален знак са доста организирани и винаги подреждат задачите си. По този начин служителите им се чувстват спокойни, защото винаги знаят точно какво трябва да свършат през деня. Лъвовете постигат целите си и са доста добри мотиватори. Те умрят да предразполагат хората, което е техен огромен плюс.     2. Скорпион - Те искат винаги всичко да бъде перфектно. Едни наистина много педантични хора. Служителите им винаги трябва да бъдат изрядни и всичко да е под контрол. Мразят хаоса и търсят уверени и организирани служители, на които могат да разчитат. Скорпионите носят на майтап и работата с тях опредлено е приятна. Те не са от шефовете-сухари, с които служителите избягват да провеждат разговор, дори напротив. Скорпионите постигат целите си, но никога не бързат. Те вървят с малки крачки към успеха, но сигурно и без загуби. Точно това кара хората, които работят за тях да се чувстват сигурни и спокойни.      ", "date": "2019.06.24", "title": "3-те зодии, които са родени да бъдат ШЕФОВЕ"}
{"url": "https://www.actualno.com/vraza/oranjev-kod-za-valeji-i-gradushki-v-oblast-vraca-news_761989.html", "text": "    Оранжев код за утре – 25 юни /вторник/ за интензивни краткотрайни валежи, гръмотевични бури и условия за градушки в област Враца обяви Националният институт по метеорология и хидрология.      На места, в планинските райони, количествата валеж се очакват да достигнат 50-65 л кв./м.\r\nОпасните явления са обявени и за областите Ловеч, Габрово и Велико Търново. Минималните температури за 25 юни ще са между 17° и 22°, максималните - между 27° и 32°.   ", "date": "2019.06.24", "title": "Оранжев код за валежи и градушки в област Враца"}
{"url": "https://www.actualno.com/blagoevgrad/zapaliha-olimpijski-ogyn-v-blagoevgrad-news_761992.html", "text": "    В Благоевград днес бе запален олимпийски огън. Поводът е Международният олимпийски ден и деня на българския олимпиец. Огънят беше запален от Серафим Бързаков - двукратен световен шампион, вицеолимпийски шампион от Летните олимпийски игри в Сидни (2000 г.).      След това беше организирано факелно бягане в парк \"Бачиново\".\r\nВ събитието участваха повече от 100 спортисти, като сред тях имаше и студенти от Югозападния университет \"Неофит Рилски\" в града, преподаватели, ученици, родители, деца и хора с интерес към спорта. Десетки жители и гости на Благоевград наблюдаваха състезанието и стимулираха с аплодисменти любимите си спортисти.\r\nВсеки участник получи като подарък тениска с лика на олимпийския символ, осигурена от Българският олимпийски комитет и сертификат, подписани лично от президента на Международния олимпийски комитет Томас Бах и председателя на Българския олимпийски комитет Стефка Костадинова.  Подобен род събитие се проведоха и в други градове на страната. ", "date": "2019.06.24", "title": "Запалиха олимпийски огън в Благоевград"}
{"url": "https://www.actualno.com/balkani/cipras-severna-makedonija-e-izpylnila-kriteriite-za-start-na-pregovorite-s-es-news_761859.html", "text": "    Отлагането на преговорите за присъединяване за Северна Македония не беше под претекст, че Северна Македония не е осъществила реформите, а най-вече по процедурни причини, каза гръцкият премиер Алексис Ципрас в интервю за третия канал на гръцката държавна телевизия. Той обясни, че това решение се дължи на невъзможността на германския парламент да даде одобрение\", предстоейки да бъде разпуснат за лятната ваканция и по тази причина това не се е случило на вчерашната среща\", предаде МИА, цитирана от БГНЕС.      „Климатът, както осъзнах, е резултат на единодушно схващане и позиция на ръководителите на държавите-членки на ЕС, изразени от Европейския съвет, че през 2019 г. и вероятно през октомври ще започне процесът на присъединяване, защото съседите са изпълнили необходимите критерии и реформи. Знаете, че стартирането на процеса на присъединяване със сигурност не означава членство. Има дълъг път, много реформи и много глави, които трябва да бъдат отворени“, каза Ципрас.   Гръцкият премиер изрази също увереност, че \"и последният гръцки гражданин, който изглежда скептичен и притеснен относно Договора или е бил против, сега започва да осъзнава как това споразумение е важно за националните интереси на Гърция.\r\nТази позиция, Ципрас подкрепи с аргумента, че ако споразумението не съществуваше, въздушното пространство на Северна Македония щеше бъде пазено от турски Ф-16 и нямаше да има турски Ф-16 в Егейско море, а на северната граница.  „Сега имаме страна приятел и въоръжените ни сили са там, за да я подкрепят”, каза Ципрас и добави, че се чувства напълно удовлетворен за постигнатия договор.\r\n„Искаме Гърция да бъде светилник на приятелство, мир, сътрудничество и единство на народите на Балканите‘, заключи гръцкият премиер.    ", "date": "2019.06.24", "title": "Ципрас: Северна Македония е изпълнила критериите за старт на преговорите с ЕС "}
{"url": "https://www.actualno.com/crime/jena-postrada-tejko-pri-verijna-katastrofa-na-am-hemus-news_761970.html", "text": "    Тежка верижка катастрофа на АМ \"Тракия. Три коли са се сблъскали в района на тунел \"Правешки ханове\" на 57-я километър в посока София.      Сигнал за инцидента е подаден в 14.56 часа. Две жени са откарани в Окръжна болница в София, като едната от тях е по-тежко пострадала.   Причините за инцидента се уточняват. ", "date": "2019.06.24", "title": "Жена пострада тежко при верижна катастрофа на АМ \"Хемус\""}
{"url": "https://www.actualno.com/society/zapochva-petrovijat-post-news_761893.html", "text": "    От днес започва Петровият пост. Нарича се още \"Апостолски\", а навремето - \"Пост за Петдесетница\", тъй като възниква по примера на апостолите, които, след като приели даровете на Светия Дух на Петдесетница, се подготвяли с пост и молитва за проповядване на Евангелието по целият свят, пише БГНЕС.      Продължителността на Петровия пост е различна в зависимост от датата на Пасха. Започва винаги от неделята след Петдесетница - Неделя на Всички светии - и завършва в деня преди двата най-големи апостолски празници - 29 юни, когато се честват първовърховните апостоли Петър и Павел, и 30 юни - Събор на светите дванадесет апостоли. Ако в някоя година Възкресение Христово се падне между 5 и 8 май, въобще няма пост.   След Възнесението на Христос много християни пострадали мъченически за вярата си. Жертви на тези гонения станали и апостолите Петър и Павел. Постът, който започва в деня след Неделя на Всички светии и предшества апостолския празник, припомня страданията на първите християни и различните християнски служения. Той е напомняне и за опасността да се върнем към живот без Бога, ако не сме постоянно бдителни, ако изоставим вътрешната си самодисциплина, ако животът ни не е постоянен духовен подвиг.\r\nКато се изпълнили с Духа на истината, между другите небесни тайни, апостолите възприели и учението за духовното въздържание. Очиствайки сърцето си с пост, човек става по-способен да възприема благодатните дарове и с Божия помощ да отстоява на изкушенията. Затова след светлите и радостни дни на Възкресение, Възнесение и Петдесетница Църквата е установила да се отдаваме на пост. Този пост ни е нужен и за да съхраним в себе си онези дарове, които са ни преподадени чрез Тайнствата на Църквата и да ги преумножаваме в своето лично християнско служение.  Петровият пост е по-малко строг и щадящ, отколкото Великденският пост. Както през Коледния, така и през Петровия пост се разрешава риба (освен в сряда и петък). Риба се разрешава и на 24 юни - Рождество на св. Йоан Кръстител (Еньовден), независимо какъв ден се пада.\r\nЗадължителен строг пост се полага в деня преди празника, на 28 юни, но ако се случи в събота или неделя, строгостта на поста се облекчава и в този ден се разрешава олио и вино.   Ако 29 юни, празникът на Първовърховните апостоли, се случи в сряда или петък, се разрешава риба, а ако 30 юни съвпадне със сряда или петък, се разрешава само да се яде постна храна с олио и вино.    Светите отци съветват да не предприемаме прекалено тежък пост, в резултат на което или съвсем да изоставим въздържанието, или да се възгордеем. Всеки, който е постил, знае, че разумният пост не изтощава, а носи лекота, съсредоточеност, трезвост, радост, чистота. Постът, освен всичко друго, е и време за търсене и постигане на смисъла: в професионалния живот, в отношенията с другите и по отношение на обстоятелствата в живота. И ако нашата вяра действително е от първостепенно значение за нас, тя следва да не е нещо отделно, а да се съотнася към живота във всичките му проявления и в цялата му сложност ", "date": "2019.06.24", "title": "Започва Петровият пост"}
{"url": "https://www.actualno.com/business/tyrgyt-za-turski-potok-zacikli-izhodyt-e-nepredskazuem-news_761785.html", "text": "    Търгът за изграждане на 474-километровото газово трасе до българо-сръбската граница, или т.нар. влезе в жестока антимонополна спирала, изходът от която е трудно прогнозируем.      На практика стратегическият за България и ЕС проект на стойност почти 2,3 млрд. лева зацикли и никой не би могъл да предположи кога ще бъде разблокиран. Така става невъзможно страната ни да изпълни задълженията си, залегнали в Енергийната стратегия до 2020 г.   Става въпрос за обществената поръчка с название \"Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\", етап: \"Линейна част\".\r\nВ началото месец април възложителят \"Булгартрансгаз\" съобщи, че е избрала за (с членове Аркад Ей Би Би С.п.А. – Италия, и Аркад Енджиниъринг енд Констракшънс Къмпъни – Саудитска Арабия). , при срок на изпълнение от 250 календарни дни, е на стойност близо 1,3 млрд. евро без ДДС, а при срок от 615 дни цената е малко над 1,1 млрд. евро. Началната точка на газопровода е в землището на с. Златина, община Провадия и стига до точката на пресичане на българо-сръбската граница (около 474,732 км). С решение от 28-ми май обаче държавната компания . Участници в него са \"Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л- клон България.  Причина за това според възложителя е \"бездействието\" на консорциум \"Аркад\", защото не е подал изискващите се документи в пълен комплект за сключване на договор нито в законовия срок, нито в удължения по тяхна молба. Изтълкувано е като за възлагане на обществената поръчка.\r\nКонсорциум \"Аркад\" обжалва решението за втория избор пред Комисията за защита на конкуренцията (КЗК). Решение по съществото на спора все още няма. Но вече е факт отказът ѝ да допусне предварително изпълнение на решението на \"Булгартрансгаз\" да сключи договор с ГРРБ.\r\nОт страна на \"Аркад\" твърдят, че неправилно действията им са били квалифицирани като \"отказ\" от сключване на договора. Обяснили са пред КЗК, че в нито един момент не са отказвали пряко или с действията си да сключат договора. \"Напротив, имал е активно поведение, подавал е изискуемите документи в деловодството на възложителя в момента, в който същите са били годни за подаване – с надлежен превод. Изпращал е проектите на необходимите документи предварително по имейл за съгласуване с възложителя... Информирал го е непрекъснато както за напредъка по изготвяне и получаване на необходимите документи, така и за забавянето на някои от тях по обективни причини“, пишат от \"Аркад\" до антимонополната комисия.       Според тълкуванието им за отказ се приема неявяването на уговорената дата, освен ако то е по обективни причини, за което възложителят е уведомен своевременно.\r\nПри подаването на жалбата в КЗК всички документи, с изключение на гаранцията за добро изпълнение, са депозирани в деловодството на възложителя. Това според \"Аркад\" доказва намерението и желанието им да сключат договора за обществената поръчка.\r\nЗа въпросната гаранция има писмо от \"Ал Джазира Банк\", в което декларират, че процедурата е в заключителен етап. Поради тези причини консорциумът е поискал на два пъти срокът за сключването на договора да бъде удължен до 31-ви май.\r\nСпоред дружествата в консорциума въпреки наличието на обективни фактори, които са извън сферата на тяхното влияние, възложителят е отказал да се съобрази с тях и едностранно е наложил невъзможен срок за подписване на договора, като същевременно е водил нерегламентирани преговори по поръчката с класирания на второ място участник.\r\nПрипомняме, че на 17-ти май в \"Булгартрансгаз\" е постъпило писмо от ГРРБ, в което предлагат отстъпка от цената, която са оферирали по-рано, в размер на 31,15%. Тоест, намаляват предложената в хода на процедурата цена от 1,6 млрд. евро на 1,1 млрд. евро без ДДС. Освен това уточняват, че предложената отстъпка в размер на 31,15% ще се прилага и върху предложените параметри за образуване на единични цени – средна часова ставка, допълнителни разходи върху труда, доставно-складови разходи и печалба, при максимално допустим срок на изпълнение 615 календарни дни.      От процентите на оскъпяване при разсрочено плащане за всеки 12-месечен период от 120-месечния период на изплащане, ГРРБ предлага отстъпка в размер на 41.4% за първата и втората година, 48.7% за третата и четвъртата година и 54.4% за останалия период до десетата година включително.  \r\nОт \"Аркад\" уточняват пред КЗК, че обществената поръчка е с прогнозна стойност 2,286 млрд. лева. Съгласно условията на проектодоговора заплащането започва след получаване на разрешение за строеж и ще се извършва разсрочено за 10-годишен период. Тоест, всички дейности в максималния срок от 615 дни ще се изпълнят със средства на изпълнителя. Това означава, че изпълнителят следва да осигури финансиране от минимум 1,1 млрд. евро, както и банкова гаранция на стойност 64,4 млн. евро.\r\n\"По модела на финансиране поръчката прилича повече на концесионна процедура, отколкото на класическа обществена поръчка\", твърдят от \"Аркад\".\r\nСпоред тях срокът за сключване на договора не е бил съобразен с официалните празници на България, Саудитска Арабия и Италия. Той съвпадал с православния и католическия Великден, Първи май, Гергьовден и свещения за мюсюлманите месец Рамадан. Само за България в този период почивни били 14 дни, без да се броят почивните дни в Италия и Саудитска Арабия.\r\n\"Възложителят е отстранил ДЗЗД \"Консорциум Аркад\" от процедурата с единствения мотив за ускоряване на проекта, като същевременно, с определянето за изпълнител на класирания на второ място участник, самият възложител забавя проекта с поне още един месец, без в него да се включва срокът, необходим за приключване на процедурата по обжалване и без да се отчита потенциално забавяне от страна и на втория участник\", пишат в жалбата си от \"Аркад\".   Те считат за нарушение на ЗОП и променената оферта на ГРРБ след влязлото в сила решение за определяне на изпълнител.\r\nПредварителното изпълнение, поискано от \"Булгартрансгаз\", е с мотив за защита на особено важни държавни и обществени интереси, както и с цел да се предотврати трудно поправима вреда от закъснение в изпълнението на стратегическия проект.\r\n\"От доводите на възложителя не става ясна връзката между изграждането на тази инфраструктура и запазването на живота или здравето на гражданите, защитата на изграждането на горецитираната инфраструктура и запазването на живота или здравето на гражданите, защитата на особено важни държавни или обществени интереси, нито как от закъснението на изпълнението може да последва значителна трудно поправима вреда, при положение, че към настоящия момент в Република България е изградена и действа газопреносна мрежа, чийто комбиниран оператор е \"Булгартрансгаз\" ЕАД, а предметът на процесната обществена поръчка касае нейното разширение\", е аргументът на Антимонополната комисия да отхвърли искането на \"Булгартрансгаз\".\r\nТова решение на КЗК подлежи на обжалване пред Върховния административен съд. На обжалване пред ВАС ще подлежи и решението ѝ по съществото на спора – дали възложителят правилно е избрал класираният на второ място консорциум ГРРБ за изпълнител.\r\nТвърде вероятно е и след сключване на договор с който и да е от двамата участника впоследствие отново да има обжалване или претенции спрямо \"Булгартрансгаз\" за пропуснати ползи.   Междувременно, докато в КЗК се води процедурата по обжалване, консорциум \"Аркад\" е вписан в Търговския регистър. От него става ясно, че водещ партньор в обединението е дружеството \"Аркад Енджиниъринг енд Констръкшънс Къмпъни\" – Саудитска Арабия, с 88% дял, а с 12% е италианската копания \"Аркад - Ей Би Би С.п.А\".\r\nВ Камарата на строителите водещият партньор е вписан в Трета група строежи от енергийната инфраструктура с изпълнен през 2018 г. тръбопровод \"Фадхил\" в Кралство Саудитска Арабия. Проектът е за инвестиционно проектиране, доставка на материали и строителство на нов газопровод, изпълнен от стоманени тръби на заварка, положен подземно, преминаващ извън урбанизирани територии. Той е с обща дължина 240 км и по договор на стойност 386 269 лв. Възложител на дейностите е Saudi Arabian Oil Company (Saudi Aramco). За 2018-та година имат 7136 души персонал. ", "date": "2019.06.24", "title": "Търгът за \"Турски поток\" зацикли, изходът е непредсказуем"}
{"url": "https://www.actualno.com/analysis/eksperti-fatalno-shte-e-za-erdogan-da-svali-pak-s-procedurni-hvatki-imamoglu-news_761745.html", "text": "            След 31 март решението на ЦИК бе една политическа катастрофа. Те не приеха волята на народа. Но е кандидат на Народната коалиция и ние бяхме спечелили с 14 000 гласа. Днес печелим с 800 000 гласа разлика и пак е кмет на Истанбул. Това заяви в ефира на bTV Юксел Юксан, депутат от турския парламент и отговарящ за изборите в област Байрампаша. По думите му това е волята на народа - не само на кюрдите, не само на турците.     Бившият заместник-външен министър Милен Керемедчиев разказа, че са били приготвени благодарствени плакати за , но кюрдските гласове са надделели и са имали възможност да превъртят успеха. Разликата от 15 000 гласа отива на 800 000 - това, че кюрдите не слушаха своя лидер от затвора и решиха да гласуват, както и че имаше обединение на антисистемните сили. Фатална грешка ще бъде с процедурни хватки Ердоган да отстрани Имамоглу, посочи още експертът. По думите на Керемедчиев в момента Ердоган има много външни фронтове, които е отворил.\r\nЖурналистът Мехмед Юмер каза, че , но не е победил режима му. Имамоглу няма да бъде веднага първата точка в дневния ред на управляващите. Все пак парата се изпусна. Ердоган много силно поляризира Турция и това беше нужно като клапа, като отдушник, но външната политика ще бъде в дневния ред на Турция оттук-нататък, смята журналистът.    Нещо ново се случи в Турция, добави в ефира на БНТ арабистът проф. Владимир Чуков. Той заяви, че около половин милион допълнителни гласа е получил Имамоглу, като повече от половината са кюрдите. В последната седмица ние видяхме тотален десант на кюрди в националния ефир. Те наклониха везната, поясни проф. Чуков. Ние видяхме огромния компактен кюрдски вот. Но трябва да кажем, че около четвърт милион се въздържаха да гласуват. А аргументите, с които бяха отменени изборите от 31 март, бяха просто смехотворни, заяви още експертът. ", "date": "2019.06.24", "title": "Експерти: Фатално ще е за Ердоган да свали пак с процедурни хватки Имамоглу"}
{"url": "https://www.actualno.com/football/arjentina-se-klasira-napred-za-kopa-amerika-mesi-s-shokirasht-propusk-news_761850.html", "text": "    Аржентина победи Катар с 2:0 в двубой от груповия етап на турнира Копа Америка, който се игра в Порто Алегре. По този начин тимът се класира за 1/4-финалите на турнира и направи чудесен подарък на своя капитан Лионел Меси. Днес Ла Пулга празнува 32-я си рожден ден.      Подробности да развоя на срещата    В другия мач от тази група Колумбия се наложи над Парагвай с 1:0. Единственият гол в двубоя отбеляза Густаво Куеяр в 31-ата минута. Колумбия с актив от 9 точки финишира на първо място в групата, а Аржентина с 4 на второ.\r\nИ двата отбора влязоха в плейофите на надпреварата. Парагвай (2 точки) също има шансове за излизане от групата, но съдбата на отбора зависи от мачовете в група С. В 1/4 финалите Аржентина ще играе с Венецуела.  Ден преди 32-я си рожден ден суперзвездата на тима Лионел Меси изведе своите с капитанската лента и 15 минути преди края на срещата с катар имаше уникална възможност да се разпише. Вместо това обаче Ла Пулга направи един от най-сериозните пропуски в своята кариера, което доведе до множество забавни коментари по негов адрес.  ", "date": "2019.06.24", "title": "Аржентина се класира напред за Копа Америка, Меси с шокиращ пропуск"}
{"url": "https://www.actualno.com/sciencelogy/hertz-autotehnika-za-3-ta-poredna-godina-blagodari-na-klientite-si-s-pishtno-ljatno-parti-news_761861.html", "text": "     Водещата лизингова и рент-а-кар компания превърна в традиция лятното си Thank you party за всички корпоративни клиенти и техните служители, които управляват автомобили на Hertz/ Аутотехника. Гост звездата Графа забавлява публиката през цялата празнична вечер, а Ива Екимова изпълни с обаяние сцената на Hertz.       „Бихме искали да благодарим на всички, че за трета поредна година празнуваме нашето партньорство, щастливи сме, че именно вие сте нашите клиенти – водещите компании на България. Ние от Hertz смело може да заявим, че сме тук, за да ви отведем там, където пожелаете, затова мечтайте смело, изискавайте от нас, ние сме тук, за да отговорим на Вашите очаквания. Hertz е повече от рент-а-кар и лизинг услуга, Hertz е доверие, градено с годините опит и неуморен труд. Hertz е бенч марк и гаранция за качество на предлаганата услуга.“ така приветства гостите на събитието  Елена Калабакова – маркетинг мениджър на Hertz/ Аутотехника.\r\nЗа мениджмънта на компанията всеки един ползвател на услугата е важен. Ние дълбоко вярваме, че дълготрайните бизнес отношения се градят преди всичко на междуличностното доверие и усещане за сигурност.                   Любомир Орачев, Финансов мениджър Hertz/ Аутотехника ООД.  ", "date": "2019.06.24", "title": "Hertz/ Аутотехника за 3-та поредна година благодари на клиентите си с пищно лятно парти "}
{"url": "https://www.actualno.com/asia/iran-i-livan-sa-tvyrdo-protiv-mirnija-plan-na-sasht-za-blizkija-iztok-news_761869.html", "text": "    Иран и Ливан категорично се противопоставят на изготвения от САЩ мирен план за Близкия изток. Икономическата част на проекта ще бъде представена тази седмица на международна конференция в Бахрейн. Говорителят на иранското външно министерство каза Абас Мусави определи плана на САЩ като \"срамен\" и \"обречен на провал\", предава Reuters.      \"Тази конференция и продажбата на Палестина няма да доведат до никъде\", каза Абас Мусави, цитиран от информационната агенция ИСНА.   Мусави разкритикува Андрю Мърисън - британският министър за Близкия изток за вчерашните му думите му след визита в техеран, че Иран почти сигурно носи отговорност за неотдавнашните атаки срещу танкери в Оманския залив. \"Това, което Мърисън каза след срещите, не е конструктивно. Изглежда Великобритания е на страната на Америка заради вътрешните си проблеми и кризата с Брекзит\", посочи Мусави.\r\nПредседателят на ливанския парламент Набих Бери каза вчера, че Ливан няма да бъде подмамен от плана на САЩ за инвестиране на милиарди в страната в замяна на устройване на палестинските бежанци.  Планът на президента на САЩ Доналд Тръмп за решаване на израелско-палестинския конфликт, който трябва да бъде представен от неговия зет Джаред Къшнър на конференция в Бахрейн, предвижда инвестиции за 50 млрд. долара, които да дадат тласък на палестинската икономика и на икономиките на съседните арабски държави.\r\nПланът обаче се сблъска със силно отхвърляне в арабския свят, макар че някои държави в Персийския залив призоваха да му бъде даден шанс.\r\nЛиванските партии отдавна твърдят, че палестинските бежанци не могат да бъдат приети за постоянно в страната, което е смятано от мнозина за цел в плана на Къшнър.       \"Онези, които смятат, че размахването на милиарди долари може да примами Ливан, който изпитва тежестта на задушаваща икономическа криза, да отстъпи или да се пазари с принципите си, грешат\", каза Бери в изявление, разпространено от офиса му.\r\nТой добави, че отхвърлянето на устройването на палестинските бежанци в Ливан, които трябва да имат право да се завърнат, е водещо в тези принципи.\r\nИдеята за постоянно заселване на главно сунитски мюсюлмански бежанци е много чувствителна тема в Ливан и поражда страхове от нарушаване на религиозния баланс в страната. Страната поддържа система за споделяне на властта между множеството религиозни секти, които водиха война между 1975 и 1990 г. с участието на палестински фракции.\r\nДанните за палестинското население в Ливан варират. Докато ООН смята, че са регистрирани около 470 000 палестинци, официално преброяване през 2017 г. установи около 175 000 живеещи в Ливан палестински бежанци.\r\nПланът на САЩ предвижда повече от половината от 50-те млрд. долара да бъдат предоставени за палестинските територии за период от 10 години. Шест милиарда ще бъдат за Ливан, 7,5 млрд. долара - за Йордания и 9 млрд. долара за Египет.    ", "date": "2019.06.24", "title": "Иран и Ливан са твърдо против мирния план на САЩ за Близкия изток"}
{"url": "https://www.actualno.com/balkani/gryckata-armija-e-v-bojna-gotovnost-zaradi-provokaciite-na-turcija-v-sredizemno-more-news_761774.html", "text": "    Гръцките въоръжени сили са в състояние на бойна готовност поради продължаване на евентуално \"провокативно\" настъпление в източната част на Средиземно море, съобщи гръцкият ежедневник „Катимерини“, цитиран от БГНЕС.      Според него, въпреки призивите на ЕС да спре сондажите на нефт и газ в изключителната икономическа зона около Кипър, Гърция остава в режим на готовност, за да предотврати ескалация в Източното Средиземноморие.   Вестникът добавя, че ключовият въпрос за Атина е как да реагира, ако Турция проведе проучване, според гръцките власти, в гръцкия континентален пояс.\r\n\"Плановете се основават главно на маневри от гръцката флота, тъй като Турция използва изследователски кораби, за да утвърди присъствието си в региона, но гръцката авиация ще играе роля при какъвто и да било отговор\", заяви гръцкият вестник.   ", "date": "2019.06.24", "title": "Гръцката армия е в бойна готовност заради провокациите на Турция в Средиземно море"}
{"url": "https://www.actualno.com/burgas/praznuvashti-eniovden-preminaha-prez-venec-ot-77-bilki-news_761857.html", "text": "    Певческата група за автентичен фолклор \"Факийски бялки\" от село Факия представи в Бургас народната традиция, която от векове се изпълнява на . Тя се нарича Еньова буля . Възстановката се прави на много места в страната, но единсвеното място, където народният ритуал е в автентичния си вид и се изпълнява по уникален начин, е село Факия. То се намира в пазвите на Странджа планина.      Възстановката беше представена в Етнографския музей, а интерес към нея проявиха хора от различни поколениия. разговаря с ръководителя на \"Факийски бялки\" Марияна Жекова: „Групата съществува от много години и има награди от различни събори и други прояви, свързани с народните песни и фолклор. Последните награди „ Златен плакет “, получихме на фестивала „Атлиманска огърлица“. По-важното е, че много поколения са минали през тази група и тя непрекъснато се обновява. Обичаят Еньова буля го пресъздаваме иновативно и интересът към него е много голям. На младото поколение трябва да покажем защо се нарича Еньова буля и че е характерен за село Факия. Жените от групата пеят и драматизират това, което изпълняват за да стане достъпно за всички. Тази жени са абсолютните възрожденки, с боен дух, които показват традициите на селото на поколенията“.  Жените от групата пресъздадоха празника , който започва още от предния ден с брането на китките и поставянето им в бакър, който е пълен с „мълчана вода“. Публиката видя обличането на еньовата буля, поставянето и на раменете на водачката на групата, обикалянето, ритуалното раздаване на китките и наричането им за здраве. Присъстващите преминаха през магически венец от 77 билки , за да бъдат здрави през цялата година. Ритуалът Еньова буля, който се изпълнява от певческата група за автентичен фолклор \"Факийски бялки\" е предложен за включване в нематериалното наследство на ЮНЕСКО .     ", "date": "2019.06.24", "title": "Празнуващи Еньовден преминаха през венец от 77 билки"}
{"url": "https://www.actualno.com/music/the-aristocrats-s-pyrvi-koncert-v-bylgarija-news_761793.html", "text": "    Една от най-оригиналните съвременни банди, която трудно подлежи на жанрово определение – The Aristocrats, предстои за пръв път да дойде у нас. Изявата им на 9 декември в клуб City Stage се организира от Loud Concerts. Концертът ще се превърне в безспорен празник за феновете на триото, които със сигурност са наясно, че живите им изпълнения са истинска експлозия от музика и емоции.      Турнето на The Aristocrats (китаристът Guthrie Govan, басистът Bryan Beller и барабанистът Marco Minnemann) е по повод издаването на четвъртата продукция на бандата, озаглавена You Know What…? и включваща осем композиции. Бандата го определя като най-амбициозното им и изследователско творение.\r\nБилетите за изявата на The Aristocrats влизат в продажба от днес, 24 юни, в мрежата на Eventim ( ) и партньорите им в цялата страна - магазинитe Office 1 Superstore, OMV, Български пощи, Технополис.. Цената е 45 лв.на билет, а в деня на концерта ще бъде 55 лева.\r\nВсеки фен може да използва и опцията на Eventim Print at Home, която дава възможност да се отпечатва закупеният електронен билет вкъщи.  През последните осем години The Aristocrats издават успешни албуми, пътуват по турнета по цял свят и се утвърждават като една от най-оригиналните, жанрово неопределими и неограничени рок-фюжън банди на планетата. Всеки, който е имал щастието да гледа на живо тяхното музикално високо волтажно превъплъщение, което включва рок, джаз, метъл, поп и дори и традиционно кънтри, е наясно с енергията на бандата. Импровизациите им позволяват във всеки един момент буквално всичко да е възможно да се случи на сцената, включително и лек флирт с публиката.\r\nНо нека отдадем заслуженото на всеки един от тази супер група:\r\n*  Guthrie Govan безспорно е сред най-горещите китаристи на съвремието ни, чийто солов албум през 2006 Erotic Cakes бе припознат като неизбежна класика. Опитът му по поп турнета му осигуряват голямо търсене, а през април 2015 година се появява на корицата на списание Guitar World.    *  Bryan Beller е работил с имена от ранга на Steve Vai, Joe Satriani, Mike Keneally (Frank Zappa), както и с метъл бандата Dethklok. Соловите му творби включват 3 албума, 2 DVDта, а през 2012 година се появява на корицата на октомврийския брой на списание Bass Player Magazine.\r\n*  Marco Minnemann се счита от феновете за един от най-талантливите и иновативни барабанисти в света. Освен че има честта да се появява на кориците на най-престижните издания за барабанисти, вкл.и Modern Drummer, той се радва и на колаборации с Adrian Belew, UKZ, Steven Wilson, Joe Satriani, Necrophagist, Steve Hackett. По-малко известно е, че той е мулти-инструменталист и продуктивен композитор с над 20 солови албума и DVD-та зад гърба си.\r\nКонцертът на The Aristocrats в София на 9 декември в клуб City Stage е с начало 20 часа! Не го пропускайте! ", "date": "2019.06.24", "title": "The Aristocrats с първи концерт в България"}
{"url": "https://www.actualno.com/blagoevgrad/dobrinishko-ljato-otnovo-sybira-folklorni-systavi-ot-bylgarija-i-chujbina-news_761792.html", "text": "    Oт 6-ти юли до 7-ми септември от 19.30 часа, всяка съботна вечер, сцената на площада в  Добринище ще прелива от прекрасни песни и танци.      Това лято празниците включват 10 концерта на ансамбли от различни фолклорни области на България и чужбина, които ще представят своите програми за жителите и гостите на града. Идеята възникна преди осем години и вече се превърна в традиция. „Добринишко лято“ се организира под патронажа на и със съдействието на кметство Добринище и НЧ „Димитър Благоев - 1925“. Проявите са без възрастови ограничения и дават възможност за изява на всички обичащи фолклора.  Откриването е на 6 юли 2019г., събота, от 19.30 часа, с талантливите изпълнения на МФГ „ДЕСИЛИЦА“ и гост-изпълнител.\r\n„ДЕСИЛИЦА“, с ръководител Костадин Галчев, ще представи своя юбилеен концерт - „30 години с песен в сърцето“. Групата съхранява традицията на българската фолклорна песен и нейната уникалност вече дълги години и я предава на млади последователи.    От общината канят всички да се повеселят заедно – всяка съботна вечер от 19:30 часа на площада в Добринище, \"където хоро ще се вие, извива...\"\r\n\"Елате и вие, млади и стари, на хорото да се хванем! Дружно да се веселим! Българското да съхраним!\", призовават организаторите. ", "date": "2019.06.24", "title": "\"Добринишко лято\" отново събира фолклорни състави от България и чужбина"}
{"url": "https://www.actualno.com/scene/natfiz-ochakva-220-pyrvokursnici-news_761895.html", "text": "    Нови попълнения от актьори, режисьори, сценографи, кинорежисьори, монтажисти, оператори, фотографи, саунд-инженери, сценаристи, критици, продуценти, мениджъри и лидери-управленци на културни индустрии очаква НАТФИЗ. Осъвременените програми и специалности в Академията са готови за новите рецепции на милениумите, чието първо поколение кандидатства тази година. Водещи експерти, преподаватели и практици от областите на театъра, киното, продуцентството, арт мениджмънта, предприемачеството, авторското право, Европейската културна политика, крос-медийните комуникации и др. ще изберат най-уверените, способни и мотивирани измежду поколението Z. 220 от тях ще постъпят като първокурсници в 18 бакалавърски и 11 магистърски програми на НАТФИЗ.       Бакалавърски програми: Актьорство за драматичен театър, Актьорство за куклен театър, Театър на движението – Танцов театър, Режисура за драматичен театър, Режисура за куклен театър, Сценография, Театрознание и театрален мениджмънт, Театрална продукция, Филмова и телевизионна режисура, Филмово и телевизионно операторство, Филмов и телевизионен монтаж, Филмов и телевизионен звук, Филмово и телевизионно продуцентство, Филмов и телевизионен дизайн, Фотография, Анимация, Драматургия, Екранни изследвания и журналистика.   Магистърски програми: Мениджмънт в сценичните изкуства и индустрии, Театрално изкуство, Публична реч, Мениджмънт в екранните изкуства, Филмово и телевизионно изкуство, Естетика на приложната фотография, Образователен и терапевтичен куклен театър, Екранна режисура, Актьорско майсторство за театър и кино, Режисура в сценичните изкуства, Дизайн за интерактивни медии. Кандидатстудентски консултации:  Документи за кандидатстване по всички специалности: от 23-ти до 28-ми август (включително); таксата за участие във всеки от изпитите - 50 лв.     Изпити: от 1-ви до 10-ти септември. ", "date": "2019.06.24", "title": "НАТФИЗ очаква 220 първокурсници"}
{"url": "https://www.actualno.com/health/5-polezni-svojstva-na-praskovite-news_761131.html", "text": "    Пролетта и лятото са сезоните, в които можем да се радваме най-много на вкусни и пресни полодове, а сред тях са и прасковите, които освен че са изключително вкусни и сладки, са и много полезни. Те съдържат множество витамини, минерли и антиоксиданти. Прясно изцеденият сок от праскови се абсорбира много бързо от организма. Също така те са много нискокалорични. В една праскова се съдържат само 58 калории.      Ето защо прасковите са толкова полезни и защо е добре да ги включите в менюто си:    1. Подобряват храносмилането - Една праскова съдържа около 2 грама фибри. Половината са разтворими, а другата половина неразтворими. Неразтворимите са много добър лек срещу запек и спомагат за по-доброто храносмилане. Разтворимите спомагат за поддържането на функциите на храносмилателния тракт, защото стимулират работата на бактериите, които отговарят за това. 2. Хидратирт кожата - Може би сте срещали кремове с екстракт от праскова. Неслучайно голяма част от кремовете, които имат за цел да хидратират кожата, съдържат праскова. Веществата, които прасковите съдържат много добре хидратират кожата и я правят по-нежна. Честият прием на този вкусен плод може да предотврати изсушаването на кожата.   3. Борят се срещу алергиите - Много хора страдат от пролетни алергии и имат непоносимост към пролетните цветя и растения. Ако и вие сте от тях, започнете да консумирате праскови под всякаква форма. Веществото хистамин се отделя, когато тялото е подложено на атака от страна на алергиите. Хистаминът има за цел да се бори срещу алергиите, но също така е причина за появата на сърбеж, кихане или кашлица. Достатъчната консумация на вкусния плод ще предотврати появата на тези неприятни симптоми. 4. Заздравяват имунитета - Укрепването на имунната система ще ви предпази от сезонните настинки и вируси, които могат да ви посетят по всяко време. Ако искате да се радвате на приятните топли пролетни и летни дни, то ще трябва да помислите за имунната си система. Прасковите съдържат множество витамини, минерали и антиоксиданти, които ще заздравят имунната ви система и ще ви предпазят от неприятните настинки и вируси.    5. Свалят нивата на кръвната захар - Прасковите са много сладки, но пък са нискокалорични и свалят нивата на кръвнаа захар. Те са чудесен начин да избегнете хапването на шоколад и вафли. Те често са препоръчвани от специалисти като превантивна мярка срещу диабет.     ", "date": "2019.06.24", "title": "5 полезни свойства на прасковите"}
{"url": "https://www.actualno.com/politics/arestuvanijat-jurnalist-ot-bivoly-shte-sydi-mvr-za-goljamo-obezshtetenie-news_761773.html", "text": "    Ще заведем дело срещу МВР с иск за обезщетение и обезщетението ще е много голямо. Това заяви пред адвокат Николай Хаджигенов, който е юридическият защитник на журналиста от \"Биволъ\" Димитър Стоянов по на Стоянов заради \" \". Хаджигенов не уточни точният размер на обезщетението, но каза, че до седмица-две ще подготви съответният иск.      Припомняме, че заедно със Стоянов бяха задържани още румънският му колега Атила Биро, както и юрист, който е приятел на Стоянов. Става въпрос за жена.   Пред адвокат Хаджигенов уточни, че искането за солидно обезщетение е заради факта, че спрямо Стоянов и задържания юрист де факто е приложено изтезание. Жената е стояла часове наред облечена само с тънка рокля, докато накрая един от полицаите я е наметнал с яке. Стоянов и Биро пък са били оковани и седнали в тревата, където е било мокро и студено. Припомняме, че действието се разви през нощта, на 10 септември, край Радомир. Там двамата бяха тръгнали след хора, за които се смята, че са изнесли документи, свързани с \"Джи Пи Груп\", които може евентуално да докажат дали фирмата е замесена в корупционна схема с държавни служители за източване на еврофондове.\r\nАдвокат Хаджигенов даде и още една подробност за нощта на ареста – че един от полицаите е казал, че няма търпение някой да опита да побегне, за да го простреля в колената.  Юристът изрази горчивина, че всъщност дори с иска за обезщетение \"съдим сами себе си\". Причината – при осъдителна присъда всъщност плащат данъкоплатците, а не виновните служители. Дори няма дисциплинарно производство срещу някой по този случай, подчерта Хаджигенов. Той добави и, че не знае за съдебен прецедент, при който държавен служител е осъден да плаща заради свое престъпление по служба от този тип. От години опитвам чрез водене на дела да създам такъв, но няма как – \" властта умишлено греши, след което местим парите от левия в десния джоб и властта пак греши \", подчерта юристът. Според него е напълно в реда на нещата \" всеки държавен служител, който е настъпил мотиката, ще си носи кръста \". Той даде за пример Цветан Цветанов и безбройните случаи, в които бяхме осъдени от Европейския съд по правата на човека заради действията на Цветанов като вътрешен министър.\r\nНа изричен въпрос на има ли конкретна законова норма, която не се спазва във връзка с осъждане на държавни служители заради техни грешки, адвокат Хаджигенов отговори, че няма такава норма, но има структура на гражданското право, която позволява регресни процеси т.е. защита на правото на лице, което е понесло пред трето лице някаква отговорност или е било отстранено от него от някакво благо, да претендира обезщетение от едно второ лице, което в материалноправните отношения е отговорно (виновно) пред първото.    ", "date": "2019.06.24", "title": "Арестуваният журналист от \"Биволъ\" ще съди МВР за голямо обезщетение"}
{"url": "https://www.actualno.com/politics/radev-zashtitata-na-choveshkite-prava-e-nepostijima-bez-dylgotraen-mir-news_761806.html", "text": "    България ще продължи да бъде част от усилията на ООН за засилване на международната солидарност за постигане на устойчив глобален подход и превенция в защита на човешките права.      Това заяви президентът Румен Радев в изказването си пред . В Женева се провежда 41-ата сесия на международния орган, където българският държавен глава е на посещение.   От тази година страната ни е пълноправен член на Съвета по правата на човека за периода до 2021 година. Това се случва за пръв път от създаването на международния орган. В изказването си пред участниците в 41-ата сесия президентът Румен Радев изтъкна, че България отдава особено значение за утвърждаване на превантивната роля на Съвета по правата на човека и за повишаване на неговата ефективност, съобщиха от прессекретариата на държавния глава.\r\n„Нашата страна за пръв път е член на Съвета по правата на човека и допринася за укрепване на целостта и независимостта на Службата на върховния комисар“, заяви Румен Радев.  Повече от седем десетилетия след създаването на ООН основна ценност на организацията остава международното сътрудничество за зачитане на човешките права и основните свободи, отбеляза президентът. По думите му, адекватните и навременни действия в тази насока затвърждават легитимността и доверието към дейността на световната организация.\r\nЗащитата на човешките права не може да се осигури без дълготраен мир и устойчиво развитие, подчерта още държавният глава и апелира за засилване на свързаността и сътрудничеството между органите и агенциите в системата на ООН в тази насока. Президентът потвърди ангажимента на България да провежда националните политики в областта на защитата на човешките права, както и да участва в регионалните и международни органи като Съвета, за постигането на тази висша за ООН цел.   Като основополагащи ценности на демокрацията държавният глава открои толерантността и разбирателството като ключови фактори за защитата на човешките права. В изказването си президентът припомни и историческия принос на страната ни със спасяването през 1943 г. на всички 50 000 български евреи. Пълноправното членство на България в Международния алианс за възпоменание на Холокоста е признание за нашата категорична реакция срещу нарастващия антисемитизъм, ксенофобия и езика на омразата.    Пред участниците във форума Румен Радев открои климатичните промени като сериозно предизвикателство и пречка в много държави за упражняване на основни човешки права. „В съответствие със своите задължения по Парижкото споразумение България прие Национален план за действие по изменение на климата, който регламентира конкретните мерки за намаляване емисиите за вредни парникови газове“, посочи президентът. Държавният глава заяви и готовността на страната ни активно да участва в дебатите за влиянието на новите дигитални технологии, в т.ч. на изкуствения интелект, върху човешките права.\r\nКато първостепенен приоритет за България президентът посочи защитата на правата на децата, като припомни, че на предишната сесия на Съвета България е стартирала различни инициативи за приобщаване на повече деца с увреждания към образователната система. България насърчава участието на младежите във всички сфери на обществено-политическия живот, посочи Румен Радев.\r\nДържавният глава изтъкна и напредъка на страната ни по темата за равенството на половете. Румен Радев даде пример със сектора на информационните технологии, където България е на първо място в ЕС по брой на заетите в тази сфера жени (27,7 на сто при среден процент в ЕС 16) и на първо място по дела на жените-експерти в областта на информационните технологии с близо 30%, при 16% за ЕС. ", "date": "2019.06.24", "title": "Радев: Защитата на човешките права е непостижима без дълготраен мир "}
{"url": "https://www.actualno.com/smartfinance/potrebitelski-kredit-shto-e-to-news_759731.html", "text": "     Потребителските кредити се регулират основно от Закона за потребителския кредит, който е в сила от 1 октомври 2006 г. Лихвите по тези кредити обичайно са по-високи, в сравнение с лихвите по ипотечните и жилищните кредити. Отделно, оскъпяване на заема може да има и заради различни други такси – например за разглеждане на документи, за отпускане и управление на кредита, за предоговаряне на заема, заради застрахователни премии, свързани с отпускането на кредита и т.н. При потребителските кредити обикновено допълнителните такси и тежести са по-малко, защото отпусканите суми не са толкова големи – в България те варират между 500 и 40 000 лева що се отнася до потребителските заеми, отпускани от банките.      Основна роля по отношение на лихвата обаче играе (ГПР). ГПР показва общите разходи по кредита, изразени като годишен размер от целия кредит. Под общи разходи се има предвид както лихвата, така и всички останали разходи – например такса за кандидатстване, за усвояване на заема, застрахователна премия, такса за предоговаряне, и т.н.\r\nПреди да отпусне потребителски кредит на даден клиент, кредитната институция оценява неговата – той трябва да има регулярни доходи и да бъде платежоспособен навреме за периодичното обслужване на заема. Обикновено кредитоспособността се изчислява на база трудовото възнаграждение. Целта на финансовата институция е да ограничи риска от неплащане на заема.\r\nВ сегашната среда на ниски лихви и висока конкуренция, заемодателите често облекчават изискванията към кредитополучателите, за да привличат повече клиенти.  Потребителските кредити се използват, за да , като ремонт или обзавеждане на жилище, покупка на кола, бяла и черна техника, или на други стоки и/или услуги. Тези заеми се използват и за покриване на други задължения – пo кредитни ĸapти, ĸpeдити oт нeбaнĸoви финaнcoви инcтитyции (т.нар. бързи кредити), зaeми oт poднини и пpиятeли, битови задължения. Потребителски кредит може да се изтегли и за екскурзия/почивка, семейно тържество (юбилей, абитуриентски бал) и др.\r\nКолко бързо ще получите кредита зависи от кредитната институция. Това обикновено се случва между 1 и 14 дни след подаване на съответните документи за отпускане на заема. Все повече финансови институции дават възможност за кандидатстване онлайн, като дори банките възприемат този подход.\r\nНякои банки предлагат потребителски кредити при промоционални условия, сред които е ви за кредит. В Пощенска банка например може да получите  . За целта трябва , като можете да заявите кредита онлайн, по телефона или с необходимите документи. Така не е нужно да губите време, за да стигнете до офис на банката.    Размерът на предлагания кредит е от 10 000 до 70 000 лв., срокът – до 10 години, а лихвата е промоционална – от 4.70% до 5.25% при превод на работната ви заплата в банката. Можете да се възползвате от отстъпка от лихвения процент, ако ви превеждат заплатата в банката и изберете някоя от нейните .\r\nВ рамките на промоцията получавате покритие на вноските по кредита при безработица, нетрудоспособност, продължителен болничен и др. с програма \"Защита на плащанията\". Този заем дава възможност за обединяване на задължения по потребителски кредити и други видове кредитни продукти в едно.\r\nПотребителските кредити са най-лесният начин за финансиране на ежедневните ви нужди и желания. С тях може да обновите дома си, да си купите желана вещ или да реализирате мечтано пътуване. Възможностите за тегленето им са все по-благоприятни, заслужава си да се възползвате от тях. ", "date": "2019.06.24", "title": "Потребителски кредит – що е то?"}
{"url": "https://www.actualno.com/society/v-bylgarija-njama-zabrana-za-otglejdane-na-opasni-porodi-kucheta-news_761753.html", "text": "    В България опасните породи кучета не са дефинирани и няма забрани за отглеждането им. Това стана ясно от думите на заместник-председателят на Комисията по правни въпроси в парламента Десислава Атанасова.      Относно за разхождане на куче без повод или намордник, Атанасова заяви в ефира на предаването \"Тази сутрин\" по bTV, че недобросъвестните стопани трябва да бъдат във фокуса на този дебат, защото в парковете хората спазват правилата – те разхождат кучетата си с повод. „Очевидно е, че тези глоби в момента не дават резултат да се спазва законодателството. Ако в урбанизираните територии създадем някаква регулация, то в малките села има глутници кучета, които са изоставени още като новородени. Те се превръщат в агресивни, тях никой не ги е чипирал, обезпаразитил”, заяви депутатът.  Атанасова каза, че при причиняване на телесна повреда или смърт от куче, собственикът носи наказателна отговорност. Тя посочи още, че по-високите глоби целят да дисциплинират гражданите. Тази седмица се очаква Комисията по бюджет и финанси да завърши доклада си относно и промените да бъдат гласувани на второ четене в Народното събрание.        „ДПС има внесено едно предложение – 0 лв. субсидия и отворено финансиране от физически и юридически лица. Това предложение е получило одобрение в Комисията по бюджет и финанси. ГЕРБ държи на своето предложение за субсидия от 1 лева\", посочи Десислава Атанасова.\r\nТя каза, че политическите сили се „пазарят” за партийното финансиране. „ДПС и БСП променят през ден позицията си. В нашата позиция няма да има промяна и се надявам законодателната промяна да стане факт тази седмица”, допълни Атанасова. ", "date": "2019.06.24", "title": "В България няма забрана за отглеждане на опасни породи кучета"}
{"url": "https://www.actualno.com/plovdiv/sydyt-otmenil-globa-ot-50-lv-za-shofirane-bez-kolan-zaradi-zatlystjavane-news_761782.html", "text": "    Шофьор от Пловдив бил глобен с 50 лв., защото карал без колан. Съдът обаче отмени санкцията, тъй като водачът представил документи, че е затлъстял.      Едричкият пловдивчанин бил спрян от катаджия на 9 март около 22.50 часа на булевард \"Васил Левски\" в града, пише \"Монитор\". Пътният полицай констатирал, че мъжът шофира без предпазен колан своята \"Дачия\" и вдигнал палката.   Пълният водач не оспорил, че кара без колан и обяснил, че няма как да го закопчее около тялото си поради наднорменото си тегло. Тези му обяснения обаче не били приети от полицая и на 8 април т.г. водачът се сдобил с наказателно постановление.\r\nПоследвало обжалване в съда, където шофьорът представил медицински документи за състоянието си. Според заключенията на лекарите шофьорът \"страдал от затлъстяване, свръх тегло в областта на корема\".  Затова медиците му препоръчали да не ползва предпазен колан, за да има бързи реакции при шофиране. Те му предписали медикаменти за сваляне на теглото и му наложили диетичен режим на хранене.\r\nТака съдебният състав отменя наказателното постановление на едрия пловдивчанин, но решението не е окончателно и може да бъде обжалвано. ", "date": "2019.06.24", "title": "Съдът отменил глоба от 50 лв. за шофиране без колан заради затлъстяване"}
{"url": "https://www.actualno.com/politics/pyrvanov-priznanieto-che-goce-delchev-e-bylgarin-e-bezprecedentno-news_761800.html", "text": "     Безпрецедентно е признанието, че Гоце Делчев е българин, трябва да го адмирираме и надграждаме. Това заяви в ефира на bTV Георги Първанов, президент на България в периода 2002 – 2012г. Стево Пендаровски, че Гоце Делчев в българин.      „Оценявам това като наш успех, на колегите от АБВ, защото ние от две години водим тази битка“, припомни Първанов. „Самото изказването е добра стъпка в необходимата посока“, заяви той. „Под каквито и мотиви да го правят, не искам да разсъждавам и да бъде свръхподозрителен, прекалено дълго време сме били подозрителни. Това е безпрецедентно изказване, което трябва да адмирираме и надграждаме. Много е важно това, че се признава, че Делчев в българин, но това не е достатъчно. Ние трябва да погледнем цяло. Аз предлагам и настоявам тази българо-македонска историческа комисия веднага да разгледа изявлението на Пендаровски и да се произнесе по него. Тя би могла да го разшири, връщайки го към правителствата, с един текст, който би могъл да звучи точно определено“, каза той. „Трябва да е ясно, че съвременната македонска държава е част от българската история. Македонската държава израства на клона на вековната българската държава и нация“, добави Първанов.   Попитан дали българският подход трябва да бъде по-твърд, той отговори: „ Нашият подход трябва да бъде твърд затова да има анекс или някакъв друг документ, който да се утвърди и от там нататък трябва да бъдем коректни и подкрепящи Македония, защото ние наистина сме най-близките народи. Ако ние имаме едно разбиране по общата история, то ние няма за какво повече да спорим“. ", "date": "2019.06.24", "title": "Първанов: Признанието, че Гоце Делчев е българин e безпрецедентно "}
{"url": "https://www.actualno.com/crime/specprokuraturata-razsledva-naj-goljamata-banda-za-trafik-na-migranti-news_761772.html", "text": "    ГДБОП и ДАНС разследват най-голямата към момента организирана престъпна група за трафик на мигранти. Следствените действия се извършват под ръководството на Специализираната прокуратура, съобщават от държавното обвинение.      В София и селища в Ямболско и Бургаско се извършват претърсвания, изземвания, разпити на свидетели. Действията са продължение на мащабната операция „Халифакс“ на полицейските и съдебни служби в Европа през 2017 г.   За участието си тогава прокурори от Специализираната прокуратура и ВКП, както и служител на ГДБОП, бяха наградени от главния прокурор на Кралство Белгия Фредерик Ван Льов. ", "date": "2019.06.24", "title": "Спецпрокуратурата разследва най-голямата банда за трафик на мигранти"}
{"url": "https://www.actualno.com/pazardjik/otmeniha-bedstvenoto-polojenie-v-strelcha-news_761900.html", "text": "    Кметът на Стрелча Стойно Чачов отмени , съобщиха от пресцентъра на общината.      Припомняме, че на 10 юни кметът Стойно Чачов обяви бедствено положение заради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби.   На 17 юни кметът удължи бедственото положение с една седмица заради възникнали проблеми при извършване на неотложните аварийно-възстановителни работи по почистване на засегнатите съоръжения. На 21 юни в Стрелча започна раздаване на минерална вода и хранителни продукти заради бедственото положение. ", "date": "2019.06.24", "title": "Отмениха бедственото положение в Стрелча"}
{"url": "https://www.actualno.com/crime/okonchatelno-jurnalist-ot-bivoly-osydi-mvr-za-aresta-si-po-dji-pi-gejt-news_761736.html", "text": "    Журналистът от \"Биволъ\" Димитър Стоянов окончателно успя да осъди МВР за незаконен арест. Става въпрос за случая, при който Стоянов и румънският му колега Атила Биро проследяваха заподозрени от тях в опит да изгорят документация, която може да уличи в незаконни практики известната строителна фирма - евентуално подкупи на държавни чиновници за осигуряване на поръчки с еврофинансиране. Освен с този случай, фирмата нашумя с ремонта на ул. \"Граф Игнатиев\".       потвърждава решенията на предишните съдебни инстанции. То потвърждава и прогнозата на адвокат Николай Хаджигенов, която веднага след решението на първа инстанция.   Стоянов, румънският му колега Атила Биро и приятел-юрист на  българския журналист бяха задържани край радомирското село Егълница  вечерта на 13 септември тази година. Те отидоха там, тъй като бяха  получили сигнал, че се горят документ, свързани с аферата \" \".  Заповедта за ареста на Атила Биро обаче остана в сила, защото той не e  успял да я оспори пред съда в посочения от закона срок.\r\nВ мотивите към окончателното решение е написано следното: \"Предвид липсата на конкретни обстоятелства, които са обосновали задържането, съдът е приел, че актът е издаден в противоречие с материалния закон\". Изрично се посочва, че когато някой бива арестуван, актът трябва да бъде основан на конкретни факти и \"обосновано подозрение\", което в случая не е така според съда. Припомняме, че на първа инстанция съдия Любомир Луканов заяви, че \"не става ясно въз основа на какви факти и  обстоятелства административният орган (МВР) е направил обосновано  предположение, че лицето е извършило престъпление\".  Тезата на МВР е, че има евентуално нарушение на чл. 319 от  Наказателния кодекс. Текстът гласи: \"Който унищожи, скрие или повреди  чужд или не изключително нему принадлежащ документ с цел да причини  другиму вреда или да набави за себе си или за другиго облага, се наказва  с лишаване от свобода до три години или с пробация\". Има образувано  досъдебно производство, но срещу неизвестен извършител, което всъщност  било основание и за МВР да задържи Стоянов и Биро - за установяване на  факти.\r\nКакво ще прави Стоянов оттук нататък и ще търси ли обезщетение - ! ", "date": "2019.06.24", "title": "Окончателно: Журналист от \"Биволъ\" осъди МВР за ареста си по \"Джи Пи Гейт\""}
{"url": "https://www.actualno.com/asia/za-pryv-pyt-v-cjalata-vojna-v-sirija-napadenija-nad-podvodni-petroloprovodi-news_761723.html", "text": "    Пет петролопровода близо до западния сирийски град Банияс (намиращ се на Средиземно море) бяха повредени след нападение, предаде БГНЕС, позовавайки се на информация на считаната за дезинформационна руска медия \"Спутник\".      В момента засегнатите участъци се  ремонтират, а доставките на петрол ще бъдат възстановени в следващите часове.   \"Вчера ни информираха за изтичането на петрол от Банияс. Специалистите от сирийската петролна компания го разследваха и откриха следи от външни щети на пет тръбопровода\", гласи съобщението на властите във Facebook.\r\nСъобщава се, че това е първата атака на подводни тръбопроводи от началото на сирийската гражданска война преди осем години.  В Банияс се намира една от двете нефтени рафинерии в Сирия. Сирия разчита на доставките на петрол чрез танкери до средиземноморското крайбрежие.\r\nСпоред The New York Times, Дамаск е бил засегнат от недостиг на гориво, до голяма степен в резултат на санкциите на Запада срещу Сирия и подновяването на санкциите на САЩ срещу Иран.   Сирия произвеждаше 350 000 барела петрол на ден, преди страната да бъде обхваната от гражданска война през 2011 година. Сега страната произвежда около 24 000 барела дневно, покривайки само малка част от вътрешните си нужди.     ", "date": "2019.06.24", "title": "За пръв път в цялата война в Сирия - нападения над подводни петролопроводи"}
{"url": "https://www.actualno.com/celebrate/praznuvame-eniovden-news_761710.html", "text": "    Еньовден (Яневден, Яновден, Иванден, Адриан, Ивъндън, Иван Бильобер, Драгийка) е празник в българския народен календар, който се чества на 24 юни всяка година. На същата дата източноправославната християнска църква чества Рождение на св. Йоан Кръстител. Оттам идва и името на народния празник – Еньо или Яне са кратки форми на Йоан (Иван) – и често обредите и традициите на двата празника се преплитат.      В различните географски области името се произнася по различен начин – в Област София името на празника е Яневден, в Струга – Иванден, в Охрид – Ивъндън, във Велико Tърново – Иван Бильобер или Драгийка. Първоначално празникът съвпадал с лятното слънцестоене, което е на 21/22 юни, затова и много от поверията и обичаите са свързани с пътя на небесното светило и култа към него. На този ден своя имен ден празнуват всички с имена Енчо, Еньо, Йоан, Йоана, Йонко, Йончо, Йонка, Ян, Яни, Яне, Яна, Янка, Янко, Яница, Янин, Янина, Янита, Янета, Янис, Яниса, Янимир, Янимира, Янислава, Янизар, Янизара, Янил, Янила, Янилин, Янилина, Янидин, Янидина, Яник, Янек, Янико, Яника, Яно, Яньо, Янчо, Калоян, Ена, Една, Ивет, Даян, Даяна, Деница, Диян/Диан, Дияна/Диана, Деян/Деан, Деяна/Деана, Биляна и имена на билки. (В списъкът на имената са включени всички, етимологично свързани със старобългарското тълкуване на Еньовден, като Еднажден, или езически – „Летен Игнажден“). Задължителен е обичаят за масово къпане.   Коренът на празника е свързан със славянските фолклорни традиции и има много точни съответствия в обичаите на всички славянски народи. В Русия празникът се нарича Иван Купала и се смята за езически народен празник. В Украйна името е Ивана Купала (Купайла), в Белорусия името е Купалле. Източните славяни отбелязват празника с традиционно нощно къпане в нощта преди Иван Купала. Също има задължително огън, който се прескача, а около него се танцува. Също както в България, се берат билки и се смята, че те имат най-голяма сила именно в тази нощ. В Полша празникът се нарича Ноц Швентоянска (Свети Иванова нощ) и е свързан с подобни народни ритуали: палене на огньове и прескачането им, палене на сламена кукла, къпане в реките, бране на билки и закичване на девойките с венци. ", "date": "2019.06.24", "title": "Празнуваме Еньовден"}
{"url": "https://www.actualno.com/volleyball/strahotna-pobeda-na-volejbolistite-ni-32-sreshtu-germanija-news_761791.html", "text": "     записа четвърта победа в турнира Лига на нациите. \"Трикольорите\" се справиха с тима на Германия и направиха пълен обрат, за да спечелят срещата след 3:2 (26:28, 18:25, 25:23, 25:19, 15:10).      Така \"лъвовете\" са с актив от 4 победи и 10 загуби на 12-о място в предпоследната седмица от надпреварата, която се игра в бразилския град Куяба. Следващият уикенд момчетата на Силвано Пранди са домакини в пловдивската зала \"Колодрума\", където ще играят за първи път. Това ще бъде и последният уикенд от надпреварата, а съперници на представителния ни тим са Иран, САЩ и Сърбия.   В първия гейм равенството между двата тима продължи до края преди германците да получат два геймбола при 22:24, които бяха спасени с две атаки на Цветан Соколов. Все пак съперникът ни измъкна частта след успешни атака и блок съответно на Рубен Шот и Антон Бреме. Във втория гейм играчите на Андреа Джиани бяха още по-настоятелни, за да стигнат до изразителния успех с 18:25.\r\nБългария поведе в средата на третия гейм със 18:14, но съперникът ни намери начин да изравни резултата при 21:21. Все пак геймът отиде на сметката на \"лъвовете\" след като Германия направи две поредни грешки за крайното 25:23. В четвъртата част дойде ред на България да запише убедителен гейм след 25:19, а в тайбрека нашите поведоха още в началото с 4:1 и до края не изпуснаха инициативата, за да стигнат до успеха след 15:10.  Цветан Соколов изигра силен мач и стана най-резултатен с 21 точки за успеха. Мартин Атанасов и Розалин Пенчев записаха по 11 точки, а Светослав Гоцев и Красимир Георгиев добавиха съответно по 9 и 8 точки. Кристиян Фром бе най-резултатен за Германия, като заби 19 точки. ", "date": "2019.06.24", "title": "Страхотна победа на волейболистите ни - 3:2 срещу Германия"}
{"url": "https://www.actualno.com/crime/promjanata-vyv-vojnata-po-pytishtata-javno-trjabva-po-visoki-globi-i-za-domashni-jivotni-news_761740.html", "text": "    Търсим начин за по-висока отговорност за стопани на домашни животни, излизащи на пътя. Това заяви Малина Крумова, директор на новата Агенция за безопасност по пътищата, която е 12-тата такава агенция.      Крумова коментира темата пред Нова телевизия след като трима младежи пострадаха на пътя Кърджали – Хасково, блъскайки се в стадо биволи. Шофьорът е в най-тежко състояние – с опасност за живота.   Оказа се, че при такива случаи глобата за собственика на животните е 100 лева. \"За да се промени законодателството на практика, се изисква сериозен анализ и да бъдат разгледани три закона\", обясни Крумова.\r\nСпоред автомобилния състезател Румен Дунев, е необходимо да се оправи пътната инфраструктура, да се промени поведението на шофьорите и да се съблюдава по-сериозно техническото състояние на автомобилите. Той даде и идея за съпричастност при шофьорите – те да си присветват с фарове, за да има мисъл за другия и за да си мислят по-буйните шофьори, че всъщност има полицаи. Припомняме, че присветването с фарове е универсален знак за присъствие на полицаи.  Дунев даде и съвет на Крумова - администрацията да отвори Facebook и да види сигнали за опасни места по пътищата, където стават трагични инциденти. ", "date": "2019.06.24", "title": "Промяната във войната по пътищата - явно трябва по-високи глоби и за домашни животни"}
{"url": "https://www.actualno.com/europe/400-piloti-podadoha-isk-sreshtu-boeing-news_761714.html", "text": "    Над 400 пилоти от неназована авиокомпания се присъединиха към иска на анонимен колега към компанията Boeing, съобщи ABC.      Ищците обвиняват корпорацията в \"безпрецедентен опит да се прикрият известни недостатъци на модела 737 MAX, които предсказуемо са довели до катастрофите на самолети и последващи на самолети по целия свят.\"   Пилотите, допуснати до полети с са заявили, че са понесли икономическа и морална вреда в резултат на преустановяването на полетите. \r\nИщците твърдят, че корпорацията не ги е информирала по надлежен начин за новата система MCAS, която е свързана с двете катастрофи, за да не се провеждат допълнителни тренировки.  От Boeing не са коментирали исковете.\r\nПрез май от компанията признаха, че трябва да се коригират недостатъците в софтуера на тренажора за , използван за обучение на пилоти, след двете смъртоносни катастрофи, убили 346 души в и     ", "date": "2019.06.24", "title": "400 пилоти подадоха иск срещу Boeing"}
{"url": "https://www.actualno.com/viewpoint/volen-spasjava-ataka-s-aborti-news_761819.html", "text": "    Миналото лято бе шумът на Валери Симеонов. Сега дойде ред на друга шумна идея - . Лидерът на \"Атака\" поиска дебат за абортите по американски модел, едно хубавичко и типично разделящо по-равно \"за\" или \"против\" обществото. Волен цитира зловеща статистика - че се правят по 26 000 аборта годишно в България, а после зловещо цитира предполагаем и целен в бъдеще наказателен кодекс - това били категорично 26 000 убийства.      Тук все още няма да навлезем в този дебат по една-единствена причина: че целта на Сидеров е да влезем. \r\nСидеров преживя тежък удар, малко очакван. Голямата изненада на евроизборите беше, че Каракачанов, който постепенно потъваше в анонимност в патриотичната коалиция, обра целият националистически вот, оставяйки 1 % и на Сидеров, и на Симеонов. Вероятно комбинацията от енергичния Джамбазки и шаманската потънала в дим фигура на Андрей Слабаков свърши работа. Как да се излезе от тази ситуация? Как да бъдеш отново забелязан? В такива моменти на помощ идват златните сечения - намираш тема, по която всички са 50 на 50, делиш морето на две като Мойсей и си готов. А почти всички теми от този тип вече са изчерпани: про или анти европа, либерализъм или консерватизъм, парад на хомосексуалните или парад на семейството, русоамериканофилии и русоамериканофобии.\r\nЗатова - аборти. Както важна и болезнена, така и хрупкава, сладка, интимна тема.  Първо, намесваш църквата и правиш чудесна алхимия: християнство + \"Атака\". Църквата наместничи на Бог, а \"Атака\" наместничи на църквата. Църквата няма политическото влияние да подкара един дебат така както може Волен - скандалничко, здравичко. Но той може да я призове като солист на хора и зад него да отеква църковния хор, така както подобава на истински солист. \r\nВторо, медиите. Медиите умират от глад за теми през лятото и макар добре да са наясно каква е целта на тая работа, ще я отразят, понеже е интересно и пълни сутрешни блокове. Един защитник на абортите и един критик - какво по-хубаво? Кажете си едната позиция, кажете вие другата и ето на: спорът станал, занимателен, вълнуващ. Недай си боже някой да се обяви за абортите - той ще се обяви за либерален негодяй, светски в най-лошия смисъл на думата човек, който не разбира, че утробата е божи дар и с божия дар могат да се разпореждат само двама: Бог и Волен Сидеров. \r\nТрето, хубава националистическа кауза. Ние сме в демографски колапс, няма деца, не се раждат. И вината да не се раждат не е в бедността, трудностите да отглеждаш дете, слабата социална система, ниската икономическа перспектива: вината е в тийнейджърките и младите момичета, които махват с ръка и отстраняват бебетата, така както се отстранява козметичен дефект. Тъкмо те са причината - натам бие Волен - да не се размножаваме, защото хем пропиляват дара божи, хем пропиляват възможността да напълнят демографската бездна, която са длъжни да попълнят, защото каква иначе им е работата.    И ето, че лека-полека скалата на процентчетата на \"Атака\" бавно се пълни нагоре - тъкмо да се уплътни времето до местните избори, а на тях се уплътни вотът за местните изроди. Автор:   ", "date": "2019.06.24", "title": "Волен спасява \"Атака\" - с аборти "}
{"url": "https://www.actualno.com/crime/njama-postradali-pri-pojara-v-tec-marica-iztok-2-news_761811.html", "text": "    Възпламенена е гума на абсорбер в ТЕЦ \"Марица Изток 2\", за което са взети всички необходими мерки за обезопасяване на района. Няма пострадали и обгазени хора. Пожарните екипи на централата са реагирали своевременно и няма опасност за населението, предаде кореспондентът на .      Към ТЕЦ-а пътуват и четири противопожарни коли от Районна служба \"Противопожарна безопасност и защита на населението\" в Стара Загора, както и от съседни служби.   Към мястото на инцидента пътува и областният управител Гергана Микова. ", "date": "2019.06.24", "title": "Няма пострадали при пожара в ТЕЦ \"Марица Изток 2\""}
{"url": "https://www.actualno.com/health/ruski-ekspert-preduprejdava-che-moje-da-ima-alergichna-reakcija-ot-jabylki-i-krushi-news_761726.html", "text": "    Ябълки, круши, плодове с костилки и лешници могат да бъдат опасни за хора, които са алергични към цветен прашец, тъй като тези продукти провокират кръстосани и причиняват т. нар. \"орален синдром\". Това каза ръководителят на консултантския и диагностичен отдел по алергология и имунология в центъра по алергология в Москва Елена Бобрикова, предаде БГНЕС.      \"Кръстосана алергия е имунен отговор, предизвикан от молекули на други органични вещества с близка структура. В основата на тази реакция е наличието на два алергена на един и същи вид протеинови молекули, които предизвикват алергичната реакция. Изглежда, че тялото \"обърква\" продукти с напълно различно качество и реагира като че ли те са едни и същи\", каза Бобрикова пред РИА Новости.   Лекарят отбелязва, че най-честата група кръстосани алергени е \"бреза-ябълка и други плодове с костилка\". Според нея 70% от хората, които са алергични към брезов прашец, също реагират на ябълки, круши, череши, сливи, праскови и лешници.\r\nВ началото на лятото се наблюдава първият връх на сезонната кръстосана алергия, а към края на лятото, когато се размножават плевели като пелина, страдащите от алергии ще имат кръстосани реакции към цитрусови плодове, слънчогледови семки и лечебни билки (лайка, невен).  \"Често срещан симптом на кръстосана алергия е сърбеж в устата, подуване на езика и ларинкса - така наречения \"орален синдром\". Симптомите се появяват внезапно в процеса на хранене, изчезват сами след известно време, но в някои случаи изисква медицински грижи\", казва алергологът. ", "date": "2019.06.24", "title": "Руски експерт предупреждава, че може да има алергична реакция от ябълки и круши"}
{"url": "https://www.actualno.com/varna/dve-jeni-zaginaha-blysnati-na-peshehodna-pyteka-vyv-varna-news_761815.html", "text": "    Две жени починаха, след като снощи бяха пометени на в центъра на Варна, съобщиха от Областната дирекция на МВР в морския град.      Сигналът за инцидента, който е станал на бул. \"Осми Приморски полк\" до Община Варна, е подаден около 21.55 часа.   62-годишна софиянка, управлявала лек автомобил \"Ауди\", не пропуска пешеходците и блъска две жени, пресичащи на пътеката. са откарани в лечебно заведение с много тежки травми. Въпреки усилията на лекарите, малко по-късно едната от ранените - 73-годишна, е починала.  Тази сутрин е издъхнала и втората пешеходка, която на 76 години.\r\nПо случая има образувано досъдебно производство.   Четирима са загинали, а 23-ма са ранени при 16 тежки катастрофи през изминалото денонощие в страната, съобщиха от МВР.    В София са регистрирани едно тежко и 21 леки ПТП; един човек е пострадал. ", "date": "2019.06.24", "title": "Две жени загинаха, блъснати на пешеходна пътека във Варна"}
{"url": "https://www.actualno.com/ruse/retro-parad-na-redki-modeli-na-avtomobilnata-industrija-v-ruse-news_761813.html", "text": "    Множество награди получиха участниците в традиционния пети русенски Парад на ретро автомобили и мотоциклети . Събитието бе открито от Елена Минкова, изпълнителен директор на Фондация „Русе – град на свободния дух“ и Председател на Авто-мото клуб „Русчукъ“.      Наградата на Кмета на Община Русе грабна Иван Александров от град Велико Търново за своето MG, създадено преди 60 г. в далечната 1959 г. Награда на Фондация „Русе –град на свободния дух” получи председателя на Старозагорския автомобилен клуб Ретро – Тоньо Желязков с Opel GT от 1969 г. Авто-мото клуб „РУСЧУКЪ” връчи своята награда на Даниел Петров от Русе с Рено Alpin от 1971 г. Големи награди бяха връчени и от името на фирмите, подкрепящи събитието. Сърцата на публиката спечели BMW 200CS от 1966 г. отново от Велико Търново.\r\nРекорден брой участници от: Бургас, Стара Загора, Сливен, Велико Търново, Варна, София, Хасково, Силистра, Свищов, Разград, Кубрат, Плевен, Ботевград, Попово, както и гости от Румъния представиха над 100 автомобили и мотоциклети. Те са създадени в периода между 1920 - 1989 г. от почти всички по-известни марки, като значителна част от тях идват за първи път в Русе.  По време на автомобилното шоу в Русе бе представена постерна изложба и модно ревю на тема „Модата през годините в Русе“. Изложбата представи хронологично промените в облеклото на русенци в периода от 1920 до 1989 г. Проучването беше направено от ученици от Професионалната гимназия по облекло „Недка Ив. Лазарова“, които сами конструираха и изработиха моделите. Дефилето пренесе публиката в миналото на града и събра овации. Инициативата е етап от проекта „Истории по действителни случаи“, който се реализира от ПГО „Недка Ив. Лазарова“ по програма „Знание и растеж“, осъществявана от Фондация „Русе-град на свободния дух“, с подкрепата на Фондация „Еконт“.\r\nЗа доброто настроение на участниците и гостите се погрижиха дуо BEATIFUL FLOWERS и русенската група „Апропо“. Водещ  на проявата бе актрисата Ралица Константинова. ", "date": "2019.06.24", "title": "Ретро парад на редки модели на автомобилната индустрия в Русе  "}
{"url": "https://www.actualno.com/politics/simeonov-ima-situacija-za-denonsirane-na-koalicionnoto-sporazumenie-za-upravlenie-news_761747.html", "text": "    Основният въпрос на коалиционния съвет във вторник, 25 юни, ще е този за прибързаното поставяне на партийните субсидии на дневен ред. Не би трябвало този въпрос да се решава за 1 седмица и не бива партиите да са като състезателни коне на хиподрум, за да се опитват да угодят на хората, които не разбират.      На директен въпрос дали Симеонов е заплашил, че НФСБ ще напусне управленската коалиция, той отговори, че в писмото до премиера е написано, че се създава ситуация за денонсиране на коалиционното споразумение за управлението. Бившият вицепремиер визира ДПС и как ГЕРБ \"си прави съвещания\" с Движението за права и свободи, което е \"преформатиране на управлението\".   Припомняме, че още в края на миналата седмица стана ясно, че утре сутринта (25 юни) на управляващите партии. На него обаче няма да присъства лидерът на \"Атака\" Волен Сидеров, който ще е в Москва. Шумно ли ще е?   Не давайте думата на нарушители, на рецидивисти, на твърдящи, че представляват цели браншови организации, а на доволни от новите , призова още Симеонов по друга тема, която Нова телевизия счете за по-важна от тази за субсидиите и даде приоритет от 15-тина минути в 20-минутния разговор с лидера на НФСБ.\r\nПо въпроса за шума и на питане дали новите законови промени ще задължат полицията да реагира, Симеонов отговори, че \"никой политик не е обикалял да дърпа кабели\", а той самият с обиколките си давал кураж на институциите да си вършат работата. Между 14:00 и 16:00 и между 23:00 и 08:00 часа правомощията за установяване на прекомерен шум са изцяло на полицията, посочи бившият вицепремиер. Полицията щяла да установява дали има прекомерно озвучаване на открито при сигнал на телефон 112 – полицейският патрул идва и издава писмено разпореждане за прекратяване на шума. При отказ да се изпълни разпореждането, МВР затваря и запечатва съответното заведение за 3 дни, като това става незабавно. Симеонов е убеден, че полицията може да се справи независимо от големината на заведението и броя клиенти. Освен това, полицията може да конфискува озвучителните средства.   Невинаги обслужването на клиентите трябва да е цел на държавния туризъм, каза още Симеонов по отношение на т.нар. алкохолен туризъм и колко силна е България в него. Моята цел е туризмът да стане малко по-доходен, добави той, като уточни, че условията на Черно море предполагат развитие на семейния туризъм.     ", "date": "2019.06.24", "title": "Симеонов: Има ситуация за денонсиране на коалиционното споразумение за управление"}
{"url": "https://www.actualno.com/society/obichaite-na-eniovden-news_761712.html", "text": "    Според народа, на започва далечното начало на зимата – казва се „Еньо си наметнал кожуха да върви за сняг“. Вярва се, че сутринта на празника, когато изгрява, Слънцето „трепти“, „играе“ и който види това, ще бъде здрав през годината. Точно по изгрев, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина – ще боледува.      Вярва се, че преди да „тръгне към зима“ слънцето се окъпва във водоизточниците и прави водата лековита. После се отърсва и росата, която пада е с особена магическа сила. Затова всеки трябва да се измие преди изгрев в течаща вода или да се отъркаля в росата за здраве.\r\nВярва се, че на сутринта на празника, щом изгрее слънцето, която мома първа го види – ще има пари и от здраве няма да се отърве.   Според народните вярвания, нощта срещу Еньовден е изключително подходяща за т. нар. „грабене“ (крадене) и „мамене“ (примамване) на плодородието от нивите и добитъка, макар че ритуалът се прави и на Гергьовден.  Грижата за съхраняване на реколтата и страхът от природните сили са породили още един ритуал – забраната да се жъне на Еньовден. Според поверието този ден е „хаталия“, „аталия“ (лош ден) и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи. Бране на билки Смята се, че на Еньовден различните треви и билки имат най-голяма лечебна сила, особено на изгрев слънце. Затова е най-добре да се берат рано сутринта преди изгрева на слънцето. Жените – баячки, магьосници, ходят сами и берат билки, с които после лекуват и правят магии. Набраните за зимата билки трябва да са „77 и половина“ – за всички болести и за, болестта без име.       Всички моми се събират в една къща и там обличат едно 5-6-годишно момиченце като булка: с дълга бяла риза и червена връхна дреха, наречена кават. Забулват го с червено було. На главата му поставят сребърна пара и венец от еньовче. Една мома вдига Еньовата буля върху раменете си и цялото шествие започва да обикаля селото, нивите, градините, кладенците и чешмите. През цялото време момите пеят еньовденски песни. С тази ритуална обиколка те искат да измолят от Св. Еньо здраве и плодородие. Легенди Според народната вяра от този ден продължителността на деня започва да намалява, а годината клони към зима. Преди Слънцето да поеме дългия си земен път, то спира да си почине, и окъпано в „живата вода“, изгрява много рано сутринта на Еньовден, за да се прости със света, който няма да види до догодина, а в нощта срещу празника водата придобива особена магическа сила. За лечение и гадаене, при залез слънце се взима от чист сладък извор „мълчана вода“ (налята при пълна тишина, за да не се погуби от човешки глас магическата ѝ сила). Момите оставят китките си през нощта в мълчаната вода и на сутринта гадаят по тях кой ще е бъдещият им жених („Ладуване“). През нощта срещу празника не бива да се пие вода, нито да се налива, а в самия ден не се пере, за да не се поболее член на семейството.\r\nСъществува и поверие, че в нощта срещу Еньовден там, където има заровено имане, от земята излиза син пламък, който свети силно. ", "date": "2019.06.24", "title": "Обичаите на Еньовден"}
{"url": "https://www.actualno.com/business/noi-izvadi-statistika-s-kolko-se-uvelichavat-pensii-ot-1-uli-news_761754.html", "text": "    Над 2 130 000 пенсионери ще получат увеличение с 5,7% на пенсиите си от 1 юли 2019 година, съобщават от НОИ.      Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 година. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери.   За тези увеличения са заложени общо 277 милиона лева допълнителни разходи за пенсии по закон.\r\nВследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок \"таван\". В резултат на увеличението се очаква средният размер на пенсията у нас през 2019 година да достигне 386,27 лв.  За новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната \"Справка за издадени пенсионни разпореждания по ЕГН и ПИК\" на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института.\r\nИзплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 година.        ", "date": "2019.06.24", "title": "НОИ извади статистика с колко се увеличават пенсии от 1 юли"}
{"url": "https://www.actualno.com/education/v-krajna-smetka-gerb-predlaga-9-dds-za-knigite-i-uchebnicite-news_761738.html", "text": "    Законопроект за за книгите до 9% внесе ГЕРБ. Така управляващата партия отговори на ДПС, която искаше ДДС да падне съвсем.      Промяната трябваше да мине с промяната за партийните субсидии, но в крайна сметка председателят на Бюджетната комисия в парламента Менда Стоянова прецени, че данъчните промени следва да се гледат отделно, пише в. \" \".   Според подкрепената от бюджетната комисия промяна в закона за ДДС с 9%  ставка ще се облагат както хартиените, така и електронните книги,  учебници и учебни помагала. Изрично е записано, че по-ниският данък ще  важи и за детски книжки с илюстрации, за рисуване или оцветяване,  печатни и ръкописни нотни издания.\r\nЗа намаляване на 20%-ната ставка за книгите за първи път заговори  депутатът от ДПС Делян Пеевски. След това и премиерът Бойко Борисов  заяви, че в ГЕРБ също обмисляли подобна стъпка, тъй като образованието  било приоритет за партията. Борисов дори първоначално говореше за нулев  ДДС за книгите. В момента намалена ставка по ДДС има само за  туристически услуги.  В същото време Бюджетната комисия не подкрепи на основни храни и 7% за лекарствата, които трябваше да бъдат разглеждани на същото заседание. Не е ясно каква е позицията на коалиционните партньори на ГЕРБ - \"Обединени патриоти\" - по данъчните въпроси. Те  обаче показаха, че са против съглашателството между ГЕРБ и ДПС по темата за партийните субсидии, и осуетиха гласуването в петък. ", "date": "2019.06.24", "title": "В крайна сметка ГЕРБ предлага 9% ДДС за книгите и учебниците"}
{"url": "https://www.actualno.com/interest/mendeleevata-tablica-praznuva-150-godishen-ubilej-news_761729.html", "text": "    Българската академия на науките ще отбележи Международната година на периодичната таблица на химичните елементи с валидиране на юбилейна марка и лекция на изтъкнатия български учен в областта на неорганичната химия проф. Христо Баларев.      Художник на марката е ас. д-р Светлин Балездров от Националната художествена академия, уточнява БГНЕС.   Общото събрание на ООН и ЮНЕСКО обявиха 2019 г. за Международна година на периодичната таблица на химичните елементи. В своята лекция проф. Христо Баларев ще разкаже за нейната история, същност и значение.\r\nПроф. Баларев е разработил оригинална концепция за обясняване на структурите на прости и двойни соли кристалохидрати, която дава възможност за прогнозиране на вида и структурата на получаваните кристали от многокомпонентни разтвори. Тези резултати са научната основа за създаването на нови технологии за получаване на соли от природни суровини и от промишлени отпадъци. Към най-ярките постижения на проф. Баларев са и разработените технологии за използване на химическите ресурси на Черно море.  Печатът за пускане в употреба на пощенската марка ще бъде поставен на 24 юни от председателя на БАН акад. Юлиан Ревалски, главният секретар на Националната комисия за ЮНЕСКО Христо Георгиев и директора на дирекция „Съобщения“ в Министерство на транспорта, информационните технологии и съобщенията Димитър Димитров. Организатори на тържественото отбелязване са БАН и Институтът по обща и неорганична химия (ИОНХ-БАН). Събитието се посвещава на 150-годишнината от основаването на Академията и 85-годишнината на проф. Баларев. ", "date": "2019.06.24", "title": "Менделеевата таблица празнува 150-годишен юбилей"}
{"url": "https://www.actualno.com/asia/kitaj-ne-iska-da-govori-za-honkong-sys-sasht-na-sledvashtata-sreshta-na-g-20-news_761739.html", "text": "    Китайското външно министерство заяви, че няма да допусне дискусия за Хонконг на срещата на Г-20 тази седмица, предаде БГНЕС.      Американският президент Доналд Тръмп планира да повдигне въпроса за масовите протести в по време на срещата си с президента Си Дзинпин.   Полуавтономният град беше разтърсен от огромни демонстрации този месец след като мнозина поискаха оттеглянето на законопроект, който би позволил екстрадирането на граждани на китайския континент.\r\nТръмп оцени настоящата вълна от протести в Хонконг като най-тежките политически вълнения след предаването на града от Великобритания на Китай през 1997 година. Американският президент заяви, че разбира причината за протестите и се надява, че демонстрантите \"ще се разберат с Китай\".  Държавният секретар на САЩ Майк Помпео каза, че Тръмп ще обсъди протестите в Хонконг със Си на срещата на върха на Г-20, която ще се проведе в японския град Осака в петък и събота (28 и 29 юни).\r\n\"Мога да ви кажа със сигурност, че Г-20 няма да обсъжда въпроса за Хонконг и няма да позволим на Г-20 да обсъджда въпроса за Хонконг\", заяви китайският заместник-външен министър. \"Делата на Хонконг са чисто вътрешна работи на Китай и нито една чужда страна няма право да се меси\", каза той, припомняйки, че градът е специален административен район на Китай.    ", "date": "2019.06.24", "title": "Китай не иска да говори за Хонконг със САЩ на следващата среща на Г-20"}
{"url": "https://www.actualno.com/crime/antikorupcionnata-komisija-onevini-zamesenite-v-apartamentgejt-news_761814.html", "text": "    Комисия за противодействие на корупцията и за отнемане на незаконно придобитото имущество (КПКОНПИ) не е установила нарушения при проверките по скандала, станал известен като , покрай който бяха хвърлени редица оставки. Това става ясно от решения, .      В нито една от проверките срещу Цветан Цветанов, министър Николина Ангелкова, бившия зам.-министър на младежта и спорта а, бившия зам.-министър на енергетиката Красимир Първанов, , и председателя на ВКС Лозан Панов, не са били открити нарушения или конфликт на интереси.   Мащабната проверка на комисията започна след информация в медиите за купени под пазарните стойности имоти от хора във властта вследствие на предполагаема търговия с влияние.\r\nКПКОНПИ е прекратила още и проверките по сигналите срещу депутатите Валери Симеонов, Елена Йончева, Валери Жаблянов и Крум Зарков. Те са по различни казуси, този със Симеонов се отнася за сделка в периода, когато той е бил председтел на общински съвет в Бургас. Сигналът срещу Жаблянов е за грешна информация при подадена декларация във връзка с имот и средствата свързани с него. При Крум Зарков сигналът е за имотни сделки.   ", "date": "2019.06.24", "title": "Антикорупционната комисия оневини замесените в \"Апартаментгейт\""}
{"url": "https://www.actualno.com/society/vyv-vsjaka-vtora-obshtestvena-porychka-ima-nerednost-ili-narushenie-news_761695.html", "text": "     Положението с обществените поръчки в България става все по-лошо, разкрива отчетът на Агенцията за държавна финансова инспекция (АДФИ) за 2018 г.  Това са най-лошите данни за последните пет години, коментират експертите на Института за пазарна икономика (ИПИ).      Миналата година АДФИ е проверила 1204 поръчки на стойност близо 1.39 милиарда лева. В 614 от тях - за  729 милиона лева, са установени различни по тежест \"дефекти\". Тоест във всяка втора процедура има нередности и нарушения. Като се има предвид, че държавният бюджет харчи над 44 милиарда лева годишно и че ЕС налива също милиарди в България по оперативните програми, това означава, че държавни ведомства и общини харчат неефективно и не по правилата огромни средства на българските и на европейските данъкоплатци, пише     Пороците са 4 основни типа: редовно се \"пропуска\" провеждането на обществена поръчка; вместо истинско състезание се прави пряко договаряне; не се събират различни оферти; средствата се изразходват не по предназначение. Нарушения има във всички фази - от подготовката на документацията, през оценяването на офертите, до осчетоводяването на разходите и изпълнението на възложената дейност, показва анализът на финансовата инспекция. И сферите на нередностите са различни - от строителство и ремонти до доставка на стоки.\r\nАнализът на АДФИ разкрива тревожна тенденция - процентът на обществените поръчки, \"замърсени\" с нарушения, расте и вече е надхвърлил 50 на сто.  От ИПИ открояват няколко извода за обществените поръчки. Вместо да намаляват, порочните практики в харченето на публични пари стават все по-масови. С нарастването на парите в държавния бюджет нарастват и злоупотребите. Корупционните практики и/или неграмотността на чиновниците прахосват милиарди левове на данъкоплатците. А наказанията очевидно не притесняват нарушителите. И не е чудно, тъй като са малки - започват от \"предупреждение\" и стигат до глоби, които са едва 0.04% от размера на лошо изхарчения обществен ресурс - 729 млн. лева (сумата по процедурите с установени пороци). Най-лошото е, че парите са буквално прахосани и целите не са постигнати - нито имаме по-добро здравеопазване, нито по-качествено образование, нито по-ефективна съдебна система, и няма изгледи за промяна, коментира Петя Георгиева от ИПИ. В 56% от случаите нарушенията са \"само\" процедурни, сочи анализът. В останалите 44% обаче дефектите са съществени. Например в 105 случая не са проведени процедури за възлагане на обществени поръчки, въпреки че законът го е изисквал. Става дума за сделки с публични средства на стойност 27.3 милиона лева. В 10 случая 7 милиона лева без основание са похарчени чрез \"договаряне без обявление\". В 95 случая не са събрани оферти чрез публикуване на покана или на обява за обществена поръчка. При 38 поръчки възложителите са поставили условия, които дават предимство или необосновано ограничават участието на кандидатите в процедурите. В 24 случая са сключвани анекси към договорите, с които са изменяни цени и срокове за изпълнение.   По традиция нарушенията и нередностите при изпълнението на обществените поръчки в общините продължават да са значителен дял - около една трета от поръчките с нарушения са при тях, като стойността им е над 483 милиона лева. Съществените нарушения на общинските поръчки са на стойност над 74 милиона лева. Дружествата с държавно и общинско участие в капитала също бележат голям брой нарушения (217 поръчки), но на по-ниска стойност (155 милиона лева, от които съществените нарушения са на стойност над 46 милиона лева).     ", "date": "2019.06.24", "title": "Във всяка втора обществена поръчка има нередност или нарушение"}
{"url": "https://www.actualno.com/literature/otkys-ot-pogylnatata-ot-zemjata-kryv-osa-larshon-news_761709.html", "text": "    ***      Пиа Свони, клисарка в църквата в Юкасйерви, пуши в двора на къщата – една от няколко, долепени в плътна редица. Обичайно държи цигарата по женски маниер: между показалеца и средния пръст. Този път обаче я е хванала с три пръста. Не е същото. Наближава Мидсомар*. Сигурно това е причината. По това време на годината, в края на юни, човек го прихващат разни налудничавости. Не можеш да спиш. Нямаш и нужда от сън. Нощта шепти и те примамва. Дърпа те и щеш, не щеш, излизаш навън.\r\nГорските нимфи си обуват нови пантофки от най-фина брезова кора. Надпреварват се коя ще е най-пременена и най-красива. Увлечени до самозабрава, танцуват и се носят из ливадите въпреки вероятността покрай тях да мине кола. Протриват си подметките, докато по-малките нимфи се спотайват, притулени между дърветата, и ги гледат изумени.\r\nПиа Свони притисва цигарата към дъното на захлупената саксия, която ѝ служи за пепелник, и пуска угарката в дупката. Внезапно ѝ хрумва да се спусне с велосипед до църквата в Юкасйерви. Утре там ще се извърши бракосъчетание. Пиа вече е подредила и украсила подобаващо, но сега си наумява, че ще е хубаво да ложи на олтара голям букет цветя от поляната зад гробището. Там растат планински божури, лютичета и пурпурен горски здравец в облак от бял горски азмацук. А покрай пътя шепти незабравка. Пиа пъхва мобилния телефон в джоба си и си обува маратонките.  Среднощното слънце огрява двора. Слабата светлина пада през оградата и дългите сенки на летвите превръщат затревената площ в домоткана черга на резедави и тъмнозелени райета. Ято разлудували се дроздове вдига врява в клоните на една бреза.\r\nЦелият път до Юкасйерви се точи по нанадолнище. Пиа върти педалите и сменя скоростите. Движи се със стремглава бързина. И без каска. Косата ѝ се развява. Все едно се връща в детството, когато, четиригодишна, се люлееше на люлка, направена от автомобилна гума; все по-силно и по-силно, докато не я обземеше чувството, че ще се превърти около горния лост.\r\nПиа минава през селцето Каупинен. От местен двор няколко коня я гледат глуповато. Пресичайки моста над река Торне, Пиа вижда две хлапета да ловят риба с изкуствена муха малко по-надолу по течението.    Пътят върви успоредно на реката. Юкасйерви спи. Пиа минава покрай туристическия район и гостилницата, покрай старата бакалия и грозното читалище; покрай сребристите дървени стени на музея и белите воали мъгла, стелещи се над моравата пред оградата от дървени колове.\r\nДалече нататък, в самия край на пътя, се намира дървената църква в червено – онова специално, тъмно червено, фалунско червено, дето се получава от медната руда във Фалун. От битумните керемиди на покрива се носи миризма на прясна смола.\r\nКамбанарията е лепната към оградата. За да влезеш в църквата, минаваш през камбанарията, а павирана пътека те отвежда до стълбище към храма.\r\nСинята врата на камбанарията зее широко отворена. Пиа слиза от колелото и го подпира на оградата.\r\nТрябва да е затворена, мисли си тя и бавно приближава.   Нещо прошумолява в нискостеблените брези вдясно от пътеката, надолу към дома на свещеника. Сърцето ѝ се раздумква, тя застива и се ослушва. Я стига се е стряскала. Някакво си прошумоляване. Сигурно е катерица или полска мишка.\r\nИ задната врата на камбанарията е отворена. Оттам Пиа вижда, че и вратата към църквата е отворена.\r\nСега вече сърцето ѝ блъска направо лудешки. Напълно възможно е Суне, ключарят, да е забравил вратата към камбанарията: все пак утре е празникът Мидсомар, а тогава, както вече се каза, хората не са съвсем на себе си. Но не и вратата към църквата. Това я подсеща как преди две години младежи разбиха прозорците на църквата в центъра на Кируна и хвърлиха вътре запалени парцали. А какво ли се е случило сега? Пред очите ѝ се редят потресаващи картини от поругания храм. Олтарното пано, напръскано със спрей и урина. Дълги резки от нож по пряснобоядисаните църковни скамейки. Най-вероятно са се вмъкнали през прозорец, а после са излезли, отваряйки вратата отвътре.\r\nПиа тръгва към вратата към църквата. Върви бавно. Ослушва се бдително на всички страни. Как се стигна дотук? На момчетата на тази възраст подхожда да се вълнуват от момичета и от тунинговане на мотопеди. Как тийнейджъри се превърнаха в подпалвачи на храмове и биячи на хомосексуалисти?\r\nПрекосява преддверието и спира. Застава под галерията, където са разположени органът и хорът. Понеже е много ниско, там по-високите миряни се движат по принуда приведени. В църквата е тихо и сумрачно, но всичко изглежда наред. Христос, Лестадиус* и лапландката Мария*греят неопетнени от олтара. И въпреки това нещо я смущава. Нещо не е наред.\r\nПод църковния под лежат осемдесет и шест трупа. Почиват в мир в гробовете си. Обикновено не мисли за тях. Но сега усеща как безпокойството им се надига през пода и пронизва стъпалата ѝ по-остро от игли.\r\nКакво ви става? – чуди се тя.\r\nПътеката между редовете със скамейки е постлана с червен килим. В края на галерията за хора, където таванът се открива нагоре, върху килима лежи нещо. Пиа се навежда.\r\nКамъче, мисли си първоначално. Бяло камъче.\r\nВдига го с два пръста и тръгва към ризницата*. Вратата обаче е заключена и Пиа се обръща, за да се върне по пътеката между скамейките. Застава до олтара и поглежда долната част на органа. Почти изцяло е скрит зад отвесната дървена преграда, която се спуска от тавана и закрива една трета от височината му. Но Пиа все пак вижда долната част на органа. Там висят два крака.\r\nПървата ѝ мисъл се задържа за секунда: някой се е вмъкнал в църквата и се е обесил. Пиа се ядосва. Бива ли такова кощунство. После обаче спира да мисли. Хуква по пътеката, подминава дървената преграда и вижда тяло: виси пред тръбите на органа и саамския символ на слънцето.\r\nТялото е вързано въже. Не, не с въже. С верига. С дълга желязна верига.\r\nЧак сега Пиа забелязва тъмните петна по килима, където намери камъчето.   Кръв? Възможно ли е да е кръв? Навежда се.\r\nИ ѝ просветва. Камъчето между пръстите ѝ не е никакво камъче. Това е парче от зъб.\r\nИзправя се рязко. Пуска бялото парченце. Направо го хвърля като опарена.\r\nИзмъква телефона си от джоба и набира 112.\r\nОтсреща вдига диспечер с подчертано младежки глас. Докато отговаря на въпросите му, Пиа яростно дърпа вратата към галерията за органа. Заключена е.\r\n-\tЗаключена е – докладва му тя. – Не мога да се кача.   Хуква обратно. Няма ключ за вратата към галерията, но ще се опита да разбие ключалката. С какво например?\r\nДиспечерът се мъчи да привлече вниманието ѝ. Съветва я да изчака отвън. Помощта е на път, уверява я.\r\n-\tМилдред Нилсон – казва Пиа. – Провесената е Милдред Нилсон. Тя е свещеничка в църквата. Божичко, на какво прилича само!\r\n-\tИзлязохте ли навън? – пита младият диспечер. – Наблизо виждат ли се хора?\r\nСъгласно указанията му Пиа излиза на стълбите пред входа. Обяснява му, че наоколо не се мярка жива душа.\r\n-\tНе затваряйте – настоява диспечерът. – Останете на линия. Помощта пътува към вас. Не влизайте повече в църквата.   -\tМоже ли да си запаля цигара?\r\nПозволява ѝ. И цигара, и да остави телефона на стълбите.\r\nПиа сяда на площадката. Телефонът лежи до нея. Пуши и се удивява колко спокойна и събрана се чувства. Цигарата обаче гори много лошо. По едно време забелязва, че я е запалила откъм филтъра. След седем минути чува далечен вой на сирени.\r\nПогубили са я, мисли си Пиа.\r\nИ ръцете ѝ започват да треперят. Цигарата подскача между пръстите ѝ.\r\nНегодниците му с негодници. Погубили са я. ", "date": "2019.06.24", "title": "Откъс от \"Погълнатата от земята кръв\", Оса Ларшон"}
{"url": "https://www.actualno.com/africa/1500-dushi-sa-jertva-na-ebola-v-kongo-news_761721.html", "text": "    Броят на жертвите, причинени от хеморагичния вирус на \"Ебола\" в Демократична република Конго, надхвърли 1500 от юли миналата година. Това сочат данни на здравното министерство на страната, предаде БГНЕС.      Болестта, причинена от вируса \"Ебола\", е остра вирусна инфекция, която засяга хората и някои видове животни. Епидемията от \"Ебола\" избухна в Западна Африка през 2015 г. и засегна предимно три страни: Гвинея, Сиера Леоне и Либерия.\r\nСегашната епидемия от \"Ебола\" в ДРК започна в края на юли 2018 година ", "date": "2019.06.24", "title": "1500 души са жертва на \"Ебола\" в Конго "}
{"url": "https://www.actualno.com/curious/luboven-horoskop-za-24-28-uni-news_761833.html", "text": "     Приятелите ще изиграят важна роля за любовния ви живот. Някои от вас може да поискат съвет от приятел за любовта. По-добре не го правете, той може да ви обърка.       Имате прекрасна възможност да се свържете с любимия човек. Той или тя може да ви окажат своята подкрепа по отношение на работата ви. Всичко върви по план, насладете се на всяка минута щастие. Вашите чувства ще са стабилни и неподвластни на емоции. Чувствате се уверени и няма вероятност от резки промени в настроението, които биха могли да навредят на връзката ви. Ще имате нужда от лично пространство в отношенията си, но от друга страна всеки миг, прекаран с любимия, ще бъде наситен с много страст и емоции, което ще компенсира желанието ви за повече свободно време.    ", "date": "2019.06.24", "title": "ЛЮБОВЕН хороскоп за 24-28 юни"}
{"url": "https://www.actualno.com/asia/teheran-tvyrdi-che-nikoj-ne-e-uspjal-da-hakne-iran-news_761751.html", "text": "    Иран обяви, че нито една срещу ислямската република не е била успешна, след като американските медии съобщиха, че САЩ са стартирали такава миналата седмица на фона на конфликта между двете страни, предаде БГНЕС.      \"Медиите питат за истинността на предполагаемата кибератака срещу Иран. Нито една успешна атака не е била извършена от тях, въпреки че полагат много усилия,\" каза министърът на телекомуникациите Мохамад Джавад Азарари Джахроми в Twitter, без да посочва конкретна американска атака.   Американските медии съобщиха в събота, че Вашингтон е извършил кибератаки срещу ирански системи за контрол на ракети и шпионска мрежа тази седмица, след като Техеран свали . ", "date": "2019.06.24", "title": "Техеран твърди, че никой не е успял \"да хакне\" Иран"}
{"url": "https://www.actualno.com/society/novini-ili-novini-kartinata-na-pechata-za-24-uni-news_761658.html", "text": "            Водеща тема за изданието са нарушенията при обществените поръчки. Положението с обществените поръчки в България става все по-лошо, разкрива отчетът на Агенцията за държавна финансова инспекция (АДФИ) за 2018 г. Това са най-лошите данни за последните пет години, коментират експертите на Института за пазарна икономика (ИПИ). Миналата година АДФИ е проверила 1204 поръчки на стойност близо 1.39 милиарда лева. В 614 от тях - за  729 милиона лева, са установени различни по тежест \"дефекти\". Тоест във всяка втора процедура има нередности и нарушения, пише вестникът.   Изданието разказва повече за празника Еньовден. В България като лечебни растения се употребяват 700 вида, а ежегодно се събират 300 от тях. Благодарение на разнообразните климатични и почвени условия българските билки съдържат висок процент биологично активни вещества. Основният пазар за нашите билки са страните от Западна Европа. Най-голям е износът ни за Германия. Но големи количества се изнасят за Франция, Италия, Испания, Австрия, Швейцария и Португалия. И тази медия пише за търговията с билки. Страната ни е изнесла под 10 000 тона билки през 2018-а, което е с 1/3 по-малко от предходната година. Това обясни пред „Монитор“ председателят на Българската асоциация на билкарите и гъбарите Иван Цицелков. Той изтъкна, че сезонът е изключително тежък за бранша, тъй като вече трети месец дъждовете у нас не спират.     Изданието се спира на темата за партийните субсидии. Приоритет на ДПС е . Това обяви изненадващо зам.-шефът на парламентарната група на движението Йордан Цонев. Допреди 3 дни ДПС настояваше субсидия да няма, като това обаче се съчетае с отворено финансиране за партиите от физически и юридически лица без таван. Сега бизнесът няма право да субсидира политическите сили. А физическите дарители могат да дават до 10 000 лева на година. ", "date": "2019.06.24", "title": "Новини или Novini - картината на печата за 24 юни"}
{"url": "https://www.actualno.com/asia/vlakova-katastrofa-v-bangladesh-sled-srutvane-na-most-snimka-news_761750.html", "text": "    Влак падна в канал в Бангладеш, след като мостът, по който пътувал, се срути. Убити са най-малко четирима души, ранени са още 100, предаде БГНЕС.        Длъжностни лица съобщиха, че част от моста се е сринала, когато експресният влак е преминавал, вследствие на което пет автомобила са пропаднали, като един от тях във водата.\r\nДесетки хора попаднаха в капана на катастрофата в Калаура, на 300 километра от Дака. Местни жители се присъединиха към пожарникарски и полицейски екипи, за да измъкнат мъртвите и ранените от автомобилите, съобщи Рашидул Хасан, полицейски служител.     21 от ранените бяха отведени в болница в Силхет, най-близкия град, в тежко състояние.\r\nЖелезопътните услуги от Дака на североизток бяха преустановени поради инцидента.\r\nВ Бангладеш често се случват влакови инциденти лоша сигнализация и състояние на трасетата.     Заглавна снимка:   ", "date": "2019.06.24", "title": "Влакова катастрофа в Бангладеш след срутване на мост (СНИМКА)"}
{"url": "https://www.actualno.com/asia/erdogan-prizna-zagubata-na-istanbul-news_761719.html", "text": "    Турският президент Реджеп Тайип Ердоган поздрави новоизбрания кмет на  Истанбул Екрем Имамоглу, признавайки поражението на подкрепяния от  неговата партия кандидат - бившият турски премиер Бинали Йълдъръм.      \"Поздравявам Екрем Имамоглу, който спечели изборите\", написа Ердоган в Twitter, предаде БГНЕС. Така Ердоган призна тежкото си поражение в Истанбул, макар и с уточнението, че резултатите са неофициални . Същото стори и кандидатът му Бинали Йълдъръм.  Припомняме, че изборите за кмет на Истанбул се проведоха повторно, след като в края на март тази година Екрем Имамоглу спечели кметския пост с малка разлика от 13 000 гласа пред подкрепения от Ердоган кандидат Бинали Йълдъръм. Последва обаче оспорване и обвинения в измама, които доведоха до нов вот. се обясни с редица нарушения, по-конкретно, че някои членове на избирателните комисии на избирателните секции не са били назначени измежду държавни служители, а част от протоколите са били неподписани.  Сега, с около 99% от гласовете, които бяха преброени тази вечер, Имамоглу спечели с повече от 775 000 гласа - 54%, а Йълдъръм  получи 45%, съобщи държавната информационна агенция Анадолу.\r\n\"Това не беше нито една група или партия, а цял Истанбул и Турция, които спечелиха тези избори. Тези избори не бяха спечелени от партията, а от цял Истанбул. Аз ще работя в полза на всички, без да се отчуждавам от никого. Това е мой житейски дълг. Г-н президент, готов съм да работя в хармония с вас. От тук изказвам молбата си да се срещна с вас в най-кратки срокове\", каза Имамоглу в речта си по повод победата.   В Истанбул имаше спонтанно организирани тържества за победата на Имамоглу, а коментаторите отбелязаха, че това е повече от победа на местни избори. Самият Ердоган веднъж каза: \"Който и да спечели Истанбул, печели Турция\".    \"Това е огромно поражение за Йълдъръм, но също и за Ердоган. Рискувайки повторение на изборите, Ердоган сбърка\", каза Берк Есен, асистент по международни отношения в университета Билкент в Анкара. Кой е Имамоглу?  Роден през 1970 г. в черноморския град Трабзон в Североизточна  Турция, Имамоглу е бил малко известен областен кмет по това време.  Имамоглу изучава управление на бизнеса, преди да навлезе в доходния  бизнес на семейството си в западен Истанбул.   По време на първата си кампания през март, Имамоглу избра  кампания от типа \"работа на терен\", надявайки се, че този подход ще му  осигури предимство срещу неговия известен съперник от управляващата  партия Бинали Йълдъръм.   Но след като победата му от края на март беше анулира, той  изненадващо открито каза на поддръжниците: \"Може би сте разстроени, но  никога не губите надеждата си\". Той обвини управляващата ПСР за  \"екстравагантните\" разходи, които е открил, че се правят по време на  краткия си 18-дневен мандат като кмет на община Истанбул.\r\nКлючът към неговия успех е положителният стил на кампанията му -  за разлика от често порочните лични атаки в турската политика - и лесния  му контакт с хората на улицата, където той редовно се среща с  избирателите в базари и кафенета.\r\n\"Имамоглу е много естествен човек, който лесно комуникира с  хората,\" казва Зилан Каракурт, който засне видеоклиповете на Имамоглу за  социалните медии на живо. \"Това е нещо, което не всеки кандидат може да  направи.\"\r\nНеговият маркетинг е проницателен, особено изборът му на лозунг  за новата кампания - \"Всичко ще бъде наред\". Това е реплика на  13-годишно момче на име Беркай, което тича след предизборния автобус на  Имамоглу.    Прогноза  Победата Имамоглу в изборите за кмет на Истанбул може да доведе до разкол в управляващата Партия на справедливостта и развитието /ПСР/, както и до предсрочни президентски и парламентарни избори, заяви турският политически анализатор Айдин Сезер.\r\n\"Днешните избори, в които опозиционният кандидат спечели с над 800 хиляди гласа, бяха най-голямото поражение за управляващата партия в Турция. Как ще го преодолее, като се има предвид тежестта на икономическите проблеми, обтегнатите отношения със САЩ, положението в Сирия?“, каза пред РИА Новости политологът Сезер.\r\n\"Дневният ред на Турция може да включи предсрочни президентски и парламентарни избори, ако не и тази година, то следваща. Разцеплението в управляващата партия ще се ускори и от това може да се оформи нова опозиция\", смята политическият анализатор. Той предположи, че бившият вицепремиер Али Бабаджан може да оглави новата партия. ", "date": "2019.06.24", "title": "Ердоган призна загубата на Истанбул"}
{"url": "https://www.actualno.com/actualno/turcite-i-chehite-porednite-koito-ni-pokazaha-kakvo-e-obshtestvo-news_761749.html", "text": "    85% избирателна активност. 250 000 души на улицата. Не, това не са просто числа. Това е измерението на желанието за демокрация и на Изток, и на Запад.      85% от гласоподавателите в Истанбул отидоха вчера (23 юни) до урните на повторните избори за кмет на града в рамките на 3 месеца. И избраха, още по-категорично – не това, което им натрапваше упорито техният президент и де факто диктатор .\r\nВ Чехия, за пореден път огромен брой хора излязоха на улицата заради премиера си Андрей Бабиш. Причината – твърдото убеждение, че Бабиш няма да бъде наказан заради измама с еврофондове на стойност 2 млн. евро. явно показаха какво смятат. И ще настояват, докато Бабиш се окаже в положение да не може да мръдне!\r\nВ България след 2013 година тишината за политическите зулуми е оглушителна. За 6 години се случиха редица скандали, достатъчни за силна гражданска реакция. Само \"Апартаментгейт\" и очерталата се връзка между Цветан Цветанов и \"Артекс\" е достатъчна, за да направим това, което направиха чехите. Но явно зъбите ни вече не работят. Гражданската инициатива, доколкото я има, е слаба – на опитващите се да се борят се гледа или с насмешка, или бързо им се намира някой кусур, даже за по-сигурно повече от един - точно тоя ли?! И единици гледат кой за какво се бори, интересуват ги принципи и ценности.  Няма как да не изглежда тъжно. Но единственият начин да не е тъжно е да излезем от Facebook. Въпросът е дали можем – с оглед на развитието на държавата ни отговорът изглежда все по-мрачен, особено на фона на заобикалящия ни свят. Сега с какви очи ще говорим за диктатурата на Ердоган, след като там милиони му казаха \"не\" насред сърцето на Турция – Истанбул, докато в София няма и една шепа хора, които да кажат \"не\" на апартаментните ни управници и на бутафорната им опозиция? Автор:   ", "date": "2019.06.24", "title": "Турците и чехите - поредните, които ни показаха какво е общество"}
{"url": "https://www.actualno.com/cars/germanska-medija-volkswagen-izbra-turcija-za-novija-si-zavod-v-iztochna-evropa-news_761771.html", "text": "    Германският автомобилен гигант \"Фолксваген\" е взeл пpeдвapитeлнo peшeниe нoвият му зaвoд в Изтoчнa Европа дa бъдe в Typция, твъpди гepмaнcĸoтo бизнес издaниe Наndеlѕblаtt, цитирано от money.bg.      Преговорите oбaчe вce oщe нe били пpиĸлючили. B ĸoятo ce oчaĸвa дa бъдe в paзмep нa нaд €1,3 милиapдa и дa oтвopи нaд 5 000 paбoтни мecтa, e и Бългapия.   Becтниĸът пocoчвa, чe въпpeĸи бypнaтa пoлитичecĸa oбcтaнoвĸa в южнaтa ни cъceдĸa, Aнĸapa e гoтoвa дa пpeдocтaви \"тpифициpeнa cyмa в милиoни eвpo\" зa изгpaждaнeтo нa зaвoдa - нeщo, ĸoeтo Бългapия нe мoжe дa cи пoзвoли. Oбcъждa ce лoĸaция в зaпaднaтa чacт нa cтpaнaтa, ĸpaй град Измиp.\r\nOĸoнчaтeлнoтo peшeниe щe бъдe взeтo пpeз cлeдвaщитe няĸoлĸo ceдмици, a ĸлючoвa poля щe имa и Haдзopния cъвeт.  Bъпpeĸи тpyднaтa пoлитичecĸa cитyaция в Typция, \"Фолксваген\" явнo мoжe дa paзчитa и нa пoлитичecĸa пoдĸpeпa.\r\nCпopeд германското издание миниcтъp-пpeдceдaтeлят нa провинция Дoлнa Caĸcoния, ĸoятo e втopият нaй-гoлям eднoличeн aĸциoнep в пpoизвoдитeля, ĸaĸтo и Бepлин, биxa пoдĸpeпили нaй-гoлямaтa eдиничнa инвecтиция нa Гepмaния в Typция. Зaтoвa пoмaгa и peшeниeтo нa тypcĸия пpeзидeнт Peджeп Taийп Epдoгaн дa ce oтдpъпнe и дa нe ĸoмeнтиpa пyбличнo тeмaтa.   Πo пocлeднa инфopмaция в нoвия зaвoд щe бъдaт пpoизвeждaни мoдeлитe Vоlkѕwаgеn Раѕѕаt, ĸaĸтo нaй-вepoятнo и Ѕkоdа Ѕuреrb, ĸoятo пoлзвa cъщaтa плaтфopмa. Ceдaнът e изĸлючитeлнo пoпyляpeн в Typция и ce изпoлзвa мacoвo и oт дъpжaвнaтa aдминиcтpaция. Toвa e фaĸт и в Бългapия, нo мaщaбитe тaм ca дpyги.    Hямa ĸoнĸpeтнa инфopмaция ĸoгa щe бъдe взeтo Πocлeднoтo oфициaлнo cъoбщeниe oт VW бe oт 13 мaй, ĸoгaтo oт ĸoмпaниятa зaявиxa, чe oтлaгaт взимaнeтo нa ĸoнĸpeтнo peшeниe и пpoдължaвaт пpeгoвopи \"c ocтaнaлитe пoтeнциaлни мecтa\". Tвъpди ce, чe y нac нaй-пoдxoдящи ca лoĸaции ĸpaй Coфия и Πлoвдив - в Kpeмиĸoвци и в Tpaĸия иĸoнoмичecĸa зoнa. ", "date": "2019.06.24", "title": "Германска медия: Volkswagen избра Турция за новия си завод в Източна Европа"}
{"url": "https://www.actualno.com/chronicles/golemijat-pojar-v-moskva-news_760748.html", "text": "    Големият пожар в Москва през 1547 г. унищожава напълно града, изграден дотогава почти изцяло от дърво.      Пожарът избухва на 24 юни - няколко месеца, след като Иван IV Грозни е коронясан като първи цар на Русия. Пожарът изпепелява дървения Кремъл, превръщайки в прах няколко от кулите на двореца.   Огнената стихия принуждава да се изселят около 80 000 души, които остават без дом, а жертвите са между 2700 до 3700 (без децата). Пожарът води до широко обедняване на оцелелите. Московският митрополит Макарий е ранен при пожара. Когато митрополитската катедрала „Успение Богородично“ в Кремъл е застрашена от пламъците, митрополита се спуска с въже от стените на Кремъл в Москва река. След инцидента той никога не се възстановява напълно от нараняванията си, въпреки че живее още 16 години след това.\r\nСлед пожара в Москва упорито се разпространяват слухове, че виновни са роднините на царя по майчина линия от семейство Глински. Това поражда бунт, при който Юри Глински е убит с камъни в митрополитската катедрала „Успение Богородично“ пред ужасения поглед на митрополит Макарий. Братът на Юри - Михаил Глински, опитва да избяга в Литва, но не успява, а неговата майка - Анна Якшич (баба на царя по майчина линия), e обвинена от тълпата в използването на магии, за да се възпламени огънят на пожара.  Бунтовете в Москва довеждат до отстраняване от властта на семейство Глински и в крайна сметка до засилване позициите на младия цар, въпреки че той не отстранява баба си от двореца, както иска тълпата. ", "date": "2019.06.24", "title": "Големият пожар в Москва"}
{"url": "https://www.actualno.com/starazagora/izgorja-kominyt-na-sedmi-blok-na-tec-marica-iztok-2-news_761846.html", "text": "    В резултат на възпламенилата се гума на един от абсорберите на сероочистваща инсталация на седми блок на ТЕЦ \"Марица Изток 2\" изгоря 35-метровия й комин. .      На място са началникът старозагорскатя Пожарна старши комисар Стоян Колев и областният управите Гергана Михова. Според информацията до момента дежурната смяна в централата е евакуирана.\r\nВече е организиран - от най-близката болница в Раднево са готови да приемат пострадали, ако има такива, и при необходимост да изпратят линейки. В момента са изключени 7-и и 8-и блок и ТЕЦ-2 работи с половината от мощността си - 840 мегавата. За обезопасяването на района са предприети всички необходими мерки и няма опасност за населението.\r\nНяма смущения и в електроподаването, а \"Мини Марица-изток\" подава въглища към централата с нормално темпо.  Очаква се на мястото за проверка на обстановката да пристигне министърът на енергетиката Теменужка Петкова. ", "date": "2019.06.24", "title": "Изгоря коминът на седми блок на ТЕЦ \"Марица Изток 2\" "}
{"url": "https://www.actualno.com/politics/radev-shte-uchastva-v-41-ata-sesija-na-syveta-na-oon-po-pravata-na-choveka-v-jeneva-news_761698.html", "text": "     На 24 и 25 юни президентът Румен Радев ще бъде на посещение в Конфедерация Швейцария за участие в 41-aта сесия на Съвета на ООН по правата на човека, съобщават от пресцентъра на държавния глава.      От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание в Ню Йорк.   В сградата на ООН в Женева президентът Румен Радев ще има изказване пред Съвета по правата на човека на 24 юни. В рамките на същия ден държавният глава ще проведе срещи с Върховния комисар по правата на човека Мишел Башле, с генералния директор на Службата на ООН в Женева Майкъл Мьолер, с генералните директори на Световната здравна организация и на Световната търговска организация – Тедрос Гебрейесус и Роберто Азаведо.\r\nПрезидентът Румен Радев ще се срещне с представители на българската общност в Женева. В целия кантон живеят близо 1000 наши сънародници.  На 25 юни президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. ", "date": "2019.06.24", "title": "Радев ще участва в 41-ата сесия на Съвета на ООН по правата на човека в Женева"}
{"url": "https://www.actualno.com/europe/kipyrskijat-serien-ubiec-se-prizna-za-vinoven-po-vsichki-obvinenija-news_761918.html", "text": "    Офицер от кипърската гръцка армия заяви, че се признава за виновен в седем случая на – първият подобен случай в Кипър, който шокира средиземноморския остров, предава AFP.      35-годишният Никос Метаксас бе доведен в съда в Никозия с тежка охрана и по време на четенето на обвинителния акт е гледал в земята, докато прокурорът прочете няколко обвинения, включително отвличане и убийства на пет жени и две от техните дъщери - всички чужденци.   Сдържайки сълзите си, той се призна за виновен по обвиненията едно по едно.\r\nСлед като прокурорът прочете дългия обвинителен акт, в който подробно се описват престъпленията му, Метаксас, който е изправен пред доживотен затвор, прочете кратко ръкописно изявление, в което се извинява на жертвите си.  Метаксас, който се очаква да бъде осъден по-късно в понеделник, заяви, че не може да обясни защо е извършил .\r\n\"Кипърското общество ще се чуди как един от неговите членове е достигнал до това. Попитах се и защо, все още не съм успял да намеря отговор\", каза той с колеблив глас.   „Аз съм извършил ужасни престъпления“, завърши той.    За първи път в историята на правосъдието в Кипър обвиняем е изправен пред седем обвинения за предварително планирано убийство. ", "date": "2019.06.24", "title": "Кипърският сериен убиец се призна за виновен по всички обвинения"}
{"url": "https://www.actualno.com/curious/djeni-sushi-s-novi-razkritija-kobrata-me-hvana-za-dupeto-i-news_761919.html", "text": "    Американската журналистка Джени \"Суши\" Равало не е завела гражданско дело срещу . Кобрата допусна грешка след своя мач срещу Богдан Дину и целуна по  устните репортерката. Инцидентът беше заснет с камера и стана причина за  6-месечно замразяване на боксовия лиценз на българина. В момента Пулев е  в Лас Вегас, където тренира и преминава специален курс за сексуално  посегателство срещу жени.       заяви тя пред \"България днес\".    Кубрат Пулев е със спрени права до 23 септември. Той ще се яви на още едно изслушване на 22 юли. Тогава Атлетическата комисия на щата Калифорния ще прецени дали е изпълнил стриктно заръките след скандала с „Целувкагейт\". Кобрата беше директно заплашен, че неговият лиценз може да бъде замразен за още шест месеца, ако не се съобрази със санкциите.    ", "date": "2019.06.24", "title": "Джени Суши с нови разкрития: Кобрата ме хвана за дупето и..."}
{"url": "https://www.actualno.com/europe/rusija-vryshta-turistite-si-i-zabranjava-poletite-ot-i-do-gruzija-news_761924.html", "text": "    Русия забрани на пътническите полети на грузински авиокомпании над нейната територия на фона на нарастващото напрежение между двете държави. Грузинските самолети губят правото да използват руското въздушно пространство от 8 юли, предаде Emerging Europe.      Говорител на руското министерство на транспорта заяви, че причината за спирането на полетите е \"да се гарантира националната сигурност на Русия и да се защитят руските граждани от престъпни и други незаконни дейности\".\r\nРуските туристически агенции са били посъветвани от Кремъл да прекратят продажбите на почивки в Грузия, докато руските туристи, които вече са в съседната държава, са били помолени да се завърнат у дома.\r\nДействията на Москва идват след антируските демонстрации в грузинската столица Тбилиси миналата седмица, след като на 20 юни руският депутат Сергей Гаврилов бе допуснат да председателства заседание на парламента в Грузия.  Грузинският туризъм бележи бум през последните години, а значителен процент от посетителите в страната са руснаци. Над 1,7 млн. руснаци са посетили Грузия само през 2018 г.\r\nПрекратяването на полетите ще се приеме от Тбилиси като опит да се удари икономиката на страната, точно когато летният сезон набира сила.\r\nДвете страни водиха война заради отцепилия се регион Южна Осетия през 2008 г. Осетия, заедно с друг отцепнически регион Абхазия получават от Русия както финансова, така и военна подкрепа.     ", "date": "2019.06.24", "title": "Русия връща туристите си и забранява полетите от и до Грузия"}
{"url": "https://www.actualno.com/balkani/makedonskijat-zamestnik-ministyr-na-obrazovanieto-podade-ostavka-news_761942.html", "text": "    Заместник-министърът на образованието и науката Петър Атанасов написа в своя профил във Fdcebook в открито писмо до премиера и обществеността, че се оттегля от поста си. Както каза той, позицията му става \"неустойчива и неефективна\" и \"промените в образованието, за които говорихме, не се осъществяват\".      „Подавам оставката си от всички длъжности в Министерството на образованието и в правителството, което ръководите. През последните 10 месеца с голямо удоволствие и вяра приемах честта да изпълнявам тази функция. Влязох в система, която от години не само не се променя, но е и много изостанала и ерозирала. Промените, предложени в образованието, не са реализирани. Защо е така, най-вероятно знаете най-добре! Само преди седмица в едно публично изложение казах, че ако продължим с този темп, можем да очакваме образованието да се реформира след 10-15 години. А можехме да имаме много, много по-добро“, пише Атанасов в отвореното писмо, предаде БГНЕС.   Той посочва, че от самото начало не му е било разрешено да сформира екип, така че ефектите от неговата работа да са много по-големи, а предложенията, които е имал (включително Филмовия институт в Охрид), са останали в кабинета на министъра или в кабинета на премиера или са нереализирани поради инертността и спорадичността на образователните институции.\r\nАтанасов има докторска степен по социология в Института за социологически, политически и юридически изследвания на тема \"Мултикултурализмът като идея, теория и практика\". Той бе назначен за заместник-министър в МОН, след като бе избран за народен представител в парламента през 2016 г., където бе и председател на Комисията по образование, наука и спорт.   ", "date": "2019.06.24", "title": "Македонският заместник-министър на образованието подаде оставка  "}
{"url": "https://www.actualno.com/politics/slavi-govoritelite-na-partiite-shte-vijat-na-umrjalo-za-partijnata-subsidija-news_761940.html", "text": "    \"Започва още една седмица, в която говорителите на партиите ще вият на умряло за партийната субсидия от 1 лев\". Това пише в своята Facebook страница Слави Трифонов по повод широко дискутираната тема за у нас.      \"Драгомир Стойнев, Румен Гечев и Крум Зарков от БСП пак ще вият, че 1 лев субсидия е „разстрел на демокрацията“, след който „партиите ще изчезнат“. Ако БСП наистина са толкова загрижени за демокрацията, да бяха участвали в референдума, като агитират срещу предложението за 1 лев субсидия. Ама не участваха. Явно са очаквали, че референдумът е нещо, което ще го намажем с ракия и ще мине.\r\nВ контекста на днешното виене на умряло е изключително важно да припомним, че нито една от големите партии не се регистрира в ЦИК, за да участва в кампанията за референдума през 2016 г. Нямаше ГЕРБ, нямаше ДПС, нямаше ВМРО, нямаше НФСБ, нямаше АТАКА, нямаше ВОЛЯ, нямаше и БСП. Тогава на БСП не им е пукало, че 1 лев субсидия ще унищожи демокрацията, както твърдят сега. Ами, след като сами доказвате, че не ви пука за демокрацията – изчезнете! Наистина изчезнете!\r\nИли пък просто приемете факта – пряката демокрация ще ви отнеме много – цели 12,23 лв. от субсидията.  Йордан Цонев от ДПС пак ще вие най-много, че с 1 лев субсидия партиите ще станат зависими от икономическите субекти. Той даже започна виенето още вчера по БНР. Интересно ми е да попитам – при 13,23 лв. ДПС грам ли не е зависима от икономическия субект, собственик на ТЕЦ-Варна и пристанище „Езерово“?\r\nВсъщност Йордан Цонев нелепо се опитва да заблуди, че огромният проблем с политическата корупция и черните каси на партиите се лекува със субсидия от 13,23 лв. на глас. Нима кражбата на субсидии е спряла другите кражби – от търговия с влияние, от приемане на лобистки закони, от раздаване на обществени поръчки? Отговорът е ясен на всички\", убеден е Слави.\r\n\"Ако , ДПС предлага алтернатива на инат – да излекува болестта „Политическа корупция“, като се приеме от всички, че тя вече не е болест за лекуване. И предлага това да стане по „американски модел“, който въобще не е американският. Явно ДПС са открили нова Америка – не тая на Колумб.    Тезата, че с 1 лев субсидия партиите ще станат зависими от бизнесмените, отдавна я развива и самият финансов министър Владислав Горанов. И пак ми е интересно да попитам – 13,23 лв. субсидия спасиха ли финансовия министър от това да живее безвъзмездно в тузарски апартамент на бизнесмен? И всъщност – какви зависимости го спасяват да е още министър, въпреки извършеното престъпление по надписването на партийните субсидии?\r\nТази седмица пак ще вият и от ГЕРБ – как субсидията от 1 лев не е добра идея, но изпълняват волята на народа. Истината е, че на ГЕРБ въобще не им пука за волята на народа. Ако не бяхме осветили надписването на партийните дотации с милиони левове, темата за едното левче субсидия въобще нямаше да е на дневен ред. Но стана – на 942-ия ден от референдума.\r\nТази седмица по темата за партийните субсидии пак ще вият на умряло и придворните политолози, социолози, журналисти. Политолозите вече се събраха и пак се подписаха под общо писмо колко е опасна субсидията от 1 лев. Ще рече човек, че са притеснени от думите на Борисов, че при 1 лев субсидия партиите няма да има с какво да плащат на политолозите.\r\nМежду другото, с изненада установих, че председател на българската секция на организацията „Прозрачност без граници“, подписала се във въпросното писмо, е бившият член на БКП и бившият преподавател по „Научен комунизъм“ – другарят Огнян Минчев. И тая организация тука сме си я направили „по нашенски“ – чиста „българска работа“. А както пише Иван Хаджийски, българската работа – „това е работа необмислена или недомислена, зле започната, без ръководство или нескопосно ръководена...\".\r\nДали и горките български медии не са притеснени от орязването на субсидията, след като стана ясно, че най-голямото перо от нея е отивало по посока медии?   „От цялото това намаляване (на партийната субсидия) най-много ще се засегнат медиите – даже се опасявам да не ви намалят заплатата заради това“. Наглото изказване е от миналата седмица – направи го Хамид Хамид от ДПС пред колегата Антон Хекимян. Разбира се, журналистическата гилдия не намира проблем в тия думи и затова няма никаква позиция. Но пък намира време да ви обясни колко е опасен „популизмът“ на „гологлавия шоумен“ и „гологлавия лешояд“.\r\nВсъщност, вече имам ново любимо изказване, направено по мой адрес. В предаване на близката до властта телевизия „Европа“, Георги Коритаров и гостите му са дали оценка колко е прост народът, подкрепил референдума. Според самия Коритаров, на референдума са гласували огромно количество невежи, поддали се на шоупопулизма на един телевизионен аятолах. Телевизионният аятолах съм аз. Не си заслужава да коментирам надълго Коритаров, защото през годините той загуби много по-ценни неща от малката си масичка. И няма как да е другояче – вече не води от „пещерата, която прави свободата“.\r\nПреди около 20 години бившият шеф на СЕМ (тогава НСРТ) Димитър Коруджиев ме нарече „сатана“.\r\nПреди 18 години писателят Александър Томов, също бивш шеф на СЕМ, написа памфлет, в който аз бях квалифициран като „варварин“ в ново време. Днес съм повишен в „телевизионен аятолах“.\r\nЗа всичките наведени политолози, социолози и журналисти, проблемът на държавата винаги са „сатаните“, „новите варвари“ и „аятоласите“ - никога не са крадливите политици.   Ще ги чуете и тази седмица – от сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати. Бла-бла-бла.\r\nПомнете ми думата – някой ден така ще говорят и за мажоритарния вот: „Да не бързаме, ще трябва време за задълбочен анализ, пък и районирането трябва да се прави поне 2 години...“.\r\nВсъщност, чухте ли наведените политолози, социолози и журналисти да бъдат безкомпромисно критични за дългогодишното престъпно надписване на с десетки милиони левове? Няма как да ги чуете. Ще ви кажа какво още няма да чуете от тях по темата за партийните субсидии.\r\nТе никога няма да кажат, че при 1 лев субсидия партиите ще получат 3 милиона лева. Не, те ви убеждават, че 3 милиона лева от вашите пари всъщност са нула лева.\r\nТе никога няма да кажат, че освен тия 3 милиона лева, партиите в Парламента ще продължат да получават и онези 6 милиона лева на година за т.нар. „представителни“ – за съветници, за секретарки, за кафенце. Стават 9 милиона лева. Но 9 милиона лева от вашите пари са нула лева – това ви убеждават.   Наведените политолози, социолози и журналисти никога няма да кажат, че партиите в Парламента имат спестени 50 милиона лева! Не, те ще ви кажат, че при 1 лев субсидия партиите ще фалират. Те никога няма да ви кажат, че високият размер на субсидията е изцяло в полза на големите партии и безапелационно убива шансовете на малките. ГЕРБ има спестени 23 милиона лева, а БСП и ДПС са с по 6,5 милиона лева. Да видим малките – „Глас народен“ има 208 000 лева, ДБГ - 144 000 лева, АБВ - 111 000 лева, СДС – 32 000 лева, създадената от Иван Костов ДСБ – 11 000 лева, а „ДА България“ има 769 биткойни. Но наведените всичколози ви казват, че при 1 лев субсидия ще се ударят малките партии. Даже ви го казват в момент, в който стана ясно, че големите партии са лапали пари от гласовете, получени за малките партии. Фамозно.\r\nНаведените никога няма да ви кажат, че дадените наготово милиони от субсидия въобще не насърчават партиите да събират членски внос и дарения от физически лица. Във всяка нормална демократична страна партиите разчитат в огромна степен на съмишленици, които споделят политическите идеи и каузите на съответната партия. И тези съмишленици финансират политическите формации с членски внос и дарения. Този процес е необходимо условие за водене на автентичен политически живот.\r\nОказа се, че у нас единствената партия в Парламента, която е получила дарения от физически лица през 2018 г., е БСП. Другите не са декларирали и един пробит лев дарение.\r\nПодобно е положението и с членския внос. Всичките партии, които получават субсидия, са събрали от членски внос общо 1,7 млн.лв. (като 938 000 лв. от тях ги е събрала БСП). Тази обща сума от 1,7 млн. е с 200 000 лв. по-малко от субсидията само на партия ВОЛЯ.\r\nВОЛЯ, АТАКА и „Възраждане“ не са декларирали нито една стотинка от членски внос. Най-голямата партия ГЕРБ пък е събрала от членски внос едва 161 000 лв. Дори малката извънпарламентарна партия „Движение България на гражданите“ е получила повече от членски внос – 167 000 лв. Нормално – те си нямат милионна субсидия, получена наготово. Ще отбележа, че в Холандия партиите се издържат основно от членски внос, като държавното финансиране, въпреки че е законово уредено, не играе съществена роля. Подобно е положението в Швейцария и Малта. Това наведените няма да ви го кажат.   Наведените няма да ви кажат и че партиите не развиват позволената им от закона издателска дейност. Т.е. партиите нямат никакви авторски права и интелектуална собственост, от които да печелят. На партиите им е по-лесно да платят на наведените и да се рекламират чрез тях.\r\nНаведените няма да ви кажат, че партиите, разбира се – големите, имат и имоти, от които могат да печелят. Няма да ви кажат, че множество офиси на основните партии тънат в разруха и са затворени, вместо в тях да се води някакъв партиен живот. Наведените обаче ви казват, че на партиите им трябват големи субсидии, за да водят... партиен живот. Няма обаче да ви кажат, че тоя партиен живот всъщност са семинари в приятни курорти, на които жените си правят селфи за фейсбук с Бойко, а Цецка Цачева пее „Цъфнал ГЕРБ“ и песни на Булат Окуджава.\r\nНаведените няма да ви кажат и как партиите използват парите от държавната субсидия за гнусен политически пиар – ходят партийните ръководители и даряват печки и хладилници на угнетени и изстрадали българи. А всъщност си купуват фалшиво благородство, защото парите за тези печки и хладилници са дошли от същите тези угнетени и изстрадали българи. Наведените ще ви кажат, че в това няма нищо лошо – парите се връщат при хората. Но и тук ще ви излъжат. Защото партиите, за да трупат пари на влог, постепенно се отказаха и да правят щедри дарения. Забележете – през 2012 г. ГЕРБ дарява 3,4 млн. лв., а през 2013 г. - 3,1 млн. лв. И изведнъж щедрото сърце на партията става каменно – през 2015 г. ГЕРБ дарява... едва 183 000 лв., през 2016 г. – 106 000 лв., през 2017 г. – 157 000 лв., през 2018 г. – 165 000 лв. Познайте колко е дарила БСП миналата година – 6000 лв. Ех, можеше малко повече да им се откъсне от „червеното сърце“ - поне в годината, в която са получили 2 милиона лева над законно полагаемото\", завършва коментарът на Слави Трифонов. Но най-важното, което наведените няма да ви кажат е, че за крадливи партии и 1 лев е много. Няма да се възмутят и да попитат: „Ало, партиите да не сте семейство, че да държите пари за черни дни, в случай, че някой се разболее? Или сте семейство? Ами, ако сте такова, ще се оправяте като всяко българско семейство – с колкото има. А за вашето семейство има 1 лев.“ ", "date": "2019.06.24", "title": "Слави: Говорителите на партиите ще вият на умряло за партийната субсидия"}
{"url": "https://www.actualno.com/curious/zashto-mentata-e-naj-podhodjashtata-bilka-za-ljatoto-news_761770.html", "text": "     Ментата е фаворит за лятото заради охлаждащия си ефект. Това каза в интервю за сутрешния блок „Добро утро, България“ на Радио „Фокус“ билкарят Богдана Матева. Тя отбеляза, че при брането на билки има правила, които трябва да се спазват, като едно от тях е да не се бере билка, която не се познава.      „Само по-опитен билкар днес би могъл да намери 77 билки, каквото е поверието за Еньовден и то не на едно място. Достатъчно е да се берат познатите билки, защото билките също имат двойници, които са неефективни. Много често се разхождаме по поляните и срещаме хора, които са набрали жълт кантарион, но всъщност те са набрали негов двойник, който не е отровен, но няма това действие, което има наистина истинският жълт кантарион.    През летните месеци трябва да се внимава с приема на жълт кантарион , защото в някои случаи приемът му води до фоточувствителност. Важно при събирането на билките е също, че има отровни растения, които се приемат само външно и не бива да се берат за вътрешен прием“, добави експертът. По думите на Богдана Матева при отровните растения е важно да бъдат прецизирани и не се препоръчва неопитни хора да работят с тях. ", "date": "2019.06.24", "title": "Защо ментата е най-подходящата билка за лятото?"}
{"url": "https://www.actualno.com/crime/zverski-boj-mejdu-romi-dovede-do-arest-na-44-dushi-news_761734.html", "text": "    44 задържани в пловдивското село Розино след масов бой между две ромски фамилии, предаде Нова телевизия. Това беше потвърдено от началника на пловдивската полиция Атанас Илков, който обаче уточни, че имало и още 8 задържани в събота, 22 юни. Всички били арестувани за 24 часа.      Става въпрос за стара вражда, като засега не е ясно какво е провокирало новият изблик на насилие между фамилиите Сребреви и Ескендерови. Самият Илков не обясни какво конкретно е причинило инцидента. Има много сериозни материални щети, като се твърди, че в сбиването са използвани дори ловни пушки - две, а хладното оръжие и камъните явно са били обичаен атрибут в мелето. Има двама ранени от сачми, като засега информацията е, че Сребреви са атакували.   Сребреви са известни с това, че хора от тяхната фамилия преди години убиха карловския бизнесмен Георги Рогачев на собствената му бензиностанция в селото.\r\nНаложила се е намеса на жандармерията. Сега ситуацията е спокойна, сили на реда са в селото и се грижат за нормалния обществен ред.   ", "date": "2019.06.24", "title": "Зверски бой между роми доведе до арест на 44 души"}
{"url": "https://www.actualno.com/vraza/izsyhnali-dyrveta-vyv-vraca-shte-se-prevyrnat-v-krasivi-skulpturi-news_762000.html", "text": "    Скулпторът Милен Иванчев започна преобразяването на две изсъхнали дървета, намиращи се до Начално училище „Иванчо Младенов“. Върху едното дърво ще бъдат пресъздадени 10 книги, които всеки трябва да прочете. На върха на скулптурата ще бъде изобразена сова, като символ на знанието.       Творецът предвижда до края на седмицата, при благоприятни метеорологични условия, да започне работа и по второто дърво, където ще бъдат изобразени букви от българската азбука.   ", "date": "2019.06.24", "title": "Изсъхнали дървета във Враца ще се превърнат в красиви скулптури"}
{"url": "https://www.actualno.com/celebrate/rojdestvo-na-sveti-ioan-predtecha-i-krystitel-gospoden-news_546753.html", "text": "    Когато Незалязващото Слънце на правдата - нашият Спасител - пожелал да възсияе за света и вече преклонил небесата и се вселил в пречиста девическа утроба, в същото време трябвало да бъде роден от неплодна свети Иоан Предтеча - Неговата зорница. Той като предвъзвестител трябвало да предшества явяването на Господа, като проповядва и говори: \"след мене иде по-силният от мене\".      И ето, когато дошло времето света Елисавета да роди, тя родила син в старостта си, от застаряла утроба, както в древни времена Сара родила Исаак. Така едното чудо предхожда другото: преди Девата да роди Христос, остарялата ражда Предтечата на Христа, за да може, като видят свръхестественото раждане от остарялата, да повярват и на надестественото раждане от небрачна Девица и да си кажат: \"всемогъщата Божия Десница, развързала неплодието на старицата, е силна да направи така, че нетленната Дева да стане чиста Майка.\"\r\nЗатова чудното раждане на Спасителя на света се предшества от чудното раждане на Предтечата. Това трябвало да стане, за да може с едното чудо да се подготви света за възприемането на другото чудо. Като видят жена, станала майка вече на стари години, хората да станат по-подготвени за лицезрението на Приснодевата, родила Син. Станали свидетели на дивното раждане от престарялата Елисавета, те се подготвят за вестта за \"странното\" раждане на Христа от Дева. Защото в едното и в другото събитие - по волята на Всемогъщия Бог, на Когото се покорява всяко естество - начинът на раждането е победил законите на естеството.\r\nКогато Елисавета родила Христовия Предтеча, всички нейни сродници, съседи и познати, като чули за това раждане, се радвали заедно с нея, защото Господ и сторил велика милост, свалил от нея \"подигравките за бездетство\". Така се изпълнили думите на Божия архангел Гавриил, който казал на Захария: \"жена ти Елисавета ще ти роди син... и мнозина ще се зарадват за раждането му\".  Тогава се радвали както сродниците на Захария , така и тези, които били изпълнени с пламенно очакване на Месията Избавител. Защото, макар те да не знаели за вече извършената тайна на въплъщението на Сина Божий, духът им - окрилян под въздействието на Светия Дух със самото събитие на раждането на Предтеча, тайнствено бил обхванат от радост, и те видели в това събитие някакво уверение, че ще дочакат дългоочаквания Месия.\r\nНа осмия ден от раждането на Предтеча, в дома на Захария дошли свещениците и роднините му, за да участват в обреда на обрязването на младенеца. Те искали да го нарекат с името на баща му - Захария. Но майката на младенеца не се съгласявала с това. Света Елисавета имала мъж - пророк, и родила син - пророк, и сама била изпълнена с пророчески дар, и според пророческото предведение настоявала синът им да бъде наречен с това име, с което ангелът заповядал да бъде наречен. Тя не би могла да чуе за това от своя мъж, защото Захария се върнал от храма като със свързан език, и не могъл да разкаже на съпругата си, че е видял ангела, който му благовестил за зачеването на сина, и при това заповядал да му нарече име Иоан.\r\nИ така, наставлявана от Светия Дух, светата майка нарича младенеца Иоан - пророчески, както тя и преди пророчески познала, че при нея идва Божията Майка, когато казала: \"И откъде ми е това - да дойде при мене майката на моя Господ\". Тогава свещениците и роднините започнали със знаци да питат Захария как би искал да бъде наречено детето. Тогава той поискал дъсчица и написал на нея: \"Иоан му е името\". И веднага устата и езикът на Захария се развързали, и той започнал да говори, като славел Бога.    Всички се удивявали на толкова много чудеса, на които били свидетели - изумявали се, че остарялата е родила младенец, и на това, че онемелият баща мислел за името на сина си еднакво с майката, и на това, че немият, след като написал името, започнал да говори, и това, което написал с ръка, произнесъл с език, сякаш името на Иоан било ключ за устата на бащата, които след като Захария написал това име, се разтворили, за да прославят Бога. Като слушали думите на Захария, всички се дивили и ужасявали още повече и разказали на всички за това, което са видели и чули, в цялата горна иудейска страна, в пределите на свещения град Хеврон, в който бил домът на Захария.\r\nТози град, заедно с околността му, още от дните на Иисус Навин, бил отделен за свещеническия род на Аарон. Той бил отдалечен от Иерусалим на разстояние осем часа път и бил разположен малко по-далече от Витлеем, на издигнато място. Наричал се \"Планински град\" заради високите планини, на които той бил разположен. Освен това пределите му били наричани \"планинска страна\", както за това е написано в Евангелския разказ за пътуването на Пресвета Богородица при нейната родственица Елисавета: \"И като стана Мариам през тия дни, отиде набързо в планинската страна, в град Иудин\", тоест в Хеврон, \"и влезе в дома Захариев и поздрави Елисавета\". Там, в Хеврон, в планинския град на Иудовото коляно, сред планинската страна - станали всички тези изумителни и чудесни събития, за които бе разказано по-горе.\r\nИ всички, които слушали за тези събития, много се удивявали и с недоумение мислели: \"какво ли ще бъде тоя младенец\". И ръката Господня била с новородения отрок, умножавала в него действието на Божията благодат и го пазела от меча на Ирод. Защото слухът за чудесното раждане на Иоан достигнал и до Ирод, и той много се чудел на това, и си казвал \"какво ли ще бъде тоя младенец\"!\r\nКогато се родил нашият Господ Иисус Христос във Витлеем Иудейски, и от изток дошли влъхвите и разпитвали за новородения Цар иудейски, тогава Ирод изпратил във Витлеем воини, на които било заповядано да избият всички деца от мъжки пол. Той си спомнил и за Иоан - сина на Захария, за който бил слушал много чудни неща, и започнал да размишлява: \"не е ли това бъдещият иудейски цар\", затова, като изгарял от злоба, той замислил да убие и него. С тази цел изпратил убийци в Хеврон, в дома на Захария, но изпратените не намерили Иоан. Когато във Витлеем започнали безбожните убийства на деца, гласовете и воплите от Витлеем достигнали и до Хеврон, отдалечен от града Давидов на неголямо разстояние. Там разбрали и причината за този плач. Света Елисавета взела Иоан и бързо се отправила в най-високите планини на пустинята (в това време Захария се намирал в Иерусалим и изпълнявал чредата на своето служение). Света Елисавета се скрила в планините и със сълзи се молела на Бога, и Го молела да я защити с детето й. И когато от височината на планината тя видяла приближаващите се воини, се обърнала към каменната скала и извикала:\r\n- Планина Божия! Приеми майката с детето!   И на часа скалата се разделила, приела Елисавета с детето Иоан, и така ги скрила от настигащите ги убийци. Воините, като не ги намерили, се върнали с празни ръце.\r\nТогава Ирод изпратил в храма при Захария своя оръженосец да му каже: \"дай ми сина си\".   Захария отговорил:\r\n- Аз служа на Господа Бога Израилев, а къде е сега моят син - това не зная.\r\nИрод много се разгневил и отново изпратил при Захария оръженосеца да му каже, че ако не даде сина си, сам ще умре. Тогава при него дошли воините, свирепи като зверове, готови да изпълнят заповедта на беззаконния цар, и с ярост говорели на Божия свещеник:\r\n- Къде си скрил своя син? Дай ни го, защото царят заповяда да убием тебе, ако не ни дадеш твоя син.\r\nНа това Захария мъжествено отговорил:   - Вие ще убиете тялото, Господ ще приеме душа ми.\r\nУбийците, изпълнявайки беззаконната заповед, се хвърлили с ярост към свещеника и го убили между църквата и олтара. Пролятата му кръв пропила мрамора и станала като камък, за свидетелство на престъплението на Ирод и за негово вечно осъждане.\r\nМеждувременно Елисавета, скрита от Бога заедно с Иоан, пребивавала в разтворилата се скала. В нея, по Божия заповед, се образувала пещера за тях. Близо до пещерата се появил извор и израснала финикова палма, пълна с плодове. Всеки път, когато настъпвало времето за храна, дървото се навеждало и след като откъснели плодове, се изправяло.\r\nЧетиридесет дни след убийството на Захария света Елисавета се преставила пред Господа в споменатата пещера. Оттогава, до пълнолетието си, Иоан бил хранен от ангел и пазен до деня, в който се явил на Израилския народ. Така Божията ръка пазела и покривала Предтеча, за да върви пред лицето Господне в силата и духа на Илия, и да Му приготви пътя, когато дойде да спасява човешкия род. За всичко това да бъде слава на Христос, нашия Бог и Спасител, с Отца и Светия Дух во веки. Амин.  ", "date": "2019.06.24", "title": "Рождество на свети Иоан, Предтеча и Кръстител Господен"}
{"url": "https://www.actualno.com/society/prognoza-za-vremeto-24-uni-ponedelnik-news_761701.html", "text": "    В понеделник, 24 юни, в по-голямата част от страната ще има краткотрайни валежи и гръмотевични бури. На места в Западна и Централна България явленията ще са интензивни, повишава се и вероятността за градушки. В Източна България ще духа до умерен североизточен вятър.      Температурите временно ще се понижат и преобладаващите максимални ще бъдат между 26°-31°. Това съобщи дежурният синоптик Анна Дякова от Националния институт по метеорология и хидрология (НИМХ) пред \"Фокус\".   По   ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29°-32°. Температурата на морската вода е 25-27°. Вълнението на морето ще бъде 1-2 бала.\r\nНад планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22°, на 2000 метра – около 15°. Атмосферното налягане слабо ще се повиши. Ще бъде близко до средното за юни.  И във вторник ще има краткотрайни валежи и гръмотевични бури, на места ще са интензивни, възможни са и градушки. Вятърът ще е североизточен, в източната половина от страната - до умерен. И в сряда ще има валежи, на повече места в Стара планина и Южна България. На север валежите ще спрат. Дневните температури в по-голямата част от страната ще са между 27° и 32°. В четвъртък ще бъде предимно слънчево, с купеста облачност в следобедните часове, без валежи. Температурите ще се повишат. ", "date": "2019.06.24", "title": "Прогноза за времето - 24 юни (понеделник)"}
{"url": "https://www.actualno.com/business/kfn-proverjava-evrohold-za-sdelkata-za-chez-barekov-svyrza-pokupkata-s-cvetanov-news_761998.html", "text": "     Комисията за финансов надзор продължава работата си по четири проверки на дейността на „Еврохолд България“ АД и на дейността на три застрахователни дружества от групата на холдинга , съобщиха от Комисията. Проверяват се финансовото състояние и капацитета на дружествата във връзка да придобие активите на \"ЧЕЗ Груп\" в България.      Становището на КФН за финансовото състояние на купувача е от изключителна значимост с оглед на факта, че освен опит в сектора от него ще се очаква и сериозен финансов ресурс – от една страна за заплащането на инвестицията по изкупуването и от друга за поддържането на адекватна инфраструктура в електроснабдителния сектор.   КФН има ангажимент да предостави до края на настоящата седмица – 28 юни 2019 г.  констатираните до момента факти и обстоятелства на компетентните институции – Главна прокуратурата и Държавна агенция „Национална сигурност“, с цел информираност и обективност. При окончателно приключване на проверките в законоустановения срок отговорните институции ще получат резултатите от тях заедно с наличните факти и заключения. Комисията също така поема отговорността да информира обществеността за момента на приключване на проверките.\r\nПрипомняме, че най-големият публичен холдинг в България и една от водещите независими бизнес групи в Централна и Югоизточна Европа - \"Еврохолд\" България, се споразумя да придобие бизнеса на чешката енергийна компания \"ЧЕЗ Груп\" в България.   Междувременно политикът и бивш евродепутат Николай Бареков заяви, че \"низвергнатият от Борисов Цветан Цветанов се завръща в играта на бяло магаре като скрит в сянка купувач на ЧЕЗ\". Според него Цветанов имал натрупан ресурс не само за \"един ЧЕЗ, ами и за едно ново КТБ\". Бареков лансира и теза, че Цветанов се подкрепят от медиите на Прокопиев и другите олигарси покрай кръга Капитал и КТБ.\r\nТри са проверките, които предстоят преди договорът за продажбата да се финализира и сделката да бъде одобрена окончателно - за произхода на средствата, която извършва  КФН (Комисията за финансов надзор), другата инстанция е КЗК (Комисията за защита на конкуренцията) и третата важна проверка е от страна на КЕВР (Комисия за енергийно и водно регулиране), която трябва да провери адекватната наличност на капитали и ликвидност. Тоест дали този нов собственик има възможност да инвестира в първите две години, за да натрупа капитал компанията.    ", "date": "2019.06.24", "title": "КФН проверява \"Еврохолд\" за сделката за ЧЕЗ, Бареков свърза покупката с Цветанов"}
{"url": "https://www.actualno.com/america/pochina-izvestna-amerikanska-pisatelka-news_761718.html", "text": "    Известната американска писателка Джудит Кранц, автор на множество любовни романи като \"Принцеса Дейзи\", почина на 91 –годишна възраст.      Според информация на списание Variety, цитирана от БГНЕС, писателката е починала от естествена смърт в семейна среда в дома си в Бел Еър, в близост до Лос Анджелис.   Кранц започва кариерата си в журналистиката, работейки за списанията Good Housekeeping. Писателката завършва първия си успешен роман Krupinki през 1977 г., когато е на 50 години. В продължение на четири месеца книгата се издига до първо място в списъка с бестселъри на The New York Times. ", "date": "2019.06.24", "title": "Почина известна американска писателка"}
{"url": "https://www.actualno.com/society/novinite-naj-vajnoto-za-denja-24-uni-news_762016.html", "text": "    Редакционният екип на ви представя най-важните новини за изминалия ден.       \"\r\nКомисия за противодействие на корупцията и за отнемане на незаконно придобитото имущество (КПКОНПИ) не е установила нарушения при проверките по скандала, станал известен като \"Апартаментгей\", покрай който бяха хвърлени редица оставки. Това става ясно от решения, публикувани на сайта на КПКОНПИ.   Няма да бъдат съборени постройките върху терасата на шефа на антикорупционната комисия Пламен Георгиев. Актът за събарянето им е отменен от Столичната община, съобщи bTV. Строителният контрол на район \"Слатина\" установи, че барбекюто върху покрива на Георгиев е незаконно, но актът им е обезсилен. Твърдо становище против готвения законопроект за изменение на Закона за съдебната власт (ЗСВ) и Наказателно-процесуалния кодекс (НПК), който предвижда нов ред за разследване и повдигане на обвинение на някой от т.нар. \"трима големи\" – главния прокурор и председателите на Върховния касационен съд (ВКС) и Върховния административен съд (ВАС).     Президентът Румен Радев наложи вето върху два параграфа от Закона за изменение и допълнение на Закона за устройството на Черноморското крайбрежие, съобщиха от прессекретарията на държавния глава. В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Пожарът, който възникна тази сутрин в ТЕЦ „Марица-изток 2“, няма да се отрази на сигурността на енергийната система. Това каза пред журналисти министърът на енергетиката Теменужка Петкова, която днес провери на място обстановката след възникнало възпламеняване на гума на един от абсорберите на сероочистващата инсталация на блок 8.    Търгът за изграждане на 474-километровото газово трасе до българо-сръбската граница, или т.нар. \"Турски поток\" влезе в жестока антимонополна спирала, изходът от която е трудно прогнозируем. Истанбул празнува. Кандидатът на опозицията Екрем Имамоглу спечели града на Босфора. За втори път и с разлика от близо 800 000 гласа спрямо Бинали Йълдъръм от управляващата партия на президента Реджеп Ердоган. Ще заведем дело срещу МВР с иск за обезщетение и обезщетението ще е много голямо. Това заяви пред Actualno.com адвокат Николай Хаджигенов, който е юридическият защитник на журналиста от \"Биволъ\" Димитър Стоянов по случая с ареста на Стоянов заради \"Джи Пи Гейт\". Хаджигенов не уточни точният размер на обезщетението, но каза, че до седмица-две ще подготви съответният иск. На различни места по света всяко следващо лято ще бъде още по-горещо от предното и ще бие предишни температурни рекорди. Причината са климатичните промени. Това сочи ново проучване, публикувано от Nature Climate Change, отбелязва bTV. \"Започва още една седмица, в която говорителите на партиите ще вият на умряло за партийната субсидия от 1 лев\". Това пише в своята Facebook страница Слави Трифонов по повод широко дискутираната тема за размера на партийните субсидии у нас. ", "date": "2019.06.24", "title": "Новините: Най-важното за деня, 24 юни"}
{"url": "https://www.actualno.com/crime/kamion-syboril-dyrvo-na-stolichen-bulevard-edva-ne-udarilo-majka-s-dete-news_761835.html", "text": "    Камион събори дърво на булевард ”Княз Ал. Дондуков” в столицата. То пада в непосредствена близост до майка, която преминава със своето дете в количка.      Инцидентът е станал вчера, докато шофьорът е паркирал на велоалея в близост до операта, предава БНТ.   Шофьорът прави опит да паркира върху велоалеята. Опитът се оказва неуспешен, а дървото пада.\r\nСпоред експерти то е на около 40 години, било е над 8 метра с развита корона в добро физиологично състояние. Вече е  изцяло премахнато.  Съставен е констативен протокол за щетата. По наредба ще се изготви акт за административно наказание.\r\nСтойността на акта е от 1000 до 5000 лева за физически лица, за юридически - от 1000 до 50 хиляди лева, твърди Юлиан Андреев от \"Зелени системи\" на Столична община. ", "date": "2019.06.24", "title": "Камион съборил дърво на столичен булевард, едва не ударило майка с дете"}
{"url": "https://www.actualno.com/asia/tri-moshtni-zemetresenija-v-tihookeanskija-region-vkluchitelno-73-po-rihter-news_761727.html", "text": "    Три силни земетресения разтърсиха Тихоокеанския регион, предаде БГНЕС.      Земетресение с магнитуд 7,3 е станало в морето край западните острови на Индонезия. Според Европейския средиземноморски сеизмологичен център, епицентърът е с дълбочина 214 километра, като се намира на 288 километра северозападно от Саумлаки. Най-близкото населено място - Амбон, се намира на 321 километра от епицентъра. В Амбон живеят 356 000 души.       До момента няма информация за щети и разрушения. В специалната секция за сигнали на сайта на Европейския център обаче има показания, че хора са бягали от сградите, в които са били, включително има и евакуации на бизнес сгради чак в Австралия - в град Дарвин. Съобщава се за два по-силни труса, в рамките на минута-две.  Земетресение с магнитуд 5,5 по Рихтер е регистрирано в Токио и околните райони, съобщи Японската метеорологична служба. Според съобщението епицентърът е разположен на южния бряг на префектура Чиба. Земетресението е с дълбочина около 60 километра. Няма заплаха за цунами, съобщава метеорологичната служба.       Според японската 7-степенна скала, силата на вторичните трусове, които също са били усетени японската столица, са били с магнитуд от 4 по Рихтер.\r\nЗеметресение с магнитуд 6,1 по Рихтер удари Папуа Нова Гвинея. И в този случай нямаше предупреждение за цунами.\r\nЗеметресението е с епицентър на около 240 километра западно от  град Абепура в провинция Папуа и дълбочина от 21 километра, според Американската служба за геоложки проучвания.\r\nМиналата седмица в същия район беше съобщено за земетресение с магнитуд от 6,3 по Рихтер, но щетите не бяха значителни.\r\nМиналата година земетресение с магнитуд 7,5 и последващо цунами в Палу на остров Сулавеси на повече от 2200 души, като още хиляда души бяха обявени за изчезнали.    ", "date": "2019.06.24", "title": "Три мощни земетресения в Тихоокеанския регион, включително 7,3 по Рихтер"}
{"url": "https://www.actualno.com/politics/vks-sysipa-zakonoproekta-na-kirilov-za-trimata-golemi-iska-promjana-na-konstitucijata-video-news_761936.html", "text": "    Твърдо становище против за изменение на Закона за съдебната власт (ЗСВ) и Наказателно-процесуалния кодекс (НПК), който предвижда нов ред за разследване и повдигане на обвинение на някой от т.нар. \"трима големи\" – главния прокурор и председателите на Върховния касационен съд (ВКС) и Върховния административен съд (ВАС).      Основните причини за становището против законопроекта, чийто основен двигател официално е правосъдният министър Данаил Кирилов, са две – не се променя по никакъв начин институционалната недосегаемост на главния прокурор и се създава статут на тримата големи над този на обикновените граждани за равенство пред закона.   Конкретно съдия Галина Тонева посочи, че законопроектът на Кирилов по никакъв начин не адресира посочените в делото \"Колеви срещу България\" проблеми по отношение на прокуратурата. Главните проблеми са два – че всеки един акт на член на прокуратурата може да бъде отменен от главния прокурор без съдебен контрол и че липсва съдебен контрол върху отказите на който и да е прокурор да образува досъдебно производство . Относно недосегаемостта дори на обикновен прокурор за съда представи в две части история от опита в България – можете да прочетете и част.\r\nСъдия Тонева добави и, че със законопроекта се засяга контрол над тримата големи, а и сега по НПК председателите на ВКС и ВАС са обект на наказателно преследване, но главният прокурор де факто не е заради нормативната си еднолична власт в прокуратурата, докато председателите на ВКС и ВАС не контролират еднолично решенията на съдиите от съответните съдилища. \" Нито един председател на съд не може да каже на председател на съдебен състав как да си реши делото \", подчерта Тонева, а Данаил Кирилов отговори, че можел да манипулира случайният избор на съдии за дадено дело . \"И главният прокурор може същото\", контрира Тонева, която добави, че ще покани Кирилов на демонстрация как се генерират съдебни състави и съдии-докладчици. Тя обърна внимание и, че в законопроекта на Кирилов е написан текст в смисъл, че трябва да има контрол над председателите на ВКС и ВАС, защото разписвали генерираният резултат за съдебен състав, а такова нещо няма – подписът е на администратор и се води строг отчет кой подписва и защо .  Отново се връщаме към годините трябва или не трябва да имат имунитет магистратите – създава се имунитет на тримата големи. Изискването на такова голямо мнозинство за започване на разследване (бел. ред. – ) е в състояние да минира започването на каквото и да е наказателно производство. Съответният голям може да засили контрола върху членовете на съответната колегия, от която тръгва искането (бел. ред. – ), обобщи съдия Тонева видените дефекти в законопроекта от ВКС.\r\nКаквото и разследване да се предприеме срещу главния прокурор при сегашната нормативна уредба няма да е независимо, убедено каза Калин Калпакчиев, бивш член на ВСС и председател на Съюза на съдиите. Той добави, че трябва да има орган и/или лице, което по никакъв начин да не е зависимо от главния прокурор, за да може да има адекватно и безпристрастно разследване.    И Калпакчиев, и Тонева застъпиха тезата, че няма как при сегашната нормативна уредба да има истински контрол върху дейността на главния прокурор без промяна на Конституцията . Съдия Тонева посочи директно чл. 126, ал. 2 (бел. ред. - ) и чл. 127. Подкрепа на становището на ВКС изразиха редица неправителствени организации, като техният представител Иван Брегов от Института за пазарна икономика (ИПИ).    Същевременно обаче правосъдният министър провидя в становищата подкрепа за неговата позиция, че и сега по НПК можело да има наказателно преследване на \"тримата големи\". Кирилов буквално не чу предложението за изменение на Конституцията, а заговори как нямало да има баланс при законодателни промени. Кирилов поиска да се търси компромис – във връзка само с някои от актовете, издавани от тримата големи.\r\nСклонни ли сте да обмислите законодателна инициатива в смисъл промяна на Конституцията - този въпрос зададе Калпакчиев, а Кирилов се измъкна с предложение \"ако може да го извеждаме на Линч\" по адрес на главния прокурор и да бъде \"разжалван\" като член на ВСС, описвайки предложението за конституционни изменения като \"полет на мисълта\". А Кирилов си изпусна нервите след критиките , като не позволи да му бъде прочетено от съдия Тонева точно становище по делото \"Колеви срещу България\" - че всеки прокурор и следовател може на теория да постанови административен акт без съдебен контрол. . Впоследствие той все пак се върна, като поиска предложения как да бъде урегулиран процесът за наказателно производство и срещу тримата големи, но без промяна на Конституцията, макар изрично да му беше казано, че без нея не може. Правосъдният министър заговори и за разделяне на законопроекта в определени параметри.  ", "date": "2019.06.24", "title": "ВКС съсипа законопроекта на Кирилов за тримата големи, иска промяна на Конституцията (ВИДЕО)"}
{"url": "https://www.actualno.com/football/ot-bjagstvo-ot-doma-do-evropejski-shampion-istorijata-na-sadio-mane-news_762075.html", "text": "    Една от големите звезди на Ливърпул Садио Мане разказа разтърсваща история от своето минало, което е достойно за сценарий на филм.      Сенегалецът разкри, че е направил опит за бягство от своя дом в преследване на голямата си мечта - да играе футбол.   Говорейки пред \"France Football\", Мане признава, че е бил готов на всичко, за да прави това, от което изпитва най-голяма наслада, а именно играта с топка.\r\nНападателят на мърсисайдци сподели, че е имал желанието да напусне училище, за да се отдаде на футбола - нещо, което не е било одобрено от неговите родители.  Тъкмо това предизвиква тогава 16-годишният Мане да действа спонтанно, решавайки да избяга от семейството и училище, без да споделя на никого, освен с най-добрия си приятел.\r\nИ Садио го прави - заминава безразсъдно за столицата на Сенегал Дакар, където да търси щастието за него, наречено футбол.         ", "date": "2019.06.24", "title": "От бягство от дома до европейски шампион - историята на Садио Мане"}
{"url": "https://www.actualno.com/america/trymp-postavi-mnogo-prosti-uslovija-na-iran-news_762056.html", "text": "    Президентът на САЩ Доналд Тръмп днес отново призова Иран да не се стреми към ядрени оръжия и да не подкрепя терористични групировки.      \"Без ядрени оръжия, без подкрепа за тероризма!\", обяви в Туитър Тръмп своите \"много прости\" изисквания към Техеран.     Президентът на САЩ призова и други държави, сред които Япония и Китай, да защитават своите петролни танкери в Близкия изток.  \"И така, защо да защитаваме морските пътища за други страни (от много години) без нищо в замяна\", попита в Туитър Тръмп. Той призова \"всички тези държави да защитават своите кораби\" по този маршрут, \"който винаги е бил опасен\".\r\nМиналата седмица президентът на САЩ отмени в последния момент удари по ирански цели, планирани в отговор на свалянето на американски дрон. През уикенда Тръмп заяви, че днес ще бъдат обявени \"допълнителни тежки санкции\" срещу Иран, но не даде подробности.   Специалният пратеник на САЩ за Иран Брайън Хук каза днес, че Доналд Тръмп е готов да преговаря с Иран за споразумение, което да доведе до отмяна на санкциите на САЩ, но е необходимо Техеран да прекрати своята ядрена и ракетна програма и да спре да подкрепя подставени групировки.    Иран може да \"дойде на масата или да гледа как икономиката му рухва\", отбеляза Брайън Хук пред репортери в изказването от Оман по време на посещение в държави от Залива. Той обаче отказа да даде повече подробности за очакваните по-късно днес нови американски санкции.\r\nНе за пръв път Вашингтон отправя \"покана\" за разговори с Техеран, но винаги е получавал отказ. ", "date": "2019.06.24", "title": "Тръмп постави \"много прости\" условия на Иран"}
{"url": "https://www.actualno.com/ruse/50-deca-i-mladeji-ot-ruse-se-zapoznaha-s-magijata-na-motorite-news_761971.html", "text": "    През изминалия уикенд над 50 деца и младежи от Русе имаха възможност да станат част от живота на един мото клуб. Заедно с рокерите те построиха палатков лагер, приготвиха храна и взеха участие в много интерактивни игри, рисуване, забавляваха се в организирания мини-концерт и парти с диджей и много други дейности, като накрая всички получиха подаръци.       Децата и младежите на практика приложиха придобитите знания по безопасност на движението и усвоените умения по поддръжка на превозни средства на две колела (велосипед и мотоциклет). Всички правоспособни младежи със съответната категория взеха участие в групово каране на мотоциклет и съпровождане на петия Парад на ретро автомобили и мотоциклети в Русе.  Полезната инициатива беше организирана по проект „Живей свободно-карай свободно“ на Мото клуб Lowlanders МС Русе, който се реализира по програма „Знание и растеж“, осъществявана от Фондация „Русе - град на свободния дух“, с подкрепата на Фондация „Еконт“. ", "date": "2019.06.24", "title": "50 деца и младежи от Русе се запознаха с магията на моторите"}
{"url": "https://www.actualno.com/kustendil/v-kustendil-zapochva-pryskane-sreshtu-kyrleji-news_761995.html", "text": "    Община Кюстендил ще извърши дезакаризационна обработка на тревните площи и уличните пространства след 20:00 часа по повод зачестилите оплаквания на граждани от увеличението числеността на кърлежи.      Обработката ще се извърши от ДДД-Кюстендил ЕООД, в качеството на изпълнител на услугата, ще се осъществи, с помощта на подвижен многофункционален генератор за влажна дезинсекция от ново поколение, монтиран на високо проходим автомобил, предназначен за мащабни, аерозолни обработки срещу бълхи, кърлежи, ларвицидни форми на комари,  дървесни вредители и  др. ULV /ултрамалообемно третиране/ и термоаерозолни обработки срещу имагоцидни форми на комари.\r\nПлощите ще бъдат третирани с препарат Тализма ЕК, а карантинния срок е 24 часа, предадоха от общинска администрация Кюстендил, за кореспондент на Actualno.com от града. ", "date": "2019.06.24", "title": "В Кюстендил започва пръскане срещу кърлежи"}
