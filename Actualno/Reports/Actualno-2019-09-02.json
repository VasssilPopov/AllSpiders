{"url": "https://www.actualno.com/society/osvobodiha-ot-dlyjnost-nachalnika-na-sofijskija-zatvor-news_815190.html", "text": "      Изпълняващият длъжността началник на Софийския затвор Десислав Трайков е освободен от длъжност след разпореждане на правосъдният министър Данаил Кирилов.      Това съобщиха от пресцентъра на Министерство на правосъдието.   В петък Трайков от длъжност след последвалите персонални нападки срещу него по случая „Куйович“ и заяви, че името му е незаслужено опетнено.\r\nПрипомняме, че Будимир Куйович, който излежава последните 3 години и половина от 16-годишната си присъда за трафик на дрога, беше , докато е в отпуска за добро поведение от затворническото общежитие в Казичене.   ", "date": "2019.09.02", "title": "Освободиха от длъжност началника на Софийския затвор "}
{"url": "https://www.actualno.com/bgfootball/oficialno-kiril-despodov-veche-ima-nov-otbor-news_815252.html", "text": "      Футболист №1 на България за 2018 година Кирил Десподов официално напусна Каляри. Играчът остава собственост на тима от Серия А, но през настоящия сезон ще играе под наем в Щурм Грац. Австрийският клуб официално обяви новината.      Още през лятото стана ясно, че на Десподов няма да се разчита в Каляри. Играчът силно искаше да се бори за мястото си в тима, но след като не получи и минута игрово време от старта на сезона, взе решение да приеме офертата на грандът в Австрия.\r\nКирил Десподов премина в Каляри през зимния трансферен прозорец на 2019 година. Той игра едва в 4 мача за тима от Серия А, като записа на терена 101 минути.\r\nВ Щурм Грац офанзивният футболист ще работи с бивш  свой треньор. .   ", "date": "2019.09.02", "title": "Официално: Кирил Десподов вече има нов отбор"}
{"url": "https://www.actualno.com/starazagora/startira-izpylnenieto-na-proekt-patronajna-grija-v-obshtina-kazanlyk-news_815169.html", "text": "      От 1 септември стартира проект „Патронажна грижа в община Казанлък“ по Оперативна програма (ОП) „Развитие на човешките ресурси“ 2014-2020. Той е на обща стойност 366 536,48 лева, от които 311 556,01 е финансирането от Европейския социален фонд, а 54 980,47 лева са национално финансиране.       Дейностите трябва да се реализират за 17 месеца , а здравно-социалните услуги ще се предоставят за 12 месеца от 1 февруари следващата година. 142-ма души ще получават почасови мобилни интегрирани здравно-социални услуги в домашна среда по разработена от Министерство на здравеопазването програма/методика за предоставяне на патронажна грижа и стандарти за качество на услугата. Потребители, които могат да ползват почасови патронажни грижи по  проекта могат да бъдат възрастни хора над 65-годишна възраст (навършили 66 години) с ограничения или невъзможност за самообслужване и хора с увреждания, които живеят на територията на община Казанлък. На подалите заявления ще бъде извършена индивидуална оценка на потребностите им, въз основа на която ще се формира индивидуален план за ползване на услугата.\r\nНа страницата на община Казанлък и на информационното табло в Центъра за информация и услуги на гражданите в сградата на общината ще се обявят официално срокът за прием на заявления от кандидат-потребителите и информация за кандидатстването. \r\nЗа почасовото предоставяне на здравно-социалните грижи в домашна среда ще бъдат наети медицински и социални специалисти, рехабилитатор и психолог, които ще спомогнат за създаването на условия за независим и достоен живот на възрастните хора и хората с увреждания чрез предоставянето на качествени и достъпни услуги за дългосрочна грижа.   ", "date": "2019.09.02", "title": "Стартира изпълнението на проект „Патронажна грижа в община Казанлък“"}
{"url": "https://www.actualno.com/analysis/moskva-pita-s-kakvo-amerikanskite-bombi-v-idlib-sa-po-dobri-ot-ruskite-news_815191.html", "text": "      Руското външно министерство излезе със становище за решението на САЩ  да нанесе авиоудар по сирийската зона на деескалиция Идлиб, съобщи РИА Новости.      Според руските дипломати с това Вашингтон е нарушил всички договорености и освен това не е предупредил Турция и Русия за планираните действия.  Действията на Вашингтон са непоследователни и противоречиви, смята Москва.   „От една страна от всички трибуни, включително ООН, американските представители изискват прекратяване на ескалацията на напрежението в Идлиб, нагнетяват страстите във връзка със страданията на цивилното население, пренебрегвайки безпрецедентната концентрация на терористи в района.\r\nОт друга САЩ нанасят въздушен удар, резултатите от който са мащабни разрушения и жертви, се казва в коментари на дипломатическото ведомство на Москва.  Освен това от руското МВнР заявява, че сега възниква и въпросът с какво американските бомби са „по-добри“ от руските и защо американските цели са \"по-легитимни\" от унищожените от сирийските правителствени сили с подкрепата на руската бойна авиация мишени на джихадисти.\r\n\"Считаме, че е оправдано да вярваме, че хуманитарните работници на ООН ще вземат предвид последиците от операцията на САЩ в Идлиб при подготовката на своите доклади и незабавно ще информират членовете на Съвета за сигурност на ООН за последиците за цивилните, гражданската инфраструктура и за спазването на международното хуманитарно право\", подчертават от министерството.   Вашингтон нанесе въздушен удар в района между селищата Маарет Мисрин и Кафер Хая в провинция Идлиб, въпреки факта, че от сутринта на 31 август по инициатива на Русия и Турция сирийската армия обяви в зоната на деескалация, за което уведоми представители на всички участници в конфликта.    От САЩ твърдят, че от пункта на терористите, унищожен по време на атаката,п роизлизала „заплаха за безопасността на американските граждани“. ", "date": "2019.09.02", "title": "Москва пита: С какво американските бомби в Идлиб са „по-добри“ от руските? "}
{"url": "https://www.actualno.com/america/chudovishteto-dorian-se-stovari-vyrhu-bahamite-pylzi-kym-florida-video-news_815201.html", "text": "      Чудовищна буря \"Дориан\" зависна почти до неподвижност над Бахамите в понеделник, удължавайки агонията, тъй като побеснелите морски води и ураганните ветрове хвърлиха в смут ниско разположени жилищни райони и подтикнаха към масови евакуации по източния бряг на САЩ.        Премиерът на Бахамските острови Хюбърт Минис заяви, че \"опустошенията са безпрецедентни\", след като беше усетена пълната тежест на \"Дориан\", когато ураганът се стовари върху брега като най-мощната буря, която някога е застигала архипелага.\r\n\"В момента сме концентрирани върху спасяването, възстановяването и молитвата\", заяви Минис в Туитър.     Близо 24 часа след като бурята нападна сушата все още няма коректна информация за жертви и щети.  \"Дориан\" продължава пътя си на изток в понеделник със скорост от 2 км / ч, задържайки се за около един час над остров Голяма Бахама с вилнещи със скорост 270 км/ч ветрове. Страхът обхвана жителите на Фрийпорт, когато вятърът разкъса капаците и водата започна да навлиза в домовете, заяви Ясмин Ригби.    Според първоначални оценки на Международния Червен кръст ураганът засега е унищожил или повредил 13 000 сгради.\r\nСнимки на опустошени и наводнени къщи на остров Абако изпълниха социалните мрежи.   Видеозаписи на бедствието се появиха в интернетстраницата на вестник „Трибюн 242“, показвайки води, залели до покривите дървени къщи в крайбрежен град.\r\n„Ураганът ще се придвижи опасно близо до източното крайбрежие на Флорида от днес до сряда вечерта“, предупреждават специалисти.\r\nФлорида, Джорджия и Южна Каролина разпоредиха стотици хиляди жители на крайбрежието да се евакуират.   В неделя във Вашингтон президентът Доналд Тръмп се срещна с шефовете за управление на извънредни ситуации и обяви, че „това изглежда чудовищно“.\r\n\"Очакваме, че голяма част от източното крайбрежие в крайна сметка ще бъде засегнато, а някои от тях много, много силно\", каза той. ", "date": "2019.09.02", "title": "Чудовището \"Дориан\" се стовари върху Бахамите, пълзи към Флорида (ВИДЕО) "}
{"url": "https://www.actualno.com/politics/promeni-v-npk-vnesoha-ot-bsp-za-da-njama-namaleni-prisydi-po-tejki-prestyplenija-news_815216.html", "text": "      Съкратеното съдебно следствие, което води до намаляване на наказанието, да не се прилага при и тежки телесни повреди. Такава промяна в Наказателно-процесуалния кодекс са внесли шестима депутати от БСП начело с лидера Корнелия Нинова, съобщава \"Лекс\".      Темата е особено актуална напоследък, след като извършителите на няколко жестоки убийства, като това на русенската журналистка Виктория Маринова, се възползваха от съкратеното съдебно следствие, за да получат по-леки присъди.   От БСП предлагат в чл. 369а от НПК да се запише следното: „Съкратеното съдебно следствие в случаите на чл. 371, т. 2 не се допуска при умишлено причиняване на смърт или тежка телесна повреда“. Т.е. независимо че подсъдимият признава изцяло фактите в обстоятелствената част на обвинителния акт, като се съгласи да не се събират доказателства за тях, съкратеното съдебно следствие няма да може да се прилага при убийства и тежки телесни повреди.\r\nСъщевременно обаче БСП предлага да се запази възможността за провеждане на съкратен процес, когато подсъдимият и адвокатът му, гражданският ищец, частният обвинител и техните повереници да дадат съгласие да не се провежда разпит на всички или на някои свидетели и вещи лица, а при постановяване на присъдата непосредствено да се ползва съдържанието на съответните протоколи и експертни заключения от досъдебното производство (чл. 371, т. 1 от НПК).  До май 2010 г. чл. 369а от НПК предвиждаше: „Съкратено съдебно следствие не се допуска при умишлено причиняване на смърт или тежка телесна повреда, или когато деецът е бил в пияно състояние“. Но беше отменен.\r\nВ мотивите си към проекта от БСП припомнят, че съкратеното съдебно следствие беше въведено в НПК през 2006 г. в опит да се осигури бързина при разглеждането на наказателните дела и да се разтовари системата на наказателното правораздаване.   От левицата обаче подчертават, че възможността съкратеното съдебно следствие да се прилага за всички престъпления още през 2006 г. породи социално напрежение и провокира професионален дебат. „Голяма част от хората, включително практикуващи юристи смятат за неприемливо и неоправдано автоматичното налагане на по-леки наказания, независимо от тежестта на извършеното престъпление, само поради това, че подсъдимият е признал фактите по обвинението. Налага се усещането, широко споделено и възприемано, че извършителят не получава справедливо наказание, съответстващо на тежестта на извършеното от него престъпно деяние“, пишат депутатите от БСП.    Според тях неограниченото прилагане на съкратеното съдебно следствие, съчетано с автоматичното налагане на по-леко наказание, съгласно чл. 58а от НК, води в някои случаи до нарушаване на принципа на съответствие на престъплението и наказанието, а от там и възпрепятства постигането на целите на наказателното правораздаване. ", "date": "2019.09.02", "title": "Промени в НПК внесоха от БСП, за да няма намалени присъди по-тежки престъпления"}
{"url": "https://www.actualno.com/america/tijnejdjyr-arestuvan-sled-strelba-po-gimnazisti-v-alabama-news_815137.html", "text": "      17-годишен тийнейджър е арестуван, след като откри стрелба по 10 младежи след футболен мач в гимназия в Алабама, съобщи ABC.      Пострадалите при стрелбата, която се случи в Мобайл, са на възраст от 15 до 18 години. Те са били откарани в районните болници, съобщиха полицейски служители. Според властите никой не е загинал.   17-годишният Дианджело Парнел е арестуван и обвинен в 9 опита за убийство, заяви говорителят на полицията Ладерик Дюбоус пред ABC.\r\nИнцидентът \"може да е бил целенасочен към един или двама души, а другите просто са станали жертви на случайността\", заяви шефът на полицията в града Лорън Батист.   ", "date": "2019.09.02", "title": "Тийнейджър арестуван след стрелба по гимназисти в Алабама "}
{"url": "https://www.actualno.com/society/kongresyt-na-sasht-opredeli-56-153-980-za-pokupkata-na-osem-f-16-news_815192.html", "text": "      Американският конгрес определи 56 153 980 щатски долара за покупката на осем изтребителя Ф-16 за България, съобщиха от Министерството на отбраната. Тези пари могат да бъдат използвани само за покупката на изтребителите, заяви по-рано през деня военният министър Красимир Каракачанов.      Конгресът на САЩ e одобрил предложението на Държавния департамент за отпускане на 56 153 980 долара на България по Програмата за чуждестранни военни продажби (FMF). С тях ще се допълнят депозираните от нашата страна 1 200 000 000 долара по четирите договора между правителствата на България и САЩ за доставка на самолети F-16 Block 70.   На 19 юли 2019 г. Народното събрание ратифицира четирите договора за придобиването на самолети F-16 Block 70 на обща стойност $1 256 153 980.\r\n1 200 000 000 щатски долара за разплащане по договорите бяха преведени от българска страна на 8 август 2019 г. На 12 август 2019 г. Агенцията за сътрудничество в отбраната и сигурността на САЩ потвърди получаването на средствата и влизането в сила на договорите за американската страна.  Припомняме, на 10 юли 2019 г. министрите от кабинета \"Борисов-3\" одобриха покупката на 8 изтребителя Ф-16, договорите отидоха в Народното събрание за ратификация. Сделката не бе одобрена от БСП, \"Воля\" и \"Атака\".\r\nНа 15 юли правителството актуализира бюджета заради закупуването на изстребителите. В законопроекта се предвижда и увеличение на дефицита по държавния бюджет с 1,829 млрд. лв. до 2,228 млрд. лева.   На 23 юли президентът Румен Радев наложи вето върху сделката за покупка на осем изтребителя Ф-16. Мотивите на президента бяха искането стратегическите решения, свързани с отбраната и националната сигурност да се взимат с широк консенсус и подкрепа.    След това Радев изтъкна, че в сделката разходите по придобиване, постигнати включително и с имитиране на нов дълг, поставят под въпрос възможностите за временно осигуряване на липсващите способности на самолетите.\r\nНа 26 юли, в парламента бе отхвърлено ветото на президента Румен Радеввърху четирите закона за придобиване на изтребителя Ф-16 от САЩ.\r\nПрипомняме също, че заради покупката на осемте изтребителя България емитира нов дълг от 700 милиона и 600 хиляди лева от началото на годинатадо 29 юли 2019 г. ", "date": "2019.09.02", "title": "Конгресът на САЩ определи $56 153 980 за покупката на осем F-16"}
{"url": "https://www.actualno.com/ruse/obshtina-ruse-predlaga-63-novi-elektronni-administrativni-uslugi-news_815176.html", "text": "      В Община Русе се извършват , като част от тях се предлагат електронно и сред тях са: записването в училища, детски ясли и градини, справка и заплащане на местни данъци и такси и други задължения, съобщават от общинската администрация.      За улеснение на гражданите, вече се предлагат още , които могат да се заявят електронно.    издаване на удостоверение за настоящ адрес; издаване на удостоверение за семейно положение; издаване на карта за безплатно паркиране на МПС, обслужващи хора с трайни увреждания и използване на улеснения при паркиране; заверка на документи по гражданско състояние за чужбина и други. Планира се на етапи да се въвеждат още услуги, като до месец и заплащането им ще може да се извършва електронно. ", "date": "2019.09.02", "title": "Община Русе предлага 63 нови електронни административни услуги"}
{"url": "https://www.actualno.com/europe/poroshenko-si-nameri-rabota-v-novija-ukrainski-parlament-news_815182.html", "text": "      Бившият украински президент Петро Порошенко ще бъде част от комисията на Върховната Рада по въпросите за интеграция с Европейския съюз.      Това беше съобщено в сайта на украинския парламент.   Също така беше публикуван съставът на другите комисии на парламента.\r\nНапример лидерът на фракцията на „Слуга на народа“ Давид Арахамия и бившият председател  Андрей Парубий от „Европейска солидарност“ ще работят в комисията по националната сигурност, отбрана и разузнаване. Лидерът на „Отечество“ Юлия Тимошенко ще влезе в комисията по въпросите на социалната политика и защита правата на ветераните.  Новият парламент в Киев започна работа на 29 август. Съставът му беше оформен на изборите, провели се на 21 юли, на които партията на президента Владимир Зеленски получи 43,61% от гласовете.  Партията на Порошенко „Европейска солидарност“ се класира на пета позиция с 8,1% подкрепа от избирателите. ", "date": "2019.09.02", "title": "Порошенко си намери работа в новия украински парламент "}
{"url": "https://www.actualno.com/haskovo/ivajlovgrad-otnovo-razkriva-kulinarnoto-nasledstvo-na-trakija-news_815198.html", "text": "      На 7 септември Ивайловград за осма поредна година ще посрещне вкусовете на Тракия - от Арда до Егея!      Многобройни участници ще се включат във фестивала \"Кулинарното наследство на Тракия\". Той ще събере земеделски производители, професионални готвачи и любители, занаятчии и фолклорни изпълнители от региона и чужбина.\r\n\"Всички, които имат желание да преокрият Ивайловград, вкусовете на Ивайловград, вълшебството на хората, които живеят тук, да ни посетят на 7 септември. Кулинарният фестивал ще започне в късните следобедни часове. Ще има присъствие от Франция, Гърция, Турция, както и за първи път от Унгария, Полша и Чехия.\", .     ", "date": "2019.09.02", "title": "Ивайловград отново разкрива „Кулинарното наследство на Тракия”"}
{"url": "https://www.actualno.com/vraza/uchilishte-za-shampioni-dade-start-na-novata-uchebna-godina-news_815210.html", "text": "      Спортно училище „Св. Климент Охридски“ във Враца тържествено откри новата учебна година. Директорът на  учебното заведение  Даниела Велкова пожела на учениците спортна, здрава и изпълнена с много медали година.      В спортното училище, което  врачани шеговито наричат училище за шампиони,  тази година ще се обучават  226 деца в 11 специализирани паралелки в 6 вида спорт: лека атлетика, борба, футбол, спортна стрелба, плуване и волейбол.   Гост на празника бе кметът Калин Каменов, който поздрави малките спортисти:\r\n„Преди повече от 20 години нямаше ремонтирани спортни игрища, площадки, осветления и удобства, които сега има и въпреки това имаше успехи, защото имаше желание за победа. Не трябва да забравяте, че не винаги трябва да имаш прекрасни условия за да успяваш, а са нужни желания, хъс и амбиции.  Нашата роля е да ви създадем условия, а титлите, медалите и постижения са ваша задача, стига да го искате. Затова ви пожелавам никога да не се задоволявате с това, което сте постигнали, а винаги изисквайте повече от себе си. Бъдете нахъсани и амбициозни, за да може и ние като ваши ръководители, треньори, учители и родители да се гордеем с вашите успехи!“\r\nКметът Калин Каменов  допълни, че от есента клубовете по волейбол ще имат модерна зала където да тренират, да играят и със самочувствие да посрещат своите гости. Каменов  добави още, че тази година Община Враца е заделила средства и за проектирането на нов плувен басейн и за цялостен ремонт на спортното стрелбище.   „Постепенно и поетапно всички развиващи се във Враца спортове ще тренират при съвременни условия. От вас се изисква да пазите онова, което се създава и да го използвате по най-добрия начин, за да се гордеем с вас и вашите успехи. Честит празник!“ – допълни още в приветствието си кметът на Враца.    По повод откриването на учебната 2019/2020 година поздравителен адрес  от името на министъра на младежта и спорта Красен Кралев поднесе гл. експерт в Министерството на младежта и спорта - Мария Георгиева ", "date": "2019.09.02", "title": "Училище за шампиони даде старт на новата учебна година"}
{"url": "https://www.actualno.com/curious/shokirasht-variant-za-novo-shou-na-mjastoto-na-slavi-news_815080.html", "text": "             Вмecтo в дeceт и пoлoвинa вeчeртa зритeлитe нa Би Ти Ви дa ce зaбaвлявaт cъc cкeчoвe нa aктьoри кaтo Мaриaн Бaчeв и Крacи Рaдкoв, кaктo дoceгa, тe вeчe щe имaт възмoжнocт дa глeдaт cълзливи дрaми, зa кoитo ce твърди, чe ca извaдeни oт рeaлнaтa прaктикa нa Aни Влaдимирoвa.   Пcихoлoжкaтa oт гoдини ce зaнимaвa c пoдбoрa нa учacтници в риaлити фoрмaтитe нa рoдния eфир, нo вce oщe имa и клиeнти, кoитo я търcят c иcтинcки прoблeми, a тя прeдaвa cлучaитe им нa cвoитe прoдуцeнти, зa дa ги прeвърнaт в тв зрeлищa. Зa дa нe я oбвинят, чe издaвa личнитe тaйни нa пcихичecки уязвимитe хoрa, кoитo я търcят зa пoмoщ, имeнaтa нa рeaлнитe гeрoи ca cмeнeни, нo иcтoриитe им – нe. Или пoнe тaкaвa e oфициaлнaтa вeрcия зa пoрeдицaтa.\r\n„Иcтинcки иcтoрии” нямa дa зaмecтвa изцялo Дългия, a щe тeчe caмo в чeтвъртък и пeтък и тo нe пo цял чac, a пo пoлoвин. Cтaртът e нa 12 ceптeмври. Щe ce нaлoжи дa ce пуcкaт и други прoдукции, кoитo дa зaпълнят вaкуумa в прoгрaмaтa.  Eкcцeнтричнaтa идeя дa ce cмeни Cлaви Трифoнoв c Aни Влaдимирoвa e билa лaнcирaнa кaтo cпacитeлeн пoяc в bTV, издaвaт изтoчници нa „Уикeнд”. Прeз eceнния ceзoн рeшили дa зaмecтят Дългия c пoлoвин чac oт „Кoмицитe”, дoпълнeн c пoлoвин чac кoмeдиeн ceриaл.\r\nНaкрaя oбaчe oчeвиднo ca прeцeнили, чe нямa дa e злe дa търcят и Aни Влaдимирoвa, чиeтo шoу мoжe и дa търпи oгрoмни критики oт рaдeтeлитe зa кaчecтвeнa тв прoдукция, нo пък ce хaрecвa oт мacoвaтa публикa. Cпoрeд дaннитe нa bTV прeдишнитe ceзoни ca били глeдaни oт близo 40% oт тв зритeлитe.    ", "date": "2019.09.02", "title": "Шокиращ вариант за ново шоу на мястото на Слави"}
{"url": "https://www.actualno.com/books/uchilishte-zabrani-hari-potyr-sys-stranno-osnovanie-news_815230.html", "text": "      Децата от католическото училище \"Свети Едуард\" в Тенеси няма да четат Хари Потър в училищната библиотека, защото според директора му магиите в книгите са истински!      Макар на никого от нас, феновете на поредицата за младия магьосник, да не му се е получавало да запали лампата крещейки \"Лумос\", то за преподобния Дан Рихийл книгите за Хари Потър са опасни. Причината - заклинанията можели да призовават зли духове.   За да потвърди своята теория, духовникът се консултирал със свещеник от Ватикана и след това изтеглил поредицата от 7 части, в които Хари Потър се бори с Лорд Волдемор и силите на мрака.\r\n\"Тези творби представят магията като добра и лоша. Но това е хитра заблуда. Проклятията и магиите всъщност са истински. Те са опасни, защото прочетени от човек, крият риска зли духове да бъдат призовани\", пише в имейл до родителите преподобният без капчица шеговитост. Той вярва напълно във всяка дума, която изписва.  Решението на Дан Рихийл е категорично, а представителите на католическата църква не могат да го оспорят, тъй като тя няма официална позиция относно книгите на Роулинг, а всеки пастор може да взима сам решения за училището, което ръководи.\r\nРазбира се, Рихийл няма да попречи на учениците да четат Хари Потър у дома, но засега им е забранено да призовават зли демони в района на \"Свети Едуард\".    ", "date": "2019.09.02", "title": "Училище забрани \"Хари Потър\" със странно основание"}
{"url": "https://www.actualno.com/blagoevgrad/po-visoki-zaplati-v-detskite-gradini-i-jaslite-v-blagoevgrad-news_815205.html", "text": "      Със заповед на кмета на община Благоевград д-р Атанас Камбитов заплатите на непедагогическия персонал в детските ясли и градини са повишени с 5 до 7 %. Ръстът засяга над 320 души, а промените са в сила от 1 август. По-високи заплати вече получават помощник-възпитатели, детегледачи, домакини, перачи, огняри, готвачи, помощник-готвачи, шофьори, стоковеди и др.      Това е второто увеличение в сферата на предучилищното образование от началото на 2019 година. През месец януари бяха повишени заплатите на педагогическите специалисти, които достигнаха ръст до 20%.\r\nОсвен за по-високи заплати, Община Благоевград работи в посока подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването. ", "date": "2019.09.02", "title": "По-високи заплати в детските градини и яслите в Благоевград"}
{"url": "https://www.actualno.com/society/dyrjavata-vzema-kruti-merki-zaradi-am-struma-news_815180.html", "text": "      Ще бъдат взети крути мерки спрямо материалите около моста на АМ „Струма” при Дупница. Това каза заместник-министърът на регионалното развитие и благоустройството Николай Нанков след работна среща в Кюстендил по повод инцидента на магистралата, при който при пожар бяха компрометирани елементи от съоръжението. „Ще покажем цялата строгост на процедурите – административни и нормативни такива, по отношение на собственика на материалите”, заяви още Нанков, цитиран от БГНЕС.      Николай Нанков участва в среща на институциите, отговорни за разчистване на пространството около моста при 62-ри км на . Тя се проведе в сградата на областна администрация в Кюстендил. В закритата за медиите среща участваха още председателят на Управителния съвет на Агенция „Пътна инфраструктура“ Георги Терзийски, областният управител на област Кюстендил Виктор Янев, представители на РИОСВ-Перник.`   По време на срещата стана ясно още, че собствеността върху терените, граничещи със сервитута на , не е доказана, защото има съдебни процедури с общината. Към момента сервитутът на моста е разчистен от материали и отпадъци, но в непосредствена близост има струпани други отпадъци.\r\nПрипомняме, че преди седмици виадуктът на магистралата при Дупница беше силно повреден от пожар, избухнал в сметище под моста.   ", "date": "2019.09.02", "title": "Държавата взема крути мерки заради АМ \"Струма\""}
{"url": "https://www.actualno.com/plovdiv/skandal-trese-kulturnata-obshtnost-v-plovdiv-news_815235.html", "text": "      Художници пред Общината и художници и общинари в новата галерия на ул. \"Гладстон\", бели платна и роял, гневни лозунги и взаимна неприязън белязаха датата 2 септември в Пловдив, на която с изложбата \" Минималистика\" на фондация \"Пловдив 2019\" бе открита обещаваната от три години нова галерия на Дружеството на пловдивските художници.       Протестираха художниците от Дружеството, сред които имена като Матей Матеев, Ангел Гешев, Ангел Пачаманов, Вихра Григорова, Иван Шишков, Здравко Йончев, Венета Маринова, Атанас Карадечев. Преди 107 години три дружества на художниците от Южна България събират пари и издигат сградата, в която в момента се намира Радио Пловдив.    Тя е създадена за вечно ползване от художниците. През 70-те художниците се обезщетяват с нова галерия на ул. \"Гладстон\", която беше съборена. \" Три години по радиа и телевизии Тотев тръбеше, че ще ни направи нова галерия. Сега говори обратното. Наши международни изложби остават на улицата, вместо това сградата се открива с изложба на фондацията\", казва Снежана Фурнаджиева, председател на Дружеството на пловдивските художници. След като на протестиращите им беше отказано да демонстрират пред галерията, те застанаха пред сградата на Общината, а изпълнение на роял допълваше доста тъжната картина. После отидоха до новата галерия, в която вече се бяха събрали зрители. Кметът Иван Тотев отговори на медиите, а косвено и на художниците отвън, че те няма как да стопанисват сграда, изградена за 4 млн лв, която изисква 10 000 лв месечна издръжка, в която влизат и заплатите за 15 души персонал.     Тези доводи издишат- твърди Снежана Фурнаджиева. Това е изключително раздут щат, който ще натовари и без това следващата власт, която ще се сблъска с много дефицити.\" Окончателното решение за патрона на сградата ще бъде взето на общинска сесия, но идеята на кмета е тя да премине към Градската художествена галерия и да се ръководи и поддържа от нея. Съмненията, че сградата ще бъде отнета от Дружеството, станаха съвсем сериозни, когато бе отхвърлен проектът на арх. Петрана Бакалова, предложен от художниците и вместо него, се изгради далеч по- опростена визия. Вътре галерията е на две нива, предлага наистина добри условия за изложби. Така или иначе, ако тя наистина се отнеме от Дружеството, както е твърде вероятно да стане, ще бъде зачертано едно наследство. А \" вечните времена\" ще са свършили днес. ", "date": "2019.09.02", "title": " Скандал тресе културната общност в Пловдив"}
{"url": "https://www.actualno.com/society/dazd-iska-socialnite-da-pratjat-psiholozi-na-postradaloto-dete-ot-sotirja-news_815240.html", "text": "      След поредното сексуално посегателство над дете от Държавната агенция за закрила на детето (ДАЗД) излязоха със становище, че осъждат подобни престъпления. Сексуалната експлоатация и всички форми на сексуална злоупотреба с деца са разрушителни за здравето, психическото и социалното развитие на децата, се казва в изявлението.      За конкретния случай - злоупотреба с дете в село Сотиря, от ДАЗД са сезирали социалните да окажат психологическа подкрепа на пострадалото дете и неговото семейство и да предприемат мерки за закрила.\r\nИзтъквайки дейността си от агенцията изреждат колко документа са изписали и споменават, че анализират феномена \"насилие\" с цел превенция.\r\n\"По инициатива на ДАЗД са разработени: Национална програма за превенция на насилието и злоупотребата с деца 2017-2020 г.; План за действие към Национална програма за превенция на насилието и злоупотребата с деца; Координационен механизъм за взаимодействие при работа в случаи на деца, жертва на насилие или в риск от насилие, както и за взаимодействие при кризисна интервенция\", пише в писмото.  Целта на тези документи е да се разработят нови и да се популяризират вече съществуващите механизми на своевременно сигнализиране на проблеми, за да не се стига до акт на насилие и с оглед гарантиране на достъпни способи за помощ и подкрепа. Съществуват Практически насоки за действията, които учители и ученици трябва да предприемат в случай на инцидент, на насилие и в други критични ситуации, и протокол за докладване и последваща реакция.\r\nСпоред чл. 7 от Закона за закрила на детето при случаи на насилие над дете трябва да се окаже задължително съдействие.\r\nПри всеки случай на злоупотреба с дете следва да сме по-сензитивни, да се реагира незабавно, като бъдат уведомявани органите за закрила на детето - Министерство на вътрешните работи, Дирекция \"Социално подпомагане\" или Държавната агенция за закрила на детето.     ", "date": "2019.09.02", "title": "ДАЗД иска социалните да пратят психолози на пострадалото дете от Сотиря"}
{"url": "https://www.actualno.com/varna/interesni-nahodki-ot-4700-g-pr-hr-otkriha-kraj-varna-news_815112.html", "text": "      Антропоморфна фигура и няколко керамични съдове от 4700 г. пр. Хр. са били открити по време на разкопки в местността \"Корията\" край Суворово, Варненско. За откритията съобщи ръководителят на проучванията д-р Владимир Славчев. \"Тази година имаме много интересна находка. Открихме антропоморфна фигура, като запазената й част е някъде около 12-15 см. Подобна фигура има и в Балчик, но нашата е още по-богато украсена. В югоизточното помещение свалихме напластявания от някаква площадка и под това изграждане излезе струпване на складирана керамика. Извадихме четири абсолютно цели съда, може би от останалите фрагменти ще сглобим още десетина, а под площадката има минимум осем\", обясни д-р Славчев.      Забележителните находки се намират в Археологическия музей във Варна. Те ще бъдат обработени, след което вероятно част от тях ще бъдат показани на варненци и гости на града.    ", "date": "2019.09.02", "title": "Интересни находки от 4700 г. пр. Хр. откриха край Варна"}
{"url": "https://www.actualno.com/curious/dneven-horoskop-za-3-septemvri-news_815034.html", "text": "             Днес не превишавайте пълномощията си. Дори една добра инициатива от ваша страна може да бъде разгледана като \"нежелана намеса\" на един по-късен етап. Днес  не се принизявате до ничие ниво. Дори да става въпрос за ваш близък човек вие останете на висота.   Днес не слугувайте на ничии интереси. Много вероятно е някой да си прави сметката без изобщо да смята да се съобразява с вас.     Днес ще преживеете красив ден, изпълнен с много романтика и споделеност. В работата ви очакват добри новини, плод на вашите усилия.    Днес се опитайте да не забравяте важните отговорности за деня. Най-добре си направете списък и действайте по него, но внимавайте да не го забравите! Днес не се двоумете да помогнете на близък човек. Освен че постъпката ви ще бъде оценена високо, самите вие ще научите ценен урок.   Днес е ден, в който да се посветите на положителните неща от живота. Не допускайте до себе си завист, слухове или участие в интриги.    Днес ще бъде решаващ ден за вас и вашите отношения. Може да се каже, че тези часове ще са показателни за същината на връзката ви. Наблюдавайте ги внимателни. Днес не обещавайте нищо, което не можете да изпълните. В средата на деня ще ви се отвори свободно време, в което може да направите нещо за себе си.    Това е добър ден за търговски разбирателства. Сделките, сключени днес ще осигурят една чудесна основа за бъдещето ви. Днес не спирайте на едно място и не поглеждайте назад в миналото. Сега е време, в което да се втурнете с всички сили напред. Това е ден, в който може да намалите темпото. Ако имате много енергия може да си осигурите сериозно предимство в работата. ", "date": "2019.09.02", "title": "Дневен хороскоп за 3 септември"}
{"url": "https://www.actualno.com/starazagora/ot-4-septemvri-izplashtat-ednokratnata-pomosht-na-stopanite-v-starozagorsko-news_815065.html", "text": "      По утвърден график, съгласуван с кметовете на населените места, започва изплащането на еднократната помощ на стопаните, доброволно заклали прасетата си си в Старозагорска област.      3900 са стопанствата в областта, които ще получат еднократна помощ от 300 лева за почистване и дезинфекция на местата, в които са били отглеждани прасетата. Според областния управител Гергана Микова не е задължително парите да се превеждат по банков път. Изплащането започва на 4 септември, сряда, от Гурково, където всички документи са изрядни.   С право на обезщетение са стопаните, отглеждали до пет животни за угояване и доброволно заклали ги за усвояване на месото. Напомняме, че в Старозагорска област няма регистриран случай на болестта Африканска чума по свинете (АЧС), без напрежение хората заклаха животните си, отглеждани тип \"заден двор\", и от всички 11 общини в срок бяха подадени списъците на стопаните с коректно попълнени документи за финансовото подпомагане от 300 лева. ", "date": "2019.09.02", "title": "От 4 септември изплащат еднократната помощ на стопаните в Старозагорско"}
{"url": "https://www.actualno.com/europe/italija-zadyrja-korab-s-migranti-news_815107.html", "text": "      Италианските власти задържа спасителния кораб Eleonore с около 100 , които трябваше да слязат на брега, след като въпреки забраната корабът влезе в италианските териториални води, предаде БГНЕС.      \"Еleonоre скоро ще пристигне в Поцало\", написа в Twitter германската благотворителна организация Lifeline.\r\nКорабът е в морето от осем дни в очакване да влезе в пристанище, където спасените при прекосяването на Средиземно море около 100 мигранти да могат да стъпят на сушата.\r\nВ момента на три кораба, действащи от името на благотворителни организации, е забранено да влизат в италианските териториални води в съответствие с твърдата политика на напускащото коалиционно правителство.  Италианските митнически служители задържаха Eleonore като част от драконовското законодателство, след като корабът навлезе в италианските води в понеделник.\r\nКапитанът на кораба Клаус-Питер Рейш заяви, че се е отправил към Италия, тъй като \"ситуацията на борда е опасна за живота\" заради обилния дъжд през нощта и бурното море.   Друг спасителен кораб, Mare Jonio, с намиращи се на борда му 31 спасени мигранти, в понеделник продължи да стои в международни води в близост до остров Лампедуза.    Mare Jonio спаси бедстващи 98 души край либийските брегове миналата седмица, като 67 пострадали слязоха на италиански бряг. Сред тях е имало жени, деца и спешни медицински случаи.\r\nТрети кораб, Alan Kurdi, действащ за германската благотворителна организация Sea Eye, в понеделник плаваше между Малта и Италия, след като също му беше забранено да влиза в италиански води от напускащия крайно десен министър на вътрешните работи   ", "date": "2019.09.02", "title": "Италия задържа кораб с мигранти "}
{"url": "https://www.actualno.com/society/s-kakvi-potrebitelski-prava-razpolagame-v-stranite-ot-es-news_815101.html", "text": "      В случай, че сте решили това лято да използвате отпуската си за кратка екскурзия в чужбина, е добре да знаете някои свои основни права като потребители, когато пазарувате от местните магазини. Важно е обаче да имате предвид, че те важат само на територията на Европейския съюз, Исландия, Лихтенщайн и Норвегия, информират от Комисията за защита на потребителите (КЗП).      Оказва се, че във всички тези държави разполагаме със същите права, както и у нас. Ето и какви са те:    Двугодишна законова гаранция В Европейския съюз потребителските стоки имат законова гаранция две години. През този период дефектната стока може да бъде безплатно поправена или заменена. Не подценявайте обаче обстоятелството, че при покупките по време на еднократни пътувания в чужбина е малко вероятно да се върнете в същата държава само за да предявите рекламация за некачествена дреха или дори за някакъв по-скъп продукт от типа на техниката. Затова е важно преди да заплатите внимателно да огледате артикула и да го тествате, за да се убедите лично, че отговаря на описанието му и вашите потребности, както и че функционира изправно.   Рекламация в сервиза на търговеца в нашата страна Възможно е едва когато се приберете у дома да установите, че закупената по време на пътуването ви зад граница стока е дефектна. В повечето случаи предявяването на рекламация на място в търговския обект в държавата, от която е закупена, би било нерационално. Трябва да сте подготвени и за тази ситуация. Затова, още докато сте в магазина, се поинтересувайте дали търговецът има оторизиран сервиз в България, към който да се обърнете при установен на покъсен етап проблем с покупката. Търговска гаранция        Магазините често предлагат търговска гаранция, която е включена в цената на стоката или се заплаща допълнително. Тази гаранция, например, може да бъде валидна на територията на целия ЕС. Възможно е нейната продължителност да е 3, 5 или повече години. Каква трябва да бъде търговската гаранция? Трябва да е писмена, разбираема и лесна за четене. Потребителите следва да знаят, че търговската гаранция не замества минималната двугодишна гаранция, която имат по закон. Правото за избор между двете е на клиента в зависимост от това кои условия го устройват повече в конкретния случай. Платете ДДС в държавата, където пазарувате Като потребител вие трябва да платите ДДС само веднъж и то в държавата, където правите покупката. Изключение са новите автомобили. Когато закупите лека кола от друга страна в ЕС, заплащате ДДС там, където я регистрирате.      Дискриминация в цените е недопустима При пазаруване в държава от ЕС от потребителите не може да се изисква да платят за покупката на една и съща стока или услуга по-висока цена от местните жители. Пазете касовата бележка и гаранционната карта Тези документи ще ви бъдат необходими в случаите, в които ще се наложи да предявите рекламация за дефектна стока или да отправите някаква претенция към търговеца, от който сте пазарували. ", "date": "2019.09.02", "title": "С какви потребителски права разполагаме в страните от ЕС?"}
{"url": "https://www.actualno.com/plovdiv/pusnaha-pod-parichna-garancija-sina-na-shefa-na-nap-plovdiv-prichinil-smyrt-na-peshehodka-news_815114.html", "text": "      Днес Окръжна прокуратура- Пловдив взе мярка за неотклонение \"Парична гаранция\" в размер на 10 000 лв спрямо Ивайло Найденов, 20 годишен и го освободи от ареста, където беше задържан за 72 часа.      На 28 август тази година при движение на заден ход, той е нарушил правилата за движение и по непредпазливост е причинил тежки наранявания на 77 годишна пешеходка, о. На другия ден жената почина от нараняванията си в болницата, а водачът беше задържан. С постановления на Окръжна прокуратура- Пловдив на него му е наложена забрана да напуска пределите на България и му е отнета шофьорската книжка.\r\nВ съобщението на Окръжна прокуратура- Пловдив се казва още, че мотивите за налагането на такава мярка за неотклонение се основават на чистото съдебно минало, липсата на висящи наказателни производства, младата възраст и наличието на постоянен адрес на обвиняемия, както и че все още не е готова автотехническата експертиза за произшествието. ", "date": "2019.09.02", "title": "Пуснаха под парична гаранция сина на шефа на НАП- Пловдив, причинил смърт на пешеходка"}
{"url": "https://www.actualno.com/plovdiv/zahvyrlen-varel-ot-himikali-stresna-plovdivchani-news_815149.html", "text": "      Десетки сигнали за силна задушлива миризма са получени днес след 14:30 часа в дежурната част на ОДМВР – Пловдив, съобщиха от полицията. Обажданията са били основно за кварталите „Столипиново“ и „Кършияка“.      При първоначалната проверка от страна на пожарната е получено уверение от фирмата, стопанисваща газопроводната мрежа, че в града няма авария. След продължително обследване в крайна сметка се е оказало, че миризмата идва от варел, открит в затревена площ край бившия Домостроителен комбинат на изхода на Пловдив. Той е бил празен, но според експерти в него се е съхранявал химикал, чрез който се одорира пропан-бутан. Районът веднага е бил отцепен от служители на Шесто РУ, уведомени са и експертите на РИОСВ – Пловдив. Това не е първият подобен случай. В края на юли пожарникари извадиха 6 подобни варела от коритото на река Марица. Както и сега, тогава също се оказа, че те са използвани за съхранение на химикал, чрез който се одорира пропан-бутан. При последвалото разследване на случая в пункт за изкупуване на метали наблизо бяха открити още 10 идентични варела, но херметически затворени. За момента обаче не е ясно откъде идват тези варели и как е озовават в градска среда.   ", "date": "2019.09.02", "title": "Захвърлен варел от химикали стресна пловдивчани"}
{"url": "https://www.actualno.com/politics/zaharieva-zajavi-podkrepa-za-syvmestno-syshtestvuvane-na-izrael-i-palestina-news_815118.html", "text": "      \"В резултат на липсата на политически перспективи може да се окажем  свидетели на нови изблици на насилие и напрежение както в Газа, така и в  Западния бряг\". Това заяви външният министър Екатерина Захариева във връзка с Близкоизточния мирен процес по време на днешната си среща с палестинския си колега Рияд Малки.      България и ЕС потвърждават подкрепата си за намиране на решение на палестинско-израелския конфликт в съответствие с принципа за двете държави, които да съществуват в условията на мир и сигурност, подчерта Захариева. Призоваваме за въздържане от всякакви действия, които могат да влошат обстановката в региона, българският външен министър.   Министър Малки изтъкна, че сигурността и мирът между Палестина и Израел не засяга само региона, но и целия свят. Гостът благодари на България и сподели, че страната ни \"може да бъде мост в отношенията между Израел и Палестина\".\r\nПо време на срещата беше обсъдена и възможността български консул да посещава два пъти седмично Рамалла, с цел улесняване на издаването на визи за палестински граждани.  Двамата министри се договориха първото заседание на Комисията за сътрудничество между България и Палестина да се проведе догодина. На него ще бъдат преразгледани всички спогодби, подписани между двете страни и ще се изготви ясна програма за бъдещето сътрудничество. ", "date": "2019.09.02", "title": "Захариева заяви подкрепа за съвместно съществуване на Израел и Палестина"}
{"url": "https://www.actualno.com/help/da-pomognem-na-malkija-valentin-v-bitkata-mu-s-bolestta-news_815155.html", "text": "      Дарителска кампания в помощ на болно 10-годишно момче обявиха в Чепеларе.      Валентин Валериев Велинов е роден с Детска церебрална парализа, с уточнена диагноза – Долна спастична деплегия. Направена му е операция на ахилеса на двата крака.\r\nНа 10 октомври т.г. е планирана важна операция в гр. Чуприя, Сърбия, която се очаква значително да подобри състоянието му. За тази интервенция обаче е необходима сумата от 7000 лв., която е непосилна за семейството. Майката на момчето е с тежко заболяване, което я приковава на легло.\r\nКампанията се организира от Общинската организация за хора с увреждания “Заедно можем повече” – Чепеларе, в партньорство със сдружение “Заедно за Чепеларе”.  \"Молим всеки, който има желание и възможност да подкрепи малкия Валентин. Може да дарите сума чрез банков превод по сметка на семейството. Нека дарим един нормален начин на живот на това усмихнато чепеларче!\", призовават инициаторите.               ", "date": "2019.09.02", "title": "Да помогнем на малкия Валентин в битката му с болестта"}
{"url": "https://www.actualno.com/velikotarnovo/kristiana-ivanova-specheli-specialnata-nagrada-za-bylgarska-banica-news_815091.html", "text": "       по време на общинския празник, който се проведе през този уикенд в село Балван. в кулинарния конкурс бе за         сред седемдесетте участници в конкурс получиха .    Те бяха поздравени от заместник-кмета на Велико Търново проф. Георги Камарашев и от кмета на село Балван Недьо Георгиев.  Гостите от Бела Паланка, Сърбия, взеха участие както в кулинарните изяви, така и в музикалната програма. Фолклорни изпълнения съпътстваха целия празник.      се организира за четвърта поредна година от община Велико Търново, кметство Балван, читалище „Нива – 1898“ и клуб на пенсионера „Здравец“. ", "date": "2019.09.02", "title": "Кристиана Иванова спечели специалната награда за българска баница"}
{"url": "https://www.actualno.com/plovdiv/otkriha-naj-goljamata-detska-ploshtadka-v-plovdiv-news_815121.html", "text": "      В началото на парка Лаута и в непосредствена близост до бул. \"Санкт Петербург\" днес беше открита най- голямата досега детска площадка в Пловдив. В нея са вложени 450 000 лв, тя има три входа, повече от 10 вида атракции за децата, включително въздушен тролей. Настилката е мека, така че децата да не се нараняват при падане, а за родителите са предвидени 19 пейки.       Площадката е изградена на мястото на бившия детски център \"Теди\", който имаше подобно предназначение години наред, но въпреки оспорвана съдебна сага, общината успя да прекрати неговото съществуване и да си върне имота. Част от терена беше отнета в полза на новосъздаденото удължение на улица \"Цветан Лазаров\", така че при всичките екстри на новата площадка, около две от нейните страни вече има оживен трафик. В съседство има създадена кучешка площадка. ", "date": "2019.09.02", "title": "Откриха най-голямата детска площадка в Пловдив"}
{"url": "https://www.actualno.com/africa/pochina-ruskijat-poslanik-v-kajro-news_815153.html", "text": "      Руският посланик Сергей Кирпиченко почина в Кайро, съобщи РИА Новости като се позовава на съобщение от руското външно министерство. Кирпиченко беше на 68 години.      \"Тази сутрин в болница в Кайро внезапно почина талантливият дипломат и надежден другар, извънредният и пълномощен посланик на Русия в Египет Сергей Вадимович Кирпиченко\", се казва в съобщението. Външно министерство отбелязва, че \"некролог ще бъде публикуван скоро\".  Кирпиченко става посланик в Египет през септември 2011 г. и по съвместителство представляваше Русия в Лигата на арабските държави. Преди това той ръководел руски дипломатически мисии в ОАЕ, Либия и Сирия. ", "date": "2019.09.02", "title": "Почина руският посланик в Кайро"}
{"url": "https://www.actualno.com/europe/ungarija-es-blokira-chlenstvoto-na-zapadnite-balkani-news_815130.html", "text": "      Унгария обвини Европейската комисия, че не позволява разширяването на Европейския съюз, твърдейки, че Европа може да бъде силна само ако броят на държавите-членки се увеличи.      \"Ние унгарците знаем това твърде добре, тъй като живеем в съседство на Западните Балкани и сме напълно наясно, че Унгария – а също и Европейският съюз – имат голям икономически, стратегически и политически интерес от разширяването на Европейският съюз и интеграцията на региона на Западните Балкани\", каза министърът на външните работи и търговията на страната Петер Сиярто.   Сиярто изтъква, че само една държава от Западните Балкани (Хърватия) се присъедини към ЕС, но онези страни, които вече имат статут на кандидат, не успяха да постигнат напредък по отношение на присъединяването.\r\n\"Очакваме следващата Европейска комисия да не намалява, а да увеличава броя на държавите-членки, да ускори разширяването на ЕС в посока Западните Балкани, да отвори всички преговорни глави за присъединяване с Черна гора и Сърбия и да ускори. интеграцията в страните от Западните Балкани в ЕС\", добави министърът.   ", "date": "2019.09.02", "title": "Унгария: ЕС блокира членството на Западните Балкани"}
{"url": "https://www.actualno.com/crime/prostreljaha-myj-po-pogreshka-po-vreme-na-lov-news_815054.html", "text": "      29-годишен мъж от Антоново е прострелян по непредпазливост в крака след организиран ловен излет на 1 септември в ловището на еленското село Крумчевци, съобщиха от полицията.      Мъжът е бил ранен по невнимание от 34-годишен ловец. Пострадалият е настанен в Реанимацията на МОБАЛ „Д-р Ст. Черкезов“ във Велико Търново, с опасност за живота.   Бил е приет с огнестрелна рана и хеморагичен шок. След незабавна операция, пострадалият е стабилизиран и се възстановява, като предстои и операция на раздробеното му ребро. В полицията в Елена е образувано досъдебно производство. ", "date": "2019.09.02", "title": "Простреляха мъж по погрешка по време на лов"}
{"url": "https://www.actualno.com/balkani/gyrcija-mesti-stotici-migranti-ot-prenaselen-ostroven-lager-news_815051.html", "text": "      Гърция започна преместването на стотици търсещи убежище от лагер на остров Лесбос, приютяващ около четири пъти повече от броя на хората, за които е построен, предаде БГНЕС.      Над 11 000 бежанци и , повечето от които избягали от война или бедност в Близкия Изток, Азия или Африка, са държани в Мория в най-големия мигрантски лагер в Европа.   Около 635 души, предимно семейства, се качиха на пътнически кораб за съоръжения в Северна Гърция, а други трябва да напуснат по-късно през деня, съобщава „Катимерини“.\r\nПреместването на търсещите убежище от островни лагери в континенталната част е част от правителствените мерки, обявени на 31 август за справяне с нарастващия . Всичките пет официални островни лагера на Гърция са над капацитета.  Мория, който е използвана военна база, беше подложен на критики от хуманитарните организации заради тежките си условия на живот.\r\nВ момента той приютява най-много хора от три години и насилието не е рядкост. Афганистанско момче беше убито в сбиване там миналия месец, а жените съобщиха на групите за помощ, че често се чувстват в опасност.   Гърция е основната врата на Европа за търсещите убежище от Сирия, Афганистан и Ирак и е поела повече от половината от 56 000 мигранти, акостирали на северния бряг на Средиземноморието тази година. Броят е малък в сравнение с близо 1 милион души, които избягаха в Северна Европа през Гърция през 2015 г., съгласно споразумение между ЕС и Анкара през март 2016 г., преди да прекъсне потока. Но мигрантите все още оказват натиск върху гръцките съоръжения.    Около 7 000 души акостираха на бреговете на Гърция миналия месец, което е най-голям брой от сключването на сделката. Само миналия четвъртък пристигнаха повече от дузина лодки с около 600 мигранти, което накара правителствения съвет за външни работи и отбрана да проведе спешна сесия.\r\nЗа да ограничи притока, Гърция също планира да засили граничния си контрол и да ускори депортирането на отхвърлените лица, търсещи убежище. ", "date": "2019.09.02", "title": "Гърция мести стотици мигранти от пренаселен островен лагер "}
{"url": "https://www.actualno.com/europe/gruzija-ostana-bez-premier-news_815044.html", "text": "      Грузинският премиер Мамука Бахтадзе подаде оставка.      „Рамката за развитие е създадена, основана и затова реших да подам оставката си, защото вярвам, че на този етап съм изпълнил мисията си“, написа той на своята страница във Facebook.   Той благодари на всички министри и основателя на управляващата партия Грузинска мечта Бидзина Иванишвили за подкрепата и сътрудничеството и отбеляза, че остава неин член.\r\nБахтадзе оглавява правителството на Грузия от юни 2018 г. Преди това той беше министър на финансите, предаде БГНЕС.  Според закона, след оставката на премиера, целият кабинет подава оставка. Министрите ще продължат да изпълняват своите задължения, докато не бъде одобрено ново правителство. Партията, получила най-добър резултат на изборите, може да определи кандидат за премиер (сега това е Грузинската мечта).\r\nВ рамките на две седмици след напускането на ръководителя на правителството парламентът трябва да гласува доверие на новия кандидат за поста, неговия състав на кабинета и програмата му.    ", "date": "2019.09.02", "title": "Грузия остана без премиер "}
{"url": "https://www.actualno.com/ruse/koloriten-grafit-kani-gosti-v-rimskata-krepost-v-ruse-news_815042.html", "text": "      От 2 септември впечатляваща рисунка - графит посреща посетителите на Римска крепост „Сексагинта Приста“ в Русе. Тя се намира на лявата страна на входа на музейния обект откъм улица „Цар Калоян“ 2, разположена е на стената на съседна на музея сграда, чиито собственици одобриха начинанието.      Графитът представлява цветна композиция, свързана с античния период на град Русе и река Дунав, като северна граница на Римската империя. Представени са изображения на римски кораби и триумфален марш на завръщащата се в своя лагер Втора Матиакоска кохорта, лагерувала в Сексагинта Приста през II век. Показана е и триумфална арка – стилизиран образ на архитектурните паметници от този тип в Древен Рим, които били издигани над главни пътища и ознаменували военните триумфи в империята.   Колоритният графит е дело на младата русенска художничка Ина Валентинова. Тя е изучавала изящни изкуства в Академия „Минерва“ в Грьонинген, Холандия, графика и живопис в Академия за изящни изкуства във Вроцлав, Полша и специалност „Текстил“ в Национална художествена академия, София.\r\nГрафитът е направен по поръчка на РИМ - Русе. Идеята е така да се облагороди районът около музейния обект и да се насочи вниманието на преминаващите към местоположението на крепостта от римско време. Това е световна практика музеите да използват нестандартни форми и решения за привличане на посетители. Целта е провокиране на траен интерес у аудиториите към местното наследство и история. По този начин експозициите стават лесно достъпни и разбираеми за публиките и се превръщат в платформи за споделяне на знания, преживявания, провокиране на диалог и обратна връзка с посетителите.   ", "date": "2019.09.02", "title": "Колоритен графит кани гости в римската крепост в Русе"}
{"url": "https://www.actualno.com/velikotarnovo/kmetyt-daniel-panov-s-pomoshta-na-pravitelstvoto-ukrepihme-svlachishteto-v-podnojieto-na-carevec-news_815059.html", "text": "       Свлачищните процеси засегнаха улица „Свети Климент Охридски“ в частта й над средновековния манастирски комплекс „Великата лавра“.      Земната маса е укрепена с изградена от над 140 отделни елемента от стомана и бетон, забити на голяма дълбочина.  Укрепени са и съседни части на участъка на свличането по дължината улицата. В ход е .   Изграден е       заради преасфалтирането на улиците „Иван Вазов” и „Велчо Джамджията”. ", "date": "2019.09.02", "title": "Кметът Даниел Панов: С помоща на Правителството укрепихме свлачището в подножието на Царевец"}
{"url": "https://www.actualno.com/burgas/lekari-ot-burgas-spasiha-rykata-na-myj-po-unikalen-nachin-news_815058.html", "text": "      Лекари от Бургас спасиха ръката на пациент, като взеха кост от крака му. Подобна операция досега не е извършвана в УМБАЛ Бургас .      Костната пластика е била единственият вариант за Горан Чавдаров от Айтос, който е счупил дясната си ръка. Той е имал онкологично заболявания и медиците са предположили, че става дума за метастаза в костта. „Костта се изтънява и става крехка, като черупка на яйце. Пластиката е единственият начин да се възстанови ръката и подвижността й. По време на операцията изрязахме костта до здравия й участък. Липсващото заменихме със собствена кост на пациента, която взехме от крака му и го фиксирахме с импланти“, пояснява лекуващият лекар, д-р Димитър Балабанов. Сложната операция е завършила успешно.   „Много съм благодарен на всички лекари в отделението, на сестрите, на целия екип. Те са млади и много способни. Още като ме приеха началникът д-р Христов ми обясни всичко – какво се е случило с ръката и какво се налага да се прави. Без колебание приех, защото им вярвам и искам всички да разберат, че са отлични професионалисти, които работят на световно ниво“, казва 75 годишният пациент.\r\nТой продължава да работи като заварчик. През целия си трудов път е изработвал предмети от ковано желязо. В Айтос е известен с работата си и сега има подкрепата на своите съграждани и техните пожелания за пълно възстановяване.   ", "date": "2019.09.02", "title": "Лекари от Бургас спасиха ръката на мъж по уникален начин"}
{"url": "https://www.actualno.com/sofia/grajdani-izvadiha-kup-notarialni-aktove-za-symnitelni-sdelki-na-kmeta-na-rajon-vitosha-news_815067.html", "text": "      Общо шест граждански сдружения - Инициативен комитет Владая, Сдружение \"Заедно за Манастирски ливади\", Сдружение \"Жените на Драгалевци\", Гражданска група \"Да спасим Княжево\", Сдружение \"За Бояна\", Гражданска инициатива \"За Симеоново\" - поискаха оставката на кмета на столичния район \"Витоша\" инж. Теодор Петков, който е зам.-председател на СДС. А причината може да се обобщи като локален \"Апартаментгейт\".      Според документи, пратени от сдруженията, кметът и семейството му са пазарували имоти при съмнителни обстоятелства.   Съгласно документите, главно действащо лице в сделките са майката и бащата на Петков - Жанет и Богомил. Даден е пример с имот за 868 квадрата на ул. \"Обелско шосе\", купен за 83 400 лева. Данъчната оценка обаче е малко над 137 000 лева, а Жанет Петкова купува имота от \"Метрострой\" ЕАД. Дружеството е общинско и е в ликвидация.\r\nСлед това, Петкова заменя нейната половина от първия етаж на сградата с имот на на дружеството \"Аксон България\" ООД в същата сграда - само че на втория етаж. Имотът на \"Аксон България\" е половината от имот със застроена площ от 850 квадрата, чиято данъчна оценка (за целия имот) е малко над 103 000 лева. Имотът, който Петкова дава обаче вече се оценява на малко над 155 000 лева. Всичко това се случва в периода 2004 - 2006 година . След това Петкови (в сделката личи и името на бащата на кмета Богомил) даряват на сина си получения чрез замяната имот. А Теодор Петков продава въпросното дарение за 210 000, но евро - на фирма \"Булпласт\" ООД.  Подобна е историята и на имотни сделки в \"Модерно предградие\", които започват от 2002 година и приключват през 2006 година , като Жанет Петкова купуват 540 квадрата за 12 000 лева отново от \"Метрострой\" ЕАД, дарява ги на сина си - и пак при дарението в документите личи също името и на Богомил Петков, а Теодор Петков продава в крайна сметка за 140 000 лева!\r\nИзвън тези сделки са цитирани и други - на самия кмет, както и на жена му, която купува 54 квадрата в \"Борово\" на данъчна оценка - малко над 27 000 лева. Подобна сделка през 2003 година прави самият кмет (тогава той не е кмет - печели мандат като кандидат на Реформаторския блок едва през 2015 година), в квартал \"Павлово\" - 42 квадрата плюс 3 квадрата мазе и малко над 4 квадрата таван, за 18 200 лева т.е. на данъчна оценка. Общо НПО-тата прилагат 20 нотариални акта, показващи различни сделки и прехвърляния на имоти.   \"Наясно сме, че след няколко месеца предстоят избори, но не смятаме, че трябва да чакаме чак до изборите - настояваме инж. Теодор Петков да освободи поста на кмет на район \"Витоша\" незабавно\", казват гражданските сдружения, които готвят протест с блокада на пътища и твърдят, че Петков щял да опита да политизира протеста им .    \"За нас не е важно кметът от коя партия е - ние сме готови да съдействаме на всеки, който работи честно, почтено, който приема гражданските организации като партньори, а не като врагове, всеки който споделя, а не укрива информация от гражданите. Нашият кмет Теодор Петков обаче е олицетворение на обратното\", завършват организациите. ", "date": "2019.09.02", "title": "Граждани извадиха куп нотариални актове за съмнителни сделки на кмета на район \"Витоша\""}
{"url": "https://www.actualno.com/health/nov-udar-sreshtu-veganstvoto-vlijae-na-intelekta-news_815081.html", "text": "      Вегетарианската или веганска диета, към която се придържат родителите може да окажат отрицателно въздействие върху интелектуалните способности на децата. Това пише в статия, публикувана в BMJ Nutrition, Prevention Health.      Според авторите на изследването отказът от храна от животински произход провокира недостиг на холин - вещество, необходимо за развитието на главния мозък, което се съдържа в месото, яйцата и млякото и в много по-малки количества в бобовите култури и ядките.   Холинът е необходим за правилното формиране на правилната структура на главния и гръбначния мозък на плода, а недостигът му по време на бременността повишава риска от дефекти на централната нервна система. \r\nПрез март 2016 г. публикация в сп. Molecular Biology and Evolution на американски биолози съобщи, че вегетарианската диета носи риск от рак на дебелото черво и сърдечно-съдови заболявания.   ", "date": "2019.09.02", "title": "Нов удар срещу веганството - влияе на интелекта"}
{"url": "https://www.actualno.com/sofia/fandykova-oficialno-objavi-che-se-kandidatira-za-nov-mandat-news_815070.html", "text": "      Взех решение да се кандидатирам за кмет на нашия град. Решението ми не е спонтанно хрумване. Това заяви столичният градоначалник Йорданка Фандъкова, предаде БГНЕС.      \"Обещах че ще кажа моето решение дали ще поискам отново доверието на моите съграждани в началото на септември, вече сме началото. Взех своето решение кандидатирам се за кмет на нашия град\", обяви Фандъкова.   \"София се развива през последните 10 години не с приказки, а с много работа. Отново ще заложа на ясен и точен график за работа. График, който включва нови проекти, нови идеи с нови хора, нова енергия, защото работата за София трябва да продължи\", добави още Фандъкова, цитирана от Агенция \"Фокус\".\r\nПри обявяването на кандидатурата особено впечатление направи въпрос към Фандъкова на Илиана Беновска, лицето на радио К2, която попита столичната кметица дали планира откриването на третия лъч на метрото да съвпадне с \"победата Ви на изборите\"!  След като обяви кандидатурата си, Фандъкова посочи три приоритета за бъдещ мандат - работа в кварталите и паркирането там, \"превръщането на София в зелен и чист град\", като специално били подготвени 8 нови парка и свързването им в \"зелен ринг\". Третият приоритет пък е дигитализацията - активното използване на технологиите в общинската работа, с цел повече прозрачност и удобство. ", "date": "2019.09.02", "title": "Фандъкова официално обяви, че се кандидатира за нов мандат"}
{"url": "https://www.actualno.com/europe/mogerini-svetyt-se-nujdae-ot-es-kato-glas-na-zdravija-razum-news_815063.html", "text": "       , ръководител на дипломацията на ЕС, каза днес, че чува призиви към ЕС от цял свят да бъде „глас на здравия разум“ и да остане ангажиран в международните отношения.      \"Светът очаква да бъдем пример, строители на мира, доставчици на сигурност и глас на рационалност и дори понякога глас на здравия разум в този много сложен свят. През последните месеци чувам този апел от цял свят\", заяви Могерини в Брюксел, предаде БГНЕС.   Според нея, независимо дали в Югоизточна Азия, Украйна, Африка или Персийския залив, навсякъде тя чува от партньорите „призив за ангажираност, за подкрепа в посредничеството, в свободната търговия“.\r\n„Светът има нужда от нас днес и в наш интерес е да поддържаме постоянно, много силно участие в световните дела, във всеки регион на света“, каза тя.  По-рано Могерини заяви, че съвременната система на международните отношения е в период на хаос. ", "date": "2019.09.02", "title": "Могерини: Светът се нуждае от ЕС като глас на здравия разум "}
{"url": "https://www.actualno.com/blagoevgrad/systezatelka-ot-bansko-e-novijat-svetoven-shampion-po-taekuon-do-news_815075.html", "text": "      България получи уникалната възможност да е домакин на един от големите шампионати в Таекуон-до. Над 1500 участници от 84 държави премериха сили във всички възрастови групи – юноши, девойки, мъже, жени и ветерани на Световното първенство в този спорт. Катрин Гемкова спечели световната титла при девойки старша възраст в дисциплината спаринг.      Пътят до титлата бе труден за Катрин, преминавайки през тежък жребии с най-сериозните съперници, а именно Корея, Русия, Гърция и Естония.   Катрин анулира състезателката на Корея, която бе с най-добър резултат, но отпадна от битката за първото и второто място. На финала, тя застана отново лице в лице с опонентката си от Естония, с която вече имаше сблъсък на Европейското в Италия през 2019 година. Златното момиче на Банско и този път изигра перфектно финала и заслужено спечели Световната титла, като стана безпорен шампион в своята категория. Като допълнение, Катрин спечели и третото място в спаринга в отборното класиране.\r\nИзключителното представяне на българските спортисти донесе на страната ни 39 отличия от завършилото 21-во Световно първенство по Таекуон-До ITF. В продължение на шест дни пловдивската зала „Колодрума” беше домакин на авторитетния форум, който се състоя във всички дисциплини и категории.   ", "date": "2019.09.02", "title": "Състезателка от Банско е новият световен шампион по таекуон-до"}
{"url": "https://www.actualno.com/interest/moshtna-magnitna-burja-udari-zemjata-news_815090.html", "text": "      Втората най-силна магнитна буря за тази година е регистрирана по цялата Земя, според учените от лабораторията по рентгенова астрономия на Слънцето към Физическия институт на Академията на науките.      „Много забележимо увеличение на геомагнитната активност е регистрирано от почти всички проследяващи станции на нашата планета“, се казва в уебсайта на института, цитиран от РИА Новости.    е започнала на 31 август и ще продължи до вторник сутринта. Максималните изригвания, записани от учените, са 2 бала по петобална скала. Тя е свързана с приближаването към Земята на поток от бърз слънчев вятър. \"Известна изненада обаче е ранният старт на бурята, който се очакваше не по-рано от неделя, както и силата й - прогнозата беше само за буря от минималното първо ниво, обичайно за тази година\", се казва в доклада.\r\nМагнитната буря е втората най-мощна тази година. Отбелязва се, че „по-голямо такова събитие е регистрирано само веднъж през последните осем месеца - през май тази година, когато бурята е достигнала ниво 3 от 5\", предаде БГНЕС.  \"Предвид доста високата скорост на текущия поток, както и стабилната обстановка на Слънцето, много вероятно е той да се върне на Земята в края на септември, 27-28-ми“, съобщават учените. ", "date": "2019.09.02", "title": "Мощна магнитна буря удари Земята "}
{"url": "https://www.actualno.com/pleven/gerb-posochi-kandidata-si-za-kmet-na-pleven-news_815071.html", "text": "      Изпълнителната комисия на ГЕРБ избра Мирослав Петров за кандидат-кмет на партията в Плевен. Той е областен координатор на управляващата партия от около два месеца. В началото на този мандат на ГЕРБ бе назначен за областен управител на Плевен.      Мирослав Петров бе един от седемте кандидатури за кметския стол, номинирани от събранието на плевенската общинска  организация на ГЕРБ на 25 юли. При гласуването тогава най-много гласове събра най-младият общински съветник в Плевен Йордан Грижов – 233 гласа. Втори остана председателят на Общинския съвет в града Мартин Митев с 209 гласа, а трета - със 179 гласа, беше Петя Василева, председател на общинската структура на ГЕРБ. Изпълнителната комисия на партията обаче е преценила, че Петров има най-големи шансове да спечели предстоящите кметски избори.\r\nМирослав Петров е бакалавър по „Контратероризъм“ от Военната академия във Велико Търново и магистър по „Социален мениджмънт” от Стопанската академията „Димитър Ценов“ в Свищов. През 2005 и 2006 година Мирослав Петров успешно завършва обучения на ФБР /ИЛЕА/, съответно в Унгария и САЩ. Има дългогодишен опит на всички нива в системата на МВР като през февруари 2013 г. е назначен за директор на ОД на МВР – Плевен. ", "date": "2019.09.02", "title": "ГЕРБ посочи кандидата си за кмет на Плевен"}
{"url": "https://www.actualno.com/europe/ucheni-stoletnicite-imat-neobichajna-osobenost-v-organizma-news_815060.html", "text": "      Италиански учени от университета „Ла Сапиенца“ в Рим откриха, че хората столетници имат необичайни особености в организма в сравнение с другите хора.      Те твърдят, че хората на възраст 100 и повече години имат нестандартна мрежа от капиляри и други малки кръвоносни съдове, които остаряват по-бавно от на другите хора.   Учените стигнали до това заключение след години проучване на \"огнището на дълголетието\" в италианския град Чилентино.\r\nСредната продължителност на живота там е 92 години при жените и 85 при мъжете. Учените взели кръвни проби от столетниците и ги анализирали.  Изключително ниското ниво на адреномедулин, един от протеините в кръвта, се дължи на добрата работа и отличното състояние на капилярите и други малки кръвоносни съдове, благодарение на което органите и мускулите на тези хора са добре снабдени с кръв, казва авторът на изследването Салваторе ди Сомалия. ", "date": "2019.09.02", "title": "Учени: Столетниците имат необичайна особеност в организма "}
{"url": "https://www.actualno.com/politics/karakachanov-vjarva-che-tazi-godina-shte-ima-dogovor-za-korabi-za-vms-posle-za-btr-i-news_815066.html", "text": "      До края на годината по-скоро е вероятно да се подпише договорът за флота, а в началото на следващата година и за бронираната машина. Това са реалните срокове, каза министърът на отбраната Красимир Каракачанов в отговор на въпрос за проектите за модернизация, предаде БГНЕС.      Двата проекта се движат. \"Специално за флота срока го удължихме заради летния сезон\", каза Каракачанов. Срокът е удължен с един месец, обясни министърът, за подобряване на офертите. \"След което те ще бъдат разгледани\", допълни той.   Колкото до това дали има оферта, която се доближава до финансовия таван на проекта, Каракачанов коментира, че две от офертите са до тавана, едната е малко над - затова имало срок за подобряване на офертите.\r\nКъм този момент, по думите на военния министър, не се налага изменение в проекта за инвестиционен разход. “Но както знаете и там е заложено изискването минимум един от двата кораба да бъде построен в България”, посочи той.  Каракачанов изрази надежда до края на ноември или през декември да сключат договора за корабите. “Разбира се зависи от подобрението на офертите”, посочи министърът.\r\nПрипомняме, че параметрите на двата проекта са следните - два многофункционални патрулни кораба за нуждите на военноморските сили (ВМС) на стойност близо 984 млн. лв. и закупуването на 150 натовски бронирани машини за пехотата на стойност 1.46 млрд. лв. До 12 юни беше крайният срок, в който работната група на военното министерство и ВМС трябваше да оцени техническите и ценовите оферти на кандидатите да доставят бойни кораби и да внесе предложение за класирането им в Министерския съвет. Става дума за германската военна компания Lurssen Werft, италианската Fincantieri и българската \"МТГ – Делфин\".   Що се отнася до бронираните машини, там още не е ясно кой е пратил обвързващи оферти. Неофициално списъкът на компаниите, които ще участват, е: германската ARTEC GmbH, доставяща машините Boxer, финландската Patria с AMV, френската NEXTER Group с VBCI 2 и мултинационалната с американско участие General Dynamics Land System – MOWAG, с машините PIRANHA.     ", "date": "2019.09.02", "title": "Каракачанов вярва, че тази година ще има договор за кораби за ВМС, после - за БТР-и"}
{"url": "https://www.actualno.com/politics/rumen-petkov-syn-ne-gi-lovi-shte-se-kandidatira-li-manolova-za-kmet-news_815093.html", "text": "      Този трепет не ми дава мира. Това каза лидерът на АБВ Румен Петков по време на пресконференция в отговор на въпрос как ще коментира информацията дали Мая Манолова ще се кандидатира за кмет на София, или не, предаде репортер на Агенция „Фокус“.      „Нека да видим кои са кандидатите. Как да реагирам. С трепет – г-жа Манолова ще се кандидатира ли, няма ли да се кандидатира. Сън не лова от тази работа“, заяви още Петков. По отношение на кандидат-кмета на София Петков посочи, че на 4 септември е конференцията на Столичната организация, която ще вземе съответните политически решения.   „Не мога аз или който и да е от нас да говори от името на конференцията“, допълни Петков. Той посочи, че са разсъждавали за възможни номинации за кмет на София. Лидерът на АБВ подчерта, че не е прилично да се говори преди решението на столичната организация на партията. ", "date": "2019.09.02", "title": "Румен Петков: Сън не ги лови ще се кандидатира ли Манолова за кмет"}
{"url": "https://www.actualno.com/europe/germanija-ima-vajna-rolja-v-nov-megaproekt-v-rusija-news_815092.html", "text": "      Строителството на високоскоростна железопътна мрежа в Русия е един от най-амбициозните жп проекти в страната от времената на Транссибирската магистрала. И ето, че накрая трябва да започне планирането на трасето, съединяващо Москва и Санкт Петербург, пише германското бизнес издание .      \"Проектирането ще отнеме 3 години\", заяви в четвъртък заместник-министърът на транспорта на Русия Владимир Токарев. Колко дълго ще продължи строителството след това зависи от избрания проект. Но обикновено отнема до 5 години, отбеляза той.   ВМС е необичайна магистрала. За проекта ще са необходими над 650 км напълно ново трасе. Влаковете ще трябва да достигат скорост до 400 км/ч, пътуването между два града ще отнеме 2,5 часа, така че пътниците да могат да пътуват от центъра на единия град до центъра на другия по-бързо, отколкото със самолет.\r\nНо все пак разходите са огромни. Вицепремиерът Максим Акимов наскоро ги оцени на 1,5 трлн. рубли – или цели 20 млрд. евро. \"Най-вероятно, сумата ще се промени и ще се увеличи\", съобщи Евгени Макаров, ръководител на проекта \"Немска инициатива за високоскоростни железопътни магистрали\".  Най-трудните и скъпи въпроси на строителството на магистралата все още се разработват. Така например не е ясно на коя гара ще пристигнат влакове в Санкт Петербург, дали летищата ще бъдат свързани и дали е необходимо да се планира междинна спирка във Велики Новгород – по средата на пътя.  ", "date": "2019.09.02", "title": "Германия има важна роля в нов мегапроект в Русия"}
{"url": "https://www.actualno.com/society/okonchatelno-li-si-otivat-dve-ot-naj-izvestnite-imena-v-bnt-news_815079.html", "text": "       \"Мълча и ще продължавам да мълча! Няма да кажа никога една лоша дума за БНТ ... Ако аз съм някой, това е единствено благодарение на телевизията Майка! Моля ви, не обиждайте никого!\". Така лицето на спортната журналистика Камен Алипиев коментира новината, че ще бъде освободен от БНТ.          Информация, че новият генерален директор на телевизията Емил Кошлуков е вдигнал мерника на Алипиев се появи в „24 часа“. Обсъжданата и в социалната мрежа причина – Алипиев нямал диплома. Алипиев, обаче, има трудов стаж в БНТ от 1987 година насам. Но тъй като в телевизията имало структурни промени, специално в спортната част, която става вече със статут \"Дирекция\", според шефа ѝ Сашо Йовков Алипиев нямал необходимия образователен ценз. Йовков беше конкурент на Кошлуков в надпреварата за генерален директор.\r\nПрез миналата година Алипиев публично подкрепи протеста срещу тогавашния програмен директор на БНТ Емил Кошлуков. Спортният журналист застана до колегите си от \"Денят започва с култура\". Какво точно каза тогава Алипиев – припомнете си в !  Междувременно вестник \"Уикенд\" публикува информация, че Витомир Саръиванов също си тръгва от БНТ. Той беше главен продуцент на продуцентски център „Спорт“ към дирекция \"Информация\" в обществената телевизия. Неофициално посочената причина за раздялата е предаването \"Спортисимо\", което Саръиванов е промотирал и което Кошлуков видя като една от причините за тежкото финансово състояние на БНТ. Припомнете си в какво говореше Кошлуков за националната телевизия. ", "date": "2019.09.02", "title": "Окончателно ли си отиват две от най-известните имена в БНТ?"}
{"url": "https://www.actualno.com/analysis/spored-ikonomicheskite-interesi-kaspijsko-more-ili-ezero-news_815057.html", "text": "      На границата между Европа и Азия се намира (вътрешно море.) Изхождайки от наименованието \"вътрешно море\" се създава впечатлението, че това е истинско море, но някои страни го наричат \"езеро.\" Заради това, че водоемът заема голяма територия то дълго време се е смятало за най-голямото езеро в света. Преди няколко години САЩ поставиха под съмнение определението на Каспийско море за \"езеро\". Предложението на САЩ да се класифицира водоемът, като море подкрепиха някои други страни, но не и Русия. Защо САЩ настояват на своето, твърдейки, че става въпрос за море, а Русия държи на \"езеро\"? Това пише в свой анализ китайското издание Sohu.      Екосистемата на Каспийско море прилича на морската, то е богато на рибни ресурси. До 90-те години на ХХ век на бреговете на Каспийско море имаше само две страни - СССР и Иран. Съветският съюз тогава беше свръхдържава, конкурираща се със САЩ. Нейната съвкупна национална мощ превъзхождаше Иран, но между тях нямаше сериозни спорове за правото на ползване на водоема. През 1991 година СССР се разпадна на 15 суверени държави и сега на бреговете на Каспийско море има не две, а пет страни.   Русия, Иран, Казахстан, Туркменистан и имат излаз на Каспийско море. С времето тези страни извършиха технологичен пробив в сферат нa търсенето и проучването на природни ресурси и откриха в Каспийско море големи запаси на нефт. По оценка на експертите в Каспийско море има над 60 млрд. тона нефт, което е два пъти повече, отколкото има \"нефтеният крал\" Саудитска Арабия. Тези страни с изключение на Русия, се занимават с износ на нефт от този регион и на това се крепи тяхната икономика.  Най-вече това се отнася до Азербайджан. В началото на развитието на нефтената промишленост той беше главен износител на нефт. Но тогава петролът нямаше такъв международен статус, както сега и не представляваше \"жизнената артерия на промишлеността.\" Затова от продажбата на нефт Азербайджан нямаше такава баснословна печалба, като сега имат Саудитска Арабия и ОАЕ. По-късно, когато добивът на нефт достигна пика на своето развитие Азербайджан вече нямаше от ресурса, поради което икономическото развитие на столицата Баку остана на своето ниво от преди 20 години.\r\nКогато в Каспийско море бяха открити нефтени залежи, висшите кръгове на бяха изпълнени с надежда да възстановят икономиката с разработването на находищата. Ако Каспийско море беше езеро, то в съответствие с международната практика, всички пет крайбрежни страни биха имали право на усвояването му. Корабите на други държави биха могли да пускат котва само със съгласието на Русия и останалите четири страни. Ако водоемът, по предложение на САЩ, бъде признато за море, то Русия и другите четири страни могат да претендират за изключителна икономическа зона в 12 морски мили, цялата останала акватория ще бъде призната за международни води и корабите на всички страни в света ще мога безпрепятствено да спират в нея и да добиват нефт.  В действителност САЩ настояват Каспийско море да се смята за \"море\" именно заради нефта, от който искат да получат част. Същите цели преследва и Русия, която твърди, че Каспийско море е езеро. Русия е най-силната страна в Каспийското крайбрежие с добре развита промишленост. Ако водоемът бъде признат за езеро това ще бъде най-изгодно за Русия. През август 2018 година беше подписана Конвенцията за правовия статут на Каспийско море, в която се казва, че само пет прикаспийски страни имат право да разполагат войските си в дадената акватория и не се допуска присъствието на въоръжени сили на други страни.\r\nАзербайджан и другите страни осъзнават важността на тези нефтени запаси, затова не започват сътрудничество със САЩ. Конвенцията прави невъзможно използването на сила за вмешателство в делата, свързани с Каспийско море. Сега Русия удържа победа по въпроса, но САЩ не са се предали все още. На техните официални карти и в документи водоемът се нарича \"море\". Тази позиция се подкрепя и на международната арена. Остава само да се изчака окончателното решение за съдбата на Каспийско море.    ", "date": "2019.09.02", "title": "Според икономическите интереси - Каспийско море или езеро? "}
{"url": "https://www.actualno.com/art/detski-panair-idva-v-kv-stolipinovov-v-plovdiv-s-nad-30-bezplatni-atelieta-za-deca-news_815106.html", "text": "      Събитието е част от официалната програма на Пловдив Европейска столица на културата      Над 30 културно-образователни включва първото издание на Детски панаир в кв. Столипиново в Пловдив, което ще се проведе на 5 и 6 септември в двора на СУ „Кирил Нектариев“ в града. Организатор на събитието е Фондация Изиарт с подкрепата на Фондация Пловдив 2019 Европейска столица на културата. Всички инициативи са с вход свободен и ще продължат в рамките на двата дни от 10.00 до 18.00 часа.   „Решихме да направим Детски панаир именно в Столипиново, защото кварталът е пълен с деца, които живеят доста изолирано, но като всички други имат нужда от  достъп до разнообразни културни и образователни инициативи. За нас е изключителна възможност да направим събитието именно тук с надеждата, че ще можем да въвлечем децата в света на изкуството. Надяваме се панаирът да привлече посетители както от квартала, така и от целия Пловдив и да стане възможност за един мост между децата в града и първа стъпка за по-сериозна комуникация и взаимодействие между тях в бъдеще. Сигурни сме, че ще намерим десетки бъдещи художници, архитекти и музиканти и ще се опитаме да ги запалим с идеята да търсят изкуството в живота си“ – споделя Станка Желева, председател на Фондация Изиарт.\r\nЗа децата, които се интересуват от изкуство, са предвидени десетки работилници, между които по стъклопис, архитектура, пясъчни рисунки, плъсти и грънчарство. Ще има специално ателие, посветено на културно-историческото наследство на Пловдив за изработка на мозайки с фрагментите от римски мозайки са от Голямата базилика в Пловдив.Организаторите са приготвили и атрактивна програма за сцената - музикални и театрални спектакли, танци и игри за най-малките. Специално за събитието ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари.  Детски панаир стартира преди осем години с подкрепата на Фондация Америка за България, като до момента са реализирани над 40 събития в над 15 града. Панаирът е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии). Проектът е некомерсиален и позволява на всички желаещи деца да се включат абсолютно безплатно в културно-образователните инициативи. ", "date": "2019.09.02", "title": "Детски панаир идва в кв. Столипиновов в Пловдив с над 30 безплатни ателиета за деца"}
{"url": "https://www.actualno.com/politics/volja-veche-se-registrira-v-cik-za-mestnite-izbori-news_815097.html", "text": "      ВОЛЯ се регистрира в ЦИК за участие в местните избори през октомври. Партията на Веселин Марешки е събрала 7590 подписа и е внесла четвърта документите си за регистрация, съобщават от пресцентъра.      От партията изтъкват значението на четворката като символ на работата, която се възнаграждава, като число на мисълта, след което започва по-добър живот.   От пресцентъра на партията информират, че от профила си във Facebook лидерът Веселин Марешки е благодарил на членовете и симпатизантите за отличната работа в събирането на подписите. Той е пожелал позитивна и ползотворна кампания. ", "date": "2019.09.02", "title": "\"Воля\" вече се регистрира в ЦИК за местните избори"}
{"url": "https://www.actualno.com/interest/ucheni-veshtajat-neizbejno-tejko-zemetresenie-v-kalifornija-news_814965.html", "text": "      Ново тревожно проучване предполага, че т. нар. разлом на Уилмингтън - простиращ се на 20 километра под Южен Лос Анджелис до залива Сан Педро - е в състояние да генерира земетресение с магнитуд 7,4 по Рихтер.      От National Geographic, позовавайки се на изследователи от Харвардския университет, които наскоро оповестиха своите плашещи констатации, първи съобщават за тези открития.   \"Надявам се, че привличането на внимание към него може потенциално да увеличи безопасността в региона\", казва авторът на проучването Франклин Улф, цитиран от National Geographic, предаде БГНЕС.\r\nСпоред американски изследователи, пукнатината в Калифорния в момента е бавно движеща се и вероятно се разкъсва само веднъж между 3 200 до 4 700 години. Разломът Уилмингтън лежи в основата на две от най-натоварените пристанища в САЩ и според изследователите е обезпокоително, че може да се свърже с други близки разломи, което би предизвиквало земетресение с магнитуд 7,4.  Новото проучване разкрива колко разломи пресичат Южна Калифорния.\r\nИзследователите подчертават, че разломът на Уилмингтън е различен от другите, които могат да бъдат открити на земната повърхност. По-конкретно, разломът на Уилмингтън е \"сляп\", което означава, че е скрит под повърхността и това прави особено трудно изучаването му.   Калифорния беше засегната от десетки малки земетресения по-рано това лято, като най-голямото - с магнитуд 7,1, за щастие разтърси слабо населени райони в южния щат на САЩ, като причини само прекъсвания на тока и малки щети.    През януари 1994 година регионът беше поразен от земетресение с магнитуд 6,7 в Северридж, при което 57 души загинаха и 8700 бяха ранени. ", "date": "2019.09.02", "title": "Учени вещаят неизбежно тежко земетресение в Калифорния"}
{"url": "https://www.actualno.com/curious/hitrini-za-chisto-i-bjalo-prane-bez-mirizmi-news_814971.html", "text": "      Когато искаме да избелим дадена дреха, най-често прибягваме до белина. Продукти, съдържащи белина, обаче, са силно токсични за околната среда и отслабват влакната на плата, което помага да се скъса и по-бързо. Вярно е, че стават много бели бели дрехи, но пък ако не сте внимателни, белината може да направи петна върху цветните дрехи от пръските. Затова ето ви няколко съвета как с подръчни средства в кухнята да се справите с всичко това, пише \"Дарик\".      Ако искате да избелите кухненски пердета, върху които се натрупват пушек и мазнини, много ефикасно би било да ги поставите във вана с гореща вода. Добавете 1 супена лъжица сода за хляб и оставете да престоят така, докато водата изстине. След това може да ги изперете нормално и много по-лесно. Ще ги извадите от пералнята перфектно чисти.   Ако искате да избелите покривки, това е много лесно и се прави почти по същия начин като със завесите. Сложете ги в гореща вода, но добавете малко водороден пероксид върху местата с петна. Те ще излязат по-лесно и ще оставят покривките напълно бели, а и няма да увредят плата.\r\nАко искате да избелите дрехите си, когато ги слагате в пералнята, разредете 1 супена лъжица сода бикарбонат в чаша с вода и след това я излейте върху дрехите (никога не слагайте чиста сода за хляб върху плат, защото това може да го повреди; най-добре е да я разредите с вода). След това оставете пералнята да извърши нормалните си цикли на пране. Можете да използвате и лимонов сок.   ", "date": "2019.09.02", "title": "Хитрини за чисто и бяло пране, без миризми"}
{"url": "https://www.actualno.com/burgas/2500-konopeni-rastenija-otglejdali-dvama-bratja-kraj-zidarovo-news_815156.html", "text": "      Конопени растения засадени в нива, близо до село Зидарово, община Созопол, откри \"Криминална полиция\" при ОДМВР Бургас. При специализираната акция е намерено и голямо количество суха зелена тревна маса - марихуана. В акцията са участвали и сили на жандармерията, \"Специализираните полицейски сили\", отдел \"Разследване\", служители на РПУ-та от Бургас.      Конопените растения са били засяти на площ от 2600 кв.м. от двама криминално проявени братя на 32 и 38 години, които са отглеждали незаконните растения. Височината на конопени растения е от 1,5 до 2,5 метра, а техният брой около 2500, отглеждани с напоителна система.     Полицията е иззела селскостопански инструменти, чували със земеделски торове и други материали, които са били нужни за отглеждането на растенията.\r\nБлизо до нивата с канабис са намерени и места за сушене на тревната маса, където е имало около 40 растения. Открито е и помещение с голямо количество канабис. Извършва се разследване, за да се установи кои са лицата участвали в разпространението.     За констатираното престъпление спрямо двамата братя e повдигнато обвинение. По случая е образувано досъдебно производство и материалите са докладвани в Районна прокуратура Бургас. ", "date": "2019.09.02", "title": "2500 конопени растения отглеждали двама братя край Зидарово"}
{"url": "https://www.actualno.com/america/korab-se-zapali-kraj-bregovete-na-kalifornija-nad-30-dushi-zaginaha-news_815171.html", "text": "      Най-малко 34 души загинаха в понеделник при пожар на малък кораб край бреговете на Калифорния. Това съобщи телевизионната компания KTLA, позовавайки се на противопожарната служба на окръг Вентура.      Информация за вида на кораба за сега няма, но според CNN става дума за кораб, използван от водолази, пише още агенция \"Фокус\".   Позовавайки се на бреговата охрана на САЩ, KTLA отбеляза, че инцидентът е станал край остров Санта Крус западно от Лос Анджелис.\r\nЗасега няма информация за националността на загиналите.    ", "date": "2019.09.02", "title": "Кораб се запали край бреговете на Калифорния, над 30 души загинаха"}
{"url": "https://www.actualno.com/europe/sasht-shte-dostavjat-vtechnen-gaz-na-polsha-i-ukrajna-news_815172.html", "text": "      САЩ, Полша и Украйна подписаха тристранен меморандум за разбирателство, насочен към осигуряване на енергийните доставки на Полша и Украйна с американски втечнен природен газ, предаде украинската преса.      Според документа правителството на САЩ ще подкрепи двете държави от Централна и Източна Европа при диверсифициране на техните енергийни ресурси и установяване приложимите технологични съоръжения, пише Emerging Europe.\r\n\"Една от стъпките в тази посока ще бъде да се регулира доставката на втечнен газ през Полша. За тази цел ще бъде изграден специализиран интерконектор, който ще обедини газотранспортните системи на Украйна и ЕС\", каза ръководителят на Съвета за национална сигурност и отбрана на Украйна Олександър Данилюк.   От 2021 г. Полша ще може да прехвърля към Украйна 6 млрд. куб. метра газ. Настоящият капацитет е 1,5 млрд. куб. метра.  \"САЩ са готови да помогнат на Украйна да постигне пълния си енергиен потенциал с американски технологии, ресурси и подкрепа\", каза американския енергиен министър Рик Пери и добави, че \"за Украйна енергийната сигурност е национална сигурност\".\r\nГоворейки във Варшава на 31 август, украинският президент Владимир Зеленски се присъедини към Полша в противопоставянето на руския газопровод \"Северен поток 2\", който заобикаля Полша и Украйна, като го нарече \"неприемлив, тъй като представлява заплаха за цяла Европа\".\r\n\"В същото време ние сме за диверсификация на енергийните източници, както и за енергийното сътрудничество в триъгълника Полша-САЩ-Украйна\", каза Зеленски.     ", "date": "2019.09.02", "title": "САЩ ще доставят втечнен газ на Полша и Украйна"}
{"url": "https://www.actualno.com/curious/naj-uverenite-zodiakalni-znaci-news_815020.html", "text": "      Има хора, които постигат целите си на всяка цена. Те не се спират пред нищо. Не се плашат от трудностите и препятствията, дори се мотивират. Те не се влияят от чуждата критика и абсолютно нищо не може да ги отклони от пътя към целта. Тези хора принадлежат към няколко зодиакални знака. Те са изключително уверени, упорити и целеустремени.      Вижте кои са тези :    - Това са хора, които знаят точно какво искат и как да го получат. Успяват да постигат всяка една цел заради упоритостта си. Телците са излключително уверени в себе си и вярват, че могат да се справят с всяка една трудност. Абсолютно никой и нищо не може да ги накара да спрат да се борят за мечтите си. За тях е изключително важно да докажат на всички, че са взели правилно решение.    - Това са хора, които притежават наистина огромно самочувствие. Обикновено успяват да оправдаят наличието му. Лъвовете са много упорити и борбени. Готови са дори да прибегнат до манипулация, за да стигнат до целта. Те са родени за лидери. Успяват да постигнат всяка една своя цел с много хъс и упоритост. Готови са на всичко, за да сбъднат мечтите си и нито една трудност не може да им попречи да продължат.     ", "date": "2019.09.02", "title": "Най-уверените зодиакални знаци"}
{"url": "https://www.actualno.com/crime/haralan-aleksandrov-iskanijata-na-romite-v-sotirja-porazitelno-pripomnjat-tezi-na-vmro-news_814993.html", "text": "      \"С нарастващото социално неравенство се преразпределя сигурността, която е важен елемент от качеството на живот. Има едни територии, където животът е сравнително сигурен. Далеч не е така в други, от които обществото и държавата са се оттеглили. Те започват да се превръщат в гета. В Сотиря чухме вопъла на една гетоизираща се територия\". Така социалният антрополог Харалан Александров коментира инцидентите с насилие над деца в сливенското и допълни, че исканията на ромското население там се поразително припомнят тези от програмата на ВМРО.      В интервю за bTV Александров допълни, че един от най важните разделителни белези между гетото и цивилизованата територия е възможността да упражняваш брутално насилие безнаказано.   \"Всички ние имаме разрушителна, насилническа част. Ако средата не ни е социализирала по начин, който да удържа тези пориви, понякога ги практикуваме в реалността\", коментира Александров.\r\n\"В момента българската средна класа е втренчена във властта и елитите и настоява те да направят нещата по-добре. Някак си започва да се изолира и да не вижда социалния си провал\", каза още той.  \"В обществото тече процес на все по задълбочаваща се криминализация. В тези населени места живеят заедно престъпници и жертви, без да има култура жертвата да се пази\", коментира от своя страна Тихомир Стойчев, бивш директор на ЦСБОП.\r\nСлед жителите на с. Сотиря поискаха денонощно присъствие на полиция в селото. По думите им, ако това не бъде осигурено, няма да пуснат децата си на училище.\r\nХората настояват за доживотен затвор без право на обжалване при посегателство над дете. На няколко места в селото се събира и подписка с искане за промяна на закона.       Кметът на Сотиря Димчо Георгиев заяви, че след инцидентите в селото има постоянно полицейско присъствие. Ще искат обаче и занапред да е така.\r\nБабата на жестоко заяви, че на 17 или 18 септември ще отидат пред Народното събрание, за да поставят исканията си. Настояват за среща с депутатите.\r\nТя се обърна с призив към всички хора, които също искат промяна в закона, да ги подкрепят и да дойдат пред парламента.\r\nМеждувременно от Районната прокуратура в Сливен ще поискат постоянна мярка „задържане под стража” за двамата мъже, които са задържани за блудствени действия с 8-годишно момиче в Сотиря.\r\nЕдиният е 15-годишен младеж, за когото се смята, че е участвал в престъплението, а другият е възрастен мъж на 68 години, който е живеел временно в пристройка в дома на семейството на момичето.    ", "date": "2019.09.02", "title": "Харалан Александров: Исканията на ромите в Сотиря поразително припомнят тези на ВМРО"}
{"url": "https://www.actualno.com/sciencelogy/s-kakvo-shte-ni-iznenada-apple-prez-septemvri-news_815001.html", "text": "      Тече подготовката за септемврийското събитие на Apple, на което ще бъдат представени нови модели iPhone, компютри MacBook, AirPods и други. Обзор на Bloomberg предварително издава какво ново да очакваме.      Разбира се, откриваме нови модели сред айфоните, както и напълно новият iPhone Pro, заменящ XS линията. Той ни радва с по-широкоъгълна задна камера, а обновеният iPhone XR пък е снабден  с втора камера с оптично увеличение.   Серията на iPhone Pro притежава и много други подобрения, освен промените в камерите. Външният вид и корпуса на устройствата няма да претърпят големи промени. При тези модели е осигурено безжично зареждане на AirPods, чрез Qi активен, безжично зареждащ се калъф, който ще улеснява потребителите, които са постоянно в движение и погълнати от динамично ежедневие. Покритията при някои модели преминават от лъскаво към матово такова, за  по-голям комфорт по време на употреба. Подобрения се наблюдават и при Face ID, където ще е възможно отключване под повече ъгли, както и повишена водоустойчивост и  удароустойчивост.\r\nОчакваме дебютирането и на нов MacBook Pro с диагонал на дисплея над 16 инча, чийто дизайн ще наподобява този на 15-инчовия модел, но с малки изменения.  Изобретени са и нови AirPods слушалки, които, разбира се, ще бъдат на по-висока от обичайната цена. При тях нововъведенията включват водоустойчивост и шумоизолация, които не са налични при последния модел.\r\nПо-ниският клас iPad този път идва с по-голям размер на дисплея - от 9.7 на 10.2 инча, като не е ясно за сметка на какво в дизайна ще се стигне до тази промяна (премахване на Home бутон, рамка или друго).   Apple Watch  ще остане с дизайна, представен миналата година, със съвсем минимални промени по корпуса на часовника, който ще бъде от титан или керамика. Информация за това беше изтекла още при актуализацията на WatchOS6.    В предадената информация виждаме още, че за следващия iPhone (който ще бъде наличен през 2020 година) се планира поддръжка на 5G мрежи и задна 3D камера.  Задава се и по-малка и същевременно по-достъпна версия на HomePod. ", "date": "2019.09.02", "title": "С какво ще ни изненада Apple през септември?"}
{"url": "https://www.actualno.com/europe/london-izprashta-dronove-v-persijskija-zaliv-na-fona-na-naprejenieto-s-iran-news_814981.html", "text": "      Лондон обмисля да изпрати дронове, за да помогне на военните кораби на Кралския флот да ескортират танкери с флага на Великобритания през Ормузкия проток, предаде Скай Нюз.      Командир Дийн Басет заяви, че Иран представлява пряка заплаха за британските търговски кораби и отбеляза, че няма да изключи използването на военна сила, ако е необходимо.   В средата на август Обединеното кралство се присъедини към предложената от САЩ коалиция в Персийския залив срещу предполагаемата иранска заплаха в региона,\r\nТова се случи, след като Ислямска революционна гвардия иззе британски танкер с флага на Великобритания, заявявайки, че е нарушил морските правила, като е нанесъл щети на ирански кораб и се опитва да избяга от властите.  Кризата ескалира миналия месец, когато иранският президент Хасан Рухани каза на френския си колега Еманюел Макрон, че Техеран ще продължи с неизпълнение на задълженията си по ядрената сделка, като заяви, че европейските държави трябва да защитават Ислямска Република от американските санкции. ", "date": "2019.09.02", "title": "Лондон изпраща дронове в Персийския залив на фона на напрежението с Иран "}
{"url": "https://www.actualno.com/scene/monasite-ot-shaolin-shte-posetjat-bylgarija-s-dva-spektakyla-prez-fevruari-2020-news_815003.html", "text": "      Монасите от Шаолин са безспорно явление, което всеки път впечатлява публиката с невероятните постижения на човешкия дух и природа. Повече от 25 години те пътуват по света и демонстрират своите изключителни умения. Следващата година,  монаси от най-различни възрасти ще демонстрират в София и Варна магията на Кунг Фу изкуството. Представлението на 22 февруари е в зала 1 на НДК , а в морската ни столица ще се състои на 24 февруари в ДКС . Гостуването на Монасите от Шаолин се организира от Loud Concerts.      Билетите за спектакъла МОНАСИТЕ ОТ ШАОЛИН - МИСТИЧНАТА СИЛА НА КУНГ ФУ влизат в продажба от днес, 2 септември, в мрежата на Eventim (www.eventim.bg) и партньорите им в цялата страна - магазинитe Office 1 Superstore, OMV, Български пощи, Технополис.\r\nЦеновите категории за София са от 35 до 85 лева, а за Варна от 25 до 60 лева, в зависимост от местоположението в залите.  Всеки фен може да използва и опцията на Eventim Print at Home, която дава възможност да се отпечатва закупеният електронен билет вкъщи.\r\nПовече от 1500 години легендарните монаси от Шаолин Кунг Фу са Майстори на енергията. Вътрешната енергия на човека – Ки и нейното овладяване, води до невероятни постижения, които изглеждат невъзможни за обикновените хора. Тя може да бъде блокирана или стимулирана чрез медитация и техники на дишане, така че да се изолира болка или нараняване за кратък период от време, а също така може да бъде използвана и за лечение. В манастира Шаолин, в близост до свещената планина Суншан, Дзен будистите започват да практикуват физическо и духовно усъвършенстване още от най-ранна възраст.  Двата спектакъла, на 22 февруари в София в НДК и на 24 февруари във Варна – зала ДКС, ще представят историята на Шаолин чрез майсторски изпълнени физически упражнения от група от 18 монаси, водени от своя възрастен учител. Те ще демонстрират ненадминатото си Кунг Фу и Ки Гонг майсторство, постигнато с дългогодишен труд.\r\nБългарската публика ще се потопи в тайните на китайската философия и митове, мъдростта на Дзен будизма и изумителни сцени, постигнати благодарение на овладяването на вътрешната Ки енергия.\r\nИнтерактивните спектакли ще помогнат на публиката да надникне в тайнствения свят на китайските монаси и тяхната мистична енергия!     ", "date": "2019.09.02", "title": "Монасите от Шаолин ще посетят България с два спектакъла през февруари 2020"}
{"url": "https://www.actualno.com/europe/i-v-albanija-nedostig-na-medicinski-sestri-news_815002.html", "text": "      За две години 6 500 медицински сестри са напуснали Албания и този брой непрекъснато нараства, пише МИА.      Това каза ръководителя на Асоциацията за медицински сестри Елсон Чачай, като изрази загриженост, че масовото заминаване на в западноевропейските страни, предимно Германия, ще има сериозни последици за сектора, предаде БГНЕС.   Той добави, че сред желаещите да напуснат Албания са лекари, подтикнати от високите заплати и много по-добрите условия на труд, като много от тях посещават курсове по немски език, за да започнат работа по-късно в страната.\r\n„Натовареността се увеличава, но броят на медицинския персонал е еднакъв или намалява, така че всяка медицинска сестра е с двойно натоварване. Подобна тежест намалява качеството на здравните услуги. През последните две години близо 6 500 медицински сестри са напуснали страната, а само около 150 са напуснали Университетската клиника „Майка Тереза“, заяви Чачай.  Той подчерта, че ако това е толкова очевидно в Университетската клиника, същото се случва и в други регионални болници и че това явление е засегнало не само обществените, но и частните здравни заведения.\r\n„Алармените данни трябва да разбудят правителството, което би трябвало да увеличи заплатите на лекарите и медицинските сестри, както и да подобри условията на труд. Искаме те да не затрупват с обещания, а с реални работни места и задоволяване на здравните нужди, каза Чачай, като добави, че в момента около 200 медицински сестри са пред заминаване за Германия.   Междувременно Камарата на лекарите потвърждава, че само за миналата година 164 лекари са напуснали страната, което е довело до недостиг, особено в провинцията.     ", "date": "2019.09.02", "title": "И в Албания недостиг на медицински сестри"}
{"url": "https://www.actualno.com/viewpoint/sertifikat-1720-ili-georgiev-kaji-si-news_815022.html", "text": "             Ако управляващите си бяха затраяли за испанския на Пламен Георгиев, изпратен от тях за консул във Валенсия, нямаше да го има вторият скандал - след първия с незаконната му тераса, лъснал покрай “Апартаментгейт”. Да, не знае добре испански, но какво да се прави - не е първото, нито последното политическо назначение в дипломацията. Да не би някой да е проверявал нивото на владеене на езици на всички политици, за които бяха намерени места като посланици или консули? Ако кандидатстваха за работа в голяма частна фирма, щяха да водят с тях интервю на езика, който претендират да владеят. Но в държавната администрация, изглежда, се доверяват на сертификати. И на честната дума.   Проблемът дойде оттам, че в биографията си, представена в парламента, Георгиев бе вписал А2 като ниво на владеене на испански език - втората степен след най-ниската A1. След като назначението му за консул в Испания разкри този факт, някой съветник по комуникацията или някакви пиари вероятно са решили да го “повишат” по спешност. В резултат eдна медия публикува сертификат №1720 от фирмата “Никанор”, сключила преди време договор с КПКОНПИ. Дипломата удостоверява, че от март 2017 година Пламен Георгиев владее испански на значително по-високото ниво B1. Остава загадка защо година по-късно, когато подава биографията си като кандидат за шеф на новосформираната антикорупционна комисия, Георгиев посочва, че владее испански на по-ниското ниво А2.   Първо: качеството на сертификатите, издавани в България. Преди време имаше една история със сертификати, придружени от стикери “Коректна фирма”, които едно ЕООД раздаваше срещу 77,52 лева, заедно с доставката на документите. Над 17 000 български фирми си ги бяха поръчали. Това е добра илюстрация на проблема с качеството на сертификатите, издавани на килограм в България за какво ли не.\r\nЩо се отнася до фирмата “Никанор”, при нея езиковото обучение не е изрично упоменато в широкия предмет на дейност, но въпреки това фирмата печели обществена поръчка на оглавяваната от Георгиев КПКОНПИ. Както посочиха езикови специалисти, сертификатът е пълен с грешки и изглежда като да е преведен с Google translate. Това поставя въпроса за избора на фирмите, осъществяващи чуждоезиково обучение в институциите. Народното събрание например редовно обявява такива поръчки за езиково обучение. Тазгодишната е за 115 000 лева без ДДС.\r\nВторо: стандартите. Фирмите и служителите им, които удостоверяват, че преминалите през тяхно обучение притежават определени умения, трябва да отговарят на определени стандарти. В България работят достатъчно авторитетни и признати организации като Института Сервантес, Британски съвет, Гьоте институт, които биха могли да подпомогнат подобна стандартизация. В противен случай ще продължим да слушаме как българка на развален английски съобщава спирките в метрото.       Трето: политическите назначения в дипломацията. Българската дипломация, в която блестят имена като Симеон Радев и Иван Станчов, има защо да се чувства унизена. В своя декларация по повод назначението на  Георгиев Българското дипломатическо дружество (БДД) призова правителството да го отмени, а МВнР да се противопостави на всякакви подобни назначения.\r\nНаред с това дипломатите призоваха за борба срещу “налагането на некомпетентността, невежеството и неграмотността в българската дипломатическа служба и навсякъде другаде в държавната администрация”. От БДД посочват, че за пореден път е нарушен Законът за дипломатическата служба, „тъй като т.нар. “политически” или „външни” назначения за службата не могат да бъдат повече от 20% във всеки един момент\". Цитират се и тези данни: „от 15 генерални консули, каквито има България в момента, 8 са външни/политически назначения, т.е. над 50%\".\r\nЧетвърто: високомерието на управляващите. Или по-скоро - гьонсуратлък. Премиерът Бойко Борисов е единственият, който “удостовери” колко ценен е Пламен Георгиев като държавен кадър. Но обществото отдавна е наясно, че премиерските изявления винаги трябва да се прекарват през дефлационен индекс. Така “милиардите”, които Георгиев като шеф на КПКОНПИ бил конфискувал, стават милиони, “няколкото езика” се свеждат до английски и неизменния руски, “хилядите награди” - до няколко по-скоро институционални и т.н.\r\nНо инатлъкът, с който управляващите искат да изпратят Георгиев на “почивка” като дипломат, вече дразни много хора. В комбинация с вътрешната опозиция, която се оформя по места в ГЕРБ, това неизменно ще се отрази на резултатите от местните избори. Даже и Борисов да открие 100 цеха, които ще кръсти “заводи”.       И пето: личното достойнство. Тази тема не е коментирана, но е важна. Тъй като казва много за овластените хора.\r\nПламен Георгиев не е имал публично изявление от 30 юли, когато се яви в парламента, за да бъде освободен от поста шеф на КПКОНПИ. Всички последвали опити на журналисти да се свържат с него, за да коментира акта за барбекюто на терасата му, внезапното му назначаване като консул или пък сертификата за владеене на испански език, завършват без успех. Дори не се е явил в столичния район “Слатина”, за да получи акта за барбекюто си.\r\nЕ, г-н Георгиев, време Ви е да проговорите. Защото скандалът само усили впечатлението за всеобщо посрамване на властта. И направи за посмешище дарената иначе с толкова власт КПКОНПИ. Трудно е правителството да се отметне от решението си за назначението. Остава значи само това: Пламен Георгиев да се откаже. Нека прояви достойнство.   ", "date": "2019.09.02", "title": "Сертификат №1720. Или Георгиев, кажи си"}
{"url": "https://www.actualno.com/plovdiv/400-moto-turisti-ot-25-dyrjavi-na-parad-v-plovdiv-news_814933.html", "text": "       Парад на нациите събира в Пловдив 250 мотоциклета и 400 мото-туристи от близо 25 европейски държави. Участниците във форума ще посетят национални и исторически места в региона, съобщават организаторите от „Мото Клуб Златно Крило“. И посочват, че целта на срещата е да се презентира пловдивска област с нейните традиции, култура, бит, кухня и природа. Идеята на събитието е да се създават нови приятелства между различните мото клубове и отделните мото-туристи в страната и чужбина.      \"Нашето мнение е, че страната ни има нужда от повече мероприятия от този род, с участието на обикновените граждани на Европа, обединени в различни по интереси клубове. Те ще се превърнат в най-силната, истинска рекламна кампания, от която се нуждае България. Защото, както знаем, от „уста на уста” е най-достоверната и реномирана световна информационна агенция\", убедени са инициаторите на парада. Участниците в срещата са предимно на около и над средната възраст, бизнесмени и общественици, хора с достатъчно свободно време и финанси, практикуващи мото-туризъм.   Организаторите подчертават, че парадът не е просто среща на рокери, а на мото-туристи от цяла Европа, които искат да опознаят България. В програмата са включени посещения на НПК Асенова крепост, Бачковския манастир, както и производители на вино в Асеновград. програмата предвижда още участие в рок концерт, в бирения фест на Младежки хълм в града под тепетата и на кулинарния фестивал „Пловдив Мези“ в парк \"Лаута\". На 06.09.19 г. точно в 19:30 ч. ще започне светлинния мото парад, след който участниците ще се присъединят към честванията на 134-та годишнина от Съединението на България.\r\nЛюбителите на мощните машини на две и три гуми от най-висок клас и луксозни екстри ще могат да ги разгледат и да се снимат с тях на паркинга на хотел \"SPS\" в Пловдив. На 07.09.19 г. от 11:30 ч. от същото място ще потеглят мотористите за Парада на нациите по улиците на Пловдив. Крайната точка на шествието е площад „Стефан Стамболов“, където мото-туристите ще се включат в концерта „Български фолклор през очите на света”. Първата подобна международна среща в България бе проведена в София през 2013 г. от „Мото Клуб Златно Крило“. През 2014 г. бе втората - в Ахелой̆. През 2015 г. - в Банско, през 2016 г. - в Царево, през 2017 г. - отново в Ахелой и през 2018 г. - в Обзор. Тази година бе решено мото парадът да е в Пловдив.   ", "date": "2019.09.02", "title": "400 мото-туристи от 25 държави на парад в Пловдив"}
{"url": "https://www.actualno.com/asia/protestite-v-honkong-njamat-kraj-video-news_814950.html", "text": "      Хонконг се намира в безпрецедентна криза, тъй като продемократичното движение на протестиращите, което до голяма степен е без лидер, призова милиони по улиците, за да протестират срещу това, което те виждат като ерозия на свободите и все по-голяма намеса в техните дела от страна на Пекин.      В последната акция протестиращите, облечени в черно, пречеха на вратите на влакове в метрото да се затворят, което доведе до големи забавяния в транспортната мрежа, предаде БГНЕС.     Протестиращите също призоваха за обща стачка днес, докато студентите ще организират митинг следобед.  Хонконг има сериозна степен на автономия спрямо Китай и работи в рамките на една държава - две системи, което дава права на жителите на града, невиждани на континента. Китай се ангажира да предостави на хората на Хонконг тези права в специално споразумение, след като градът стана владение на Китай отново след британското колониално управление през 1997 година.\r\nПротестите започнаха в противовес на правителствените планове за разрешаване на екстрадицията в континенталната част на хора, издирвани от Пекин, но се разшириха, за да включат по-широки искания. Те включват искания законопроектът за екстрадиция да бъде официално отменен и за независимо разследване на предполагаемата полицейска бруталност по време на протестите.\r\nПротестиращите също искат губернаторът на града и всички негови депутати да бъдат пряко избрани, премахвайки настоящата система, която силно благоприятства китайското правителство.     ", "date": "2019.09.02", "title": "Протестите в Хонконг нямат край (ВИДЕО)"}
{"url": "https://www.actualno.com/balkani/poevtinjaha-turisticheskite-uslugi-v-gyrcija-news_814935.html", "text": "      От 1 септември поевтиняват туристическите услуги в Гърция, съобщи БНР. Цените от вчера на повечето места са по-ниски с 30%, а има и хотели с 50 на сто намаление.      Увеличени в сравнение с миналата година са резервациите на българи на островите Санторини, Родос, Корфу и Крит. Сънародниците ни са сред туристите, които често резервират в последния момент и не може да се прогнозира техният интерес, коментират туроператори, цитирани от БНР. Повишен е и интересът към традиционно посещаваните от българи курорти на полуостров Халкидики, както и на островите в северната част на Егейско море.   Същевременно министерството на здравеопазването на Гърция задължи хотелиерите да информират на няколко езика за риска от разпространение на западнонилска треска, от която в страната досега има 10 смъртни случая. Атинската медицинска асоциация призoва гражданите да предприемат всички необходими предпазни мерки, тъй като опасният вирус продължава да се разпространява в цялата страна. Според най-новите данни броят на заразените е нараснал до 96, съобщи електронното издание \"Български новини\". Експертите смятат, че броят на такива инфекции, пренасяни от комари, може да се измерва в хиляди, тъй като много хора не развиват симптоми. Националната здравна организация обяви, че до 26 август са регистрирани инфекции в 34 региона, включително и в Атика. Оттам призовават гражданите да използват средства за защита срещу насекоми върху кожата и над дрехите, да инсталират мрежи и екрани против комари в домовете, да премахват застояла вода от мивки, вази и улуци, както и редовно да се коси тревата сутрин. ", "date": "2019.09.02", "title": "Поевтиняха туристическите услуги в Гърция"}
{"url": "https://www.actualno.com/interview/demetra-duleva-njama-samo-edin-pechelivsh-hod-njama-predateli-vsichko-e-vypros-na-lichen-izbor-news_814924.html", "text": "      „Странстващият албатрос“ е дебютният роман на Деметра Дулева. Историята започва сред сивотата на София от края на 90-те години, пренася ни в самотата на космополитния Брюксел и завършва на брега на Сена, в оживения,  творчески Париж. И макар някои от местата, на които героинята се спира в търсене на щастието, да са чужди и непознати, трудностите, които среща по пътя са универсални и всеки читател може да се припознае в нейния стремеж да открие къде принадлежи наистина. Ето какво разказва Деметра Дулева в интервю, предоставено от издателство \"Хермес\":       \"Странстващият албатрос“ е първата ви книга. Как се роди идеята за нея? Първите епизоди от книгата се появиха преди около петнайсет години, когато отидох да живея в Брюксел. Тогава нямах идея или по-скоро смелост за роман, а пишех къси есета и разкази. Всъщност още от студентските години си записвам различни наблюдения и хрумвания. После животът ми в Брюксел така ме завъртя, че отново напълно забравих за писането и повечето  “разкази” се изгубиха с времето.\r\nПреди три години, когато порасналите ми деца излязоха от дома и приключих с активното майчинство, остана време, намерих оцелелите откъси и започнах да пиша. Вечер след вечер, страница след страница, докато се оформи роман. Но не романът, а самото писане беше целта.   Подобно на вашата героиня, вие сте живели в различни държави, говорите няколко езика, създали сте си дом извън България. До каква степен историята в романа е вдъхновена от вашите лични преживявания? Доколко си приличат съдбите на Деметра и Габриела? Книгата не е автобиографична. С Габриела ме обединяват две основни неща: стремежът към щастие и битката за оцеляване на личността. Много е трудно да се съхраниш, да запазиш и развиеш най-доброто от себе си в среда и време, които разяждат хората като киселина. Любимият на Габриела не издържа на тази агресия. Крехката Габриела обаче, както безброй други жени от България, оцелява.\r\nПървоначално мислех да разказвам за преживяванията на реални хора, но се оказа, че, написана на хартия, истината звучи най-недостоверно. Затова се наложи да измислям и синтезирам. Без да е автобиография, всичко, което мисля и чувствам съм го казала в тази книга.     В романа се открояват различни теми – за емигрантството, за любовта, за семейството и търсенето на място в света. Искахте ли да предадете някакво конкретно послание на читателите? Не знам дали човек, който винаги има повече въпроси, отколкото отговори, може да отправя послания. По-скоро в романа си исках да опиша една масова травма, преживяна с падането на тоталитарния режим и с мъчителния преход. Имаше едни десетина-петнадесет изключително тежки години за България и българите, когато се срутиха всички възможни конструкции – партийни, икономически, морални, ценностни... и тези, които не загинаха под руините и успяха да съхранят доброто, древната, прачовешка идея за доброто, са истински герои. За тези ежедневни, битови, банални герои разказвам в романа си, за мълчаливия подвиг на моето поколение, чийто живот се дели на “преди демокрацията и след това”.  За различните животи, които ни се наложи да живеем. Защо решихте заглавието на книгата да бъде „Странстващият албатрос“?  Каква символика се крие зад избора на тази птица? Изборът на заглавие беше един от най-критичните моменти за романа. Исках ударно, красиво и интригуващо заглавие, което в същото време да бъде синтез на книгата. “Странстващият албатрос” е първото заглавие, което избрах. Това е класическият Бодлеров символ на непримиримата свобода. Но има и по-лична причина – един от първите, а може би и първият епизод от романа, написан преди 15 години беше този с албатроса. Много харесвам корицата на художничката Мариана Станкова. Добре е разбрала героинята. Габриела е в полет.    Действието се развива в София, Брюксел и Париж. За кой град ви беше най-приятно да пишете и за кой - най-трудно? Защо?    С всеки град ме свързват и много хубави и много трудни моменти. Била съм щастлива и на трите места, но градовете са различни. И обичта ми към тях е различна.\r\nПариж е огромен, нищо да не правиш те задъхва и превъзбужда, за разлика от Брюксел, който на моменти те успива под ниските си облаци... За София ми беше най-болезнено да пиша, защото е свързан с моята идентичност и беше като да разказваш за собствените си недостатъци, да се доближаваш епидермално до нещото, от което най-много искаш да избягаш... В Брюксел главната героиня работи в магазин за шоколад и подробно описвате процеса на изработка и продажба на шоколадови изделия. Наложи ли се да правите проучвания за този или за други елементи в книгата? Измислената романова действителност трябва да е достоверна, за да е убедителна. А за да бъде достоверна, трябва да се захваща за реалното. Когато пиша за изнурителното разстояние между моста Мирабо и моста Остерлиц – аз съм го извървяла лично пеша. Когато пиша за търсенето на работа и раздаването на CV-та, съм го правила с дъщеря ми, когато си търсеше работа като студентка. Взеха я точно в луксозен магазин за шоколад. От нея знам всичко за шоколада...    За много българи чужбина е мястото, където се сбъдват всички мечти. Други смятат напускането на родината за предателство. Как бихте описали вие емигрантския живот? Романът ми  не е истината нито за Изтока, нито за Запада. Животът на Габриела е един от милионните възможни сценарии за цяло поколение, изгубено в прехода. Съгласна съм, че се делим на тези, които останаха и тези, които заминаха, но в моя роман Габриела изравнява двата свята. Трудно е в България, трудно е и на Запад. Няма само един печеливш ход, няма предатели, нито прецакани. Всичко е въпрос на личен избор. За героинята в „Странстващият албатрос“ музиката е вдъхновението, което й помага да не губи надежда и я кара да върви напред. А къде намирате надежда вие, какво ви вдъхновява? Дълго време се колебах дали Габриела да бъде щастлива. Реших да й дам шанс и в края на романа я оставям в полет, защото самата аз вярвам във възможността за щастие – един напълно индивидуален стремеж, който само донякъде зависи от обстоятелствата.\r\nА вдъхновение намирам всеки ден в хората, които ме заобикалят. Все пак, дори измислени, героите ми са личности като тези от реалния живот около мен.  Гледам внимателно и осветявам видяното, като прожектора от върха на Айфеловата кула. Мисля си, че това работят писателите. ", "date": "2019.09.02", "title": "Деметра Дулева: Няма само един печеливш ход, няма предатели. Всичко е въпрос на личен избор"}
{"url": "https://www.actualno.com/crime/specializirana-policejska-akcija-se-provejda-v-sofija-news_814977.html", "text": "      Специализирана полицейска операция се извършва в столичния квартал \"Христо Ботев\", съобщи Нова телевизия.      Претърсват се адреси и офиси.   На място има жандармерия и полиция. ", "date": "2019.09.02", "title": "Специализирана полицейска акция се провежда в София"}
{"url": "https://www.actualno.com/europe/djonsyn-e-zaplashil-s-izkluchvane-deputati-koito-glasuvat-protiv-negovata-vizija-za-brexit-news_814959.html", "text": "      Парламентаристите от консервативната партия, които не подкрепят опита за блокиране на излизането на Великобритания от ЕС без споразумение, ще загубят партийното си представителство в парламента, ако не проявят солидарност с властите, съобщи Sky News, позовавайки се на свои източници.      Премиерът на Великобритания Борис Джонсън обяви на 28 август, че работата на парламента ще бъде спряна до 14 октомври, което значително намалява шансовете депутатите да могат да предотвратят излизането на страната от ЕС без споразумение. Brexit трябва да се случи най-късно на 31 октомври.\r\n\"Около десет\" парламентаристи-консерватори, които се противопоставят на Брекзит без сделка, искат да принудят премиера да го забави, посочва каналът. Джонсън е обсъдил ситуацията в партията и е заплашил с \"наказание онези, които смятат да се разбунтуват\", пише БГНЕС.\r\n\"Беше казано на народните представители на Консервативната партия много просто: ако не гласуват във вторник с правителството, ще унищожат преговорната му позиция и ще прехвърлят контрола над парламента на Джеръми Корбин (лидер на лейбъристите)\", каза пред Sky News източник от парламента.  Той добави, че всеки консервативен депутат, който реши да се присъедини към опозицията по този въпрос, \"ще бъде изключен от партията в парламента, но ще запази мястото си (тоест ще стане безпартиен), но няма да може да участва в изборите като кандидат от Консервативната партия\".\r\nВ момента ситуацията около Brexit е в безизходица: Обединеното кралство трябва да напусне ЕС до 31 октомври, парламентът на страната е против споразумението с ЕС в сегашната му форма, но категорично е против Brexit без сделка. ЕС отказва да възобнови преговорите и да преразгледа споразумението. Наскоро Джонсън заяви, че е готов преговорите с ЕС да продължат до последния момент, до 31 октомври. ", "date": "2019.09.02", "title": "Джонсън е заплашил с изключване депутати, които гласуват против неговата визия за Brexit"}
{"url": "https://www.actualno.com/politics/stranata-ni-za-pryv-pyt-v-top-50-po-voenna-mosht-v-sveta-news_814967.html", "text": "      Страната ни е на 49-то място се изкачи в световната класация по военна мощ. България се е изкачила с още 11 позиции спрямо 2018 година и цели 18 спрямо 2017-а в класацията, съставена от специализирания сайт Global Firepower (GFP). В също време на е отредено 15-ото от общо 27 места в листата със страните-членки на НАТО. Така страната ни влезе за пръв път в ТОП 50, откакто съществува класацията, предаде в. \"Монитор\".      В световен мащаб през 2019 година България е изпреварила страни като Унгария, Чили, Мароко и Финландия, а непосредствено пред страната ни са позиционирани съответно Узбекистан, Етиопия и Колумбия. Изкачването ни в класацията, което се превръща в тенденция най-вероятно се дължи на един от основните показатели за формирането на военната мощ на всяка една държава, чийто общ брой надхвърля 50, а именно бюджетът за отбрана. Както е известно съгласно плана за достигане на 2% от БВП парите за родната армия продължават да набъбват с високи темпове, като за тази година бяха заделени близо 1,9 млрд. лв. Със сигурност страната ни ще се изкачи още по-нагоре в класацията с реализирането на парафираната от парламента наскоро сделка за покупката на осемте нови от САЩ.   Иначе според информацията на сайта към момента родната армия разполага с общо 56 военни въздухоплавателни средства, от които 13 изтребителя, както и със 192 ракетни установки, 3900 бронирани сухопътни машини и 29 кораба.\r\nВ същото време ВВС на безспорния лидер в класацията, включваща общо 137 държави-САЩ притежават респектиращите 13 398 въздушни машини, цели 2 362 от които изтребители. Освен това американците имат на въоръжение рекордните 24 самолетоносача, 68 подводници и още толкова разрушители, които кръстосват Океана, а числеността на войската им достига впечатляващите близо 1,3 млн. души.  След тях в ТОП 10 на класацията за 2019 година се нареждат Русия, която разполага с 16 пъти по-малък бюджет за отбрана в размер на 44 млрд. долара, Китай, Индия, Франция, Япония, Южна Корея, Великобритания, Турция и Германия, а последното 137-о място е отредено на азиатското кралство Бутан, което може да се похвали с едва два военни хеликоптера и 10 бронирани машини на Сухопътните си войски. ", "date": "2019.09.02", "title": "Страната ни за пръв път в топ 50 по военна мощ в света"}
{"url": "https://www.actualno.com/books/stranstvashtijat-albatros-debutnijat-roman-na-demetra-duleva-news_814922.html", "text": "      „Странстващият албатрос“ е дебютният роман на Деметра Дулева. Историята започва сред сивотата на София от края на 90-те години, пренася ни в самотата на космополитния Брюксел и завършва на брега на Сена, в оживения,  творчески Париж. И макар някои от местата, на които героинята се спира в търсене на щастието, да са чужди и непознати, трудностите, които среща по пътя са универсални и всеки читател може да се припознае в нейния стремеж да открие къде принадлежи наистина.      Относно романа, Деметра Дулева споделя:   Родена съм в годините на социализма. Половината си живот съм прекарала в България, другата – в чужбина. И още не знам коя от двете части е по-добрата. Живяла съм в четири държави, говоря пет езика, сменяла съм работа и жилище десетки пъти. Вярвам, че най-добрият начин да разкажеш действителността е, като измислиш история за нея.\r\n Специално за премиерата на романа, писателката ще пристигне от Париж, където живее от години. На 5 септември „Странстващият албатрос“ ще бъде представена в София, в Книжен център „Гринуич“, на 10 септември – в Пловдив, а на 13 септември писателката ще се срещне с почитатели на шатрата на ИК „Хермес“ по време на „Алея на книгата“ в София.   За книгата Габриела слиза на Северната гара в Брюксел с малко багаж, китарата на Нико и една черна котка. Но храброто й пътуване, изпълнено с неочаквани срещи и странни премеждия, едва сега започва. Животът в крайните квaртали на София, Брюксел и Париж може да е удивително еднакъв. Защото най-трудно навсякъде е това, което Габриела единствено търси: да бъде отново щастлива...   Деметра Дулева завършва италианска филология и английски език в Софийския университет. Специализира сравнително езикознание в Рим. Години работи като преводач на свободна практика. От 2003 година се присъединява към състава на Министерството на външните работи. „Странстващият албатрос“ е първата й книга.     За странстващия албатрос Странстващият албатрос е морска птица, която със своя четириметров размах на крилете оглавява класацията на птичите видове. Учените я смятат за най-голямата летяща птица на земята. Най-много екземпляри от този вид се срещат около Южния Ледовит океан, като единични представители се наблюдават в Белгия, Франция, Испания, Швеция и Англия. Основната им храна са сепиите и рибата. Странстващите албатроси обичат да се движат след корабите, защото се хранят с изхвърлени рибни отпадъци. В такъв момент се събират на ята, за разлика от обичайното търсене на храна, когато са винаги сами. Този вид албатрос прекарва от пет до седем години в полет над океаните по причини, все още неизвестни на орнитолозите. Едно от мненията е, че го правят, за да съзреят след излитането от гнездото, а друго, че им е вродено, за да могат да се научат да летят добре.     ", "date": "2019.09.02", "title": "\"Странстващият албатрос\" - дебютният роман на Деметра Дулева"}
{"url": "https://www.actualno.com/europe/alternativa-za-germanija-nabira-sila-news_814961.html", "text": "      Крайнодясната \"Алтернатива за Германия\" постигна рекордни резултати в изборите в две източни германски провинции, отразявайки недоволството заради мигрантската политика на канцлера Ангела Меркел и пропастта между западните и източните провинции 30 години след падането на Берлинската стена, предава AFP.      \"Алтернатива за Германия\" стана втората най-силна партия в регионалните парламенти както в Саксония, така и в Бранденбург - провинцията, която заобикаля столицата Берлин, показаха екзитполовете след проведените в двете провинции регионални избори, пише Агенция \"Фокус\".   В Саксония, където се роди радикалното улично движение ПЕГИДА, \"Алтернатива за Германия\" спечели 28%. Това е почти тройно увеличение на резултата спрямо предишните избори. А в Бранденбург крайната партия е с 24% успех, според екзитполовете - това значи двойно по-силен резултат.\r\nВодещият кандидат на \"Алтернатива за Германия“ в Саксония Йорг Урбан говори за \"исторически ден\", докато лидерът на партията в Бранденбург Андреас Калбиц приветства \"огромния успех\" и обеща, че \"ние сме тук, за да останем\".  Победителите в Саксония са християндемократите на Меркел (ХДС), които спечелиха 33%, докато Бранденбург остава в ръцете на социалдемократите (СДП), които са на първо място с 27%.\r\nСъпредседателят на \"Алтернатива за Германия\" Александър Голанд заяви, че \"ние сме доволни както в Бранденбург, така и в Саксония\", където неговата партия е \"наказала\" консерваторите на Меркел. Той обаче призна, че \"да, ние все още не сме най-силната партия ... Работим върху това\". ", "date": "2019.09.02", "title": "\"Алтернатива за Германия\" набира сила"}
{"url": "https://www.actualno.com/curious/4-te-zodii-koito-sa-naj-otgovorni-news_815019.html", "text": "      Хората, които имат прекалeно голямо чувство за отговорност, се справят доста трудно с проблемите си. Те приемат всичко на сериозно и това им пречи да намерят адекватно решение на проблема. Колкото по - леко приемате живота си, толкова по - щастливи ще бъдете. Нямаме предвид, че е правилно да подминавате проблемите си с лека ръка, но определено не трябва да се впечатлявате прекалено много от всичко, което ви се случва.      Има няколко , чиито представители приемат всичко твърде на сериозно. Тези хора придават огромна важност на най - малките проблеми, които се появяват в живота им. Това понякога им изиграва лоша шега.     - В главите на тези хора е постоянна каша. Те имат нужда от партньор, който да им помага при взимането на решения. В противен случай, те просто не могат да се справят с мислите, които непрекъснато изплуват в главата им. Водолеите влагат цялата си енергия в нещата, които правят. Те дават всичко от себе си, което понякога им изиграва лоша шега. Представителите на този зодиакален знак искат да контролират всичко, което понякога е невъзможно. Това им чувство идва от идеята, че те най-добре знаят какво трябва да се случи. Това често ги кара да се притесняват и да се чувстват беззащитни. Ако започнат да приемат всичко случващо се по - леко, ще се чувстват много по - щастливи.    - Тези хора са прекалено притеснителни и емоционални. Те не могат да спят спокойно, ако всичко не е наред, а знаете, че това е невъзможно. Винаги има нещо, което ги притеснява. Раците не споделят с близките си за проблемите си, те са доста потайни. Предпочитат да не тревожат любимите си хора с проблемите си. Представителите на този зодиакален знак се успокояват само, когато всичко се нареди и то по техните стандарти. Неизбежно е да се появят и нови проблеми. Раците много рядко са спокойни, а близките им дори нямат представа, че това е така. Те просто се затварят в себе си и започват да премислят ситуациите отново и отново, което определено не им помага особено. Те трябва да приемат, че нещата не винаги се случват по план, но това не винаги е нещо лошо.         ", "date": "2019.09.02", "title": "4-те зодии, които са най-отговорни"}
{"url": "https://www.actualno.com/curious/otkriha-kakyv-vid-pamet-e-po-dobre-razvita-pri-jenite-news_814968.html", "text": "      Учени от Каролинския институт в Швеция откриха какъв вид памет е по-добре развита при жените, отколкото при мъжете, пише Daily Mail.      Специалистите проучиха резултатите от повече от 600 проучвания, проведени между 1973 и 2003 г. и засягащи над 1,2 милиона души.   В резултат те стигнаха до извода, че жените имат по-добре развита епизодична памет, поради което много по-добре запомнят подробностите от събитията от живота си, например, подробностите от разговори или по-бързо могат да си спомнят какво се е случило в определен момент миналата седмица, предаде БГНЕС.\r\nОсвен това жените помнят по-добре лица и имат по-добра сензорна памет, поради което имат по-чувствително обоняние.  Независимо от това, според учените, мъжете също имат някои предимства, по-специално, по-лесно запомнят пространствената информация, което би ги улеснило по-бързо да стигнат до мястото, на което са паркирали колата си.\r\nУчените подчертават, че епизодичната памет е един от най-чувствителните видове памет, поради което е по-податлива на негативни фактори, като липсата на сън, стреса и стареенето.    ", "date": "2019.09.02", "title": "Откриха какъв вид памет е по-добре развита при жените"}
{"url": "https://www.actualno.com/society/kazva-li-ti-njakoj-otkyde-da-si-kupish-vinetka-kato-vlizash-prez-gkpp-kalotina-news_814970.html", "text": "      Влязохме през ГКПП Калотина и опитахме да си купим винетка. Намерението ни беше да си я купим на бензиностанцията след пункта. Но този път ни казаха, че не продават винетки и не знаят откъде можем да си купим. Така връщащата се от чужбина Елица Маврова разказва пред Нова телевизия какъв сблъсък е имала с българската действителност, която е позабравила.      Наблизо имало патрул на Гранична полиция, като той ги упътил да продължат около 13 километра и там пак имало бензиностанция, откъдето да си купят. Километър след като тръгнали, хората били спрени от \"полицията на АПИ\" и там вече обяснението било – глоба от 70 лева, независимо какво казала граничната полиция.   Семейството е пътувало с бебе, а на границата чакали 1 час. В крайна сметка \"БГ Тол\" задържала документите на семейството, докато не плати глобата – въпреки обяснението, че хората са изпълнявали разпореждането на държавен служител в лицето на граничния полицай. По правило, ако се плаща с карта, документи не се задържат, но ако е в брой, се задържат, докато не бъде издаден документ за извършено плащане.\r\nЕлица е женена за чешки гражданин и живее от дълго време в Чехия. Те идват на почивка на родното Черноморие.   Отговорът на АПИ Всеки случай за нас е важен и трябва да бъде проверен – и този ще бъде проверен. На ГКПП Калотина има четири места, където можеш да си купиш винетка, при това с голям паркинг – работят денонощно, обясни пред Нова телевизия проф. Олег Асенов, ръководител на отдел \"Управление на информационните системи и инфраструктура\" в Националното тол управление. В този ден са продадени хиляди винетки, проверил съм, уточни Асенов. По думите му, той обясни, че било важно да си знаем както правата, така и задълженията, като не можа да уточни защо семейството не е било предупредено, че на самия пункт има къде да си купиш винетка. Поръчали сме табели, каза Асенов, след като от думите му стана ясно, че от два месеца тези четири пункта работят.   С какво се прочу Асенов по отношение на винетките – припомнете си в !     ", "date": "2019.09.02", "title": "Казва ли ти някой откъде да си купиш винетка, като влизаш през ГКПП Калотина?"}
{"url": "https://www.actualno.com/asenovgrad/esennite-praznici-v-asenovgrad-startiraha-s-muzikata-na-lubovta-video-news_814931.html", "text": "      Асеновград откри Есенните празници с френска музика на открито. Пред асеновградчани и гости на града бяха представени национални музикални произведения от Франция, Русия, България. Концертът бе поднесен от Представителния духов оркестър на френския град Грас. Нестандартното събитие продължи повече от час, а на финала си изправи на крака всички зрители. Изявата се проведе пред сградата на община Асеновград и прикова погледа и вниманието на десетки асеновградчани, които аплодираха бурно всяко едно изпълнение.           Под августовското небе над града на булчинските рокли и виното звучаха произведения от различни епохи и жанрове - нежни френски шансони, аранжименти на класически пиеси, военни маршове, танго и други. За изненада на всички присъстващи кулминацията в концертът на френския оркестър бе оставена за финал. Музикантите от Франция изпълниха популярното българско Дунавско хоро.   Общинският духов оркестър на град Грас е инструментална група съставена от духови и ударни инструменти. Създадена е през 1988 г. под ръководството на настоящия си диригент Ален Лусталот. Тази формация е претърпяла много промени през годините, преди да придобие настоящия си вид. Оркестърът е съставен от професионални музиканти, преподаватели и оркестрови музиканти, които чрез собствените си аранжименти искат да предадат специфичен звуков цвят на изпълнените пиеси.\r\nТочно 10 са избраните музиканти, които дойдоха специално в Асеновград, като сред тях бе и китаристът, който е от Асеновград - Благовест Георгиев. Още в детството си той започва да изучава класическата китара. Впоследствие заминава за Франция, за да продължи музикалното си обучение. Там завършва с пълно отличие и златен медал. Благовест в момента завършва магистърска степен по  изпълнителско изкуство в Академията за музикално, танцово и изобразително изкуство в Пловдив, в класа на доцент доктор Стела Митева-Динкова. Междувременно, участва като гост на международни китарни фестивали, на които представя солови програми, и прави майсторски класове. От 2009 г. той е преподавател по класическа китара в консерватория във Франция. Участва в редица проекти с различни музиканти, инструменти и жанрове. През 2018 г. свири също като солист в операта на Ница със симфоничния оркестър на града.         ", "date": "2019.09.02", "title": "Есенните празници в Асеновград стартираха с музиката на любовта (ВИДЕО)"}
{"url": "https://www.actualno.com/cite/navsjakyde-e-pravilo-che-s-himikalka-moje-da-se-izkarat-poveche-pari-otkolkoto-sys-slushalka-i-skalpel-news_814972.html", "text": "      Това заяви пред Нова телевизия проф. Генчо Начев, който е ръководител на болница \"Св. Екатерина\" в София, който коментира темата с поредните разкрития за измами в здравния сектор - този път с двойно плащане на !      Според Начев, проблемът в здравния сектор е липсата на контрол - затова се стига до такива ситуации.   Припомняме, че съгласно на лицата на публични постове Начев е един от най-богатите в здравния сектор. Начев и съпругата му имат на влог над 5,5 млн. лева, а са инвестирали в пенсионни и инвестиционни фондове 1,7 млн. лева, имат и държавни ценни книжа за 300 000 лева. В имотното си портфолио професорът има и 16-ти имот - в чужбина, в Кумбре дел Сол, Испания. Той струва за 700 000 лева и е купен с пари от продадена земя в \"Бояна\". Начев е декларирал и Porsche. ", "date": "2019.09.02", "title": "Навсякъде е правило, че с химикалка може да се изкарат повече пари, отколкото със слушалка и скалпел"}
{"url": "https://www.actualno.com/tennis/vavrinka-bukvalno-otkaza-djokovich-shte-ima-nov-shampion-na-us-open-news_814958.html", "text": "      Марков бекхенд по правата и много мощ - тази комбинация плюс болки в лявото рамо се оказа непосилна за световния номер едно Новак Джокович, който не можа да защити титлата си от US Open 2018 и отпадна безславно срещу стария си познайник Стан Вавринка. Швейцарецът е побеждавал Ноле на финала през 2016 година в Ню Йорк и има общо 5 победи срещу него, като на Голям шлем знакови са мачовете им на финала на \"Ролан Гарос\" 2015 година, когато Стан смаза устремения към Кариерен шлем сърбин, както и двата им петсетови сблъсъка на Australian Open - на осминафинала през 2013 година и на четвъртфинала през 2014 година, където си размениха по една победа.      Успехът на Вавринка сега означава, че той ще играе на четвъртфинал с високо летящия Данаил Медведев. Руснакът се справи в четири сета с германеца Кьопферер и след титлата в Синсинати мечтае за още по-голям трофей. Другата четвърфинална двойка в тази част на схемата е Роджър Федерер - Григор Димитров. Как Григор стигна до този голям мач - припомнете си в !\r\nДнес Вавринка още в самото начало показа, че Джокович ще има много проблеми - като в първия гейм, който Ноле измъкна много трудно, а в средата на сета дойде и пробив на 15 за швейцареца, с който той взе частта. Вторият сет Джокович опита да се бори - направи ранен пробив, поведе и с 3:0 гейма - а какво стана сетне, . ", "date": "2019.09.02", "title": "Вавринка буквално отказа Джокович - ще има нов шампион на US Open"}
{"url": "https://www.actualno.com/society/novini-ili-novini-kartinata-na-pechata-za-2-septemvri-news_814926.html", "text": "      Септември дойде – а дали ще бъде май, ще видим. Защото отпуските лека-полека приключват и идва времето за работа – много сериозна работа.       Медията обръща внимание на оттеглянето на знакови общински съветници от ГЕРБ в различни градове, най-вече в София – всичките свързвани с Цветан Цветанов. В София става въпрос за Орлин Алексиев, а Андрей Иванов изглежда също няма да е в листата – човекът, който през 2012 година бе замесен от лидера на РЗС Яне Янев в скандал с неправомерно  придобити имоти. Подобна съдба може би ще има и Орлин Иванов. В Бургас пък вървят слухове, че  председателят на местния Общински съвет Константин Луков също няма да попадне в листата.\r\nА освен това, вестникът прави и горчиво заключение – масово .   Централната новина е криминална – за обвинения в убийството на поклонника Коста Янев. 77-годишният мъж беше убит, след като погрешка влезе в частен дом, а 46-годишният Димитър Колев е обвинен в убийството, като е екстрадиран от Хърватия обратно в България. Янков се издирваше, защото изчезна от похода по повод 550 г. от пренасяне на мощите на св. Иван Рилски по маршрута от Велико Търново до Рилския манастир. Според разследващите е влязъл в къща в село Дрен, която объркал за храм, защото има проблеми със зрението. Домакинът Димитър Колев го помислил за крадец и го пребил до смърт.\r\nСпоред прокуратурата Димитър е убил умишлено Коста Янков. Защитната версия е, че Янков е носел нож в себе си и уплашил детето на Димитър, а баба му се развикала, че в дома им има крадец. По разследването е разпитан и съседът на Димитър в село Дрен Никифор Харейн. Той е помогнал за пренасянето на тялото на възрастния човек с колата си, но не е привлечен като обвиняем.     На челна страница вестникът атакува протестиращите срещу кандидатурата на Иван Гешев за главен прокурор, като ги обвинява в метеж - защото наближава втората седмица на септември, а за тогава има обявление за серия от протести - всекидневно пред Съдебната палата в София. Интересно дали г-н Блъсков знае изобщо какво значи тази думичка и дава ли си сметка, че труповете всъщност не вонят чак толкова? А вместо да пише какво е демокрация и върховенство на правото, Блъсков да обясни колко кредита и на каква стойност взе от КТБ – по времето, когато Цветан Василев беше Мистър Икономика!\r\nА извън върлата защита на демокрацията, „Труд” твърди, че БСП няма да подкрепи Мая Манолова. Все едно – тези с малко мозък в главата помнят Манолова по времето на Орешарски. Вестникът предупреждава, че таксата за студентско общежитие в София ще скочи значително. На първо място е даден пример с Техническия университет – можело таксата да стигне 150 лева. А за УНСС има твърдения, че зависи колко време прекарваш в стаята т.е. колко ток и вода потребяваш.    ", "date": "2019.09.02", "title": "Новини или Novini – картината на печата за 2 септември"}
{"url": "https://www.actualno.com/chronicles/roden-e-jozef-rot-news_814917.html", "text": "      Йозеф Рот следва философия и германистика в Лемберг (днес Лвов) и Виена. През 1916 г. – в разгара на Първата световна война – Рот се записва доброволец в австро-унгарската армия и попада в руски плен. През 1918 г. става журналист във Виена и по-късно в Берлин, а през 1924 г. е редактор на „Франкфуртер цайтунг“. След възшествието на националсоциализма в 1933 г. книгите му са забранени и писателят емигрира през Австрия във Франция, където изпада в дълбоко отчаяние, става алкохолик и умира в Париж в приют за бездомници.      Романите и разказите на Йозеф Рот обрисуват в традицията на виенския социален роман бита на носталгични несретници и отхвърлени от обществото хора в старата Австро-Унгария и след нейната разруха, за да се откроят непреходните ценности в човешкия живот. По-важните му произведения са романите „Паяковата мрежа“ (1923), „Хотел Савой“ (1924), „Бунтът“ (1924), „Ципер и неговият баща“ (1928), „Иов“ (1930), сборникът с есета „Паноптикум“ (1930), романите „Радецки марш“ (1932), „Стоте дни“ (1936), „Изповед на един убиец“ (1936), „Капуцинската гробница“ (1938), „Приказка от хиляда и втората нощ“ (1939), сборникът с проза „Легенда за светия пияница“ (1939) и посмъртно издадените – новелата „Левиатан“ (1940) и романът от 1929 г. „Немият пророк“ (1965).   В чест на писателя през 1987 г. е учредена наградата за международна публицистика „Йозеф Рот“. ", "date": "2019.09.02", "title": "Роден е Йозеф Рот"}
{"url": "https://www.actualno.com/business/shte-ima-li-po-siv-sektor-na-gorivata-zaradi-nov-zakon-news_814934.html", "text": "      Да се разреши продажбата на горива без касови бележки. Това ще стане възможно, ако се приемат нови промени в Закона за административното регулиране на икономическите дейности, свързани с нефт и продукти от нефтен произход, предложени за обществено обсъждане от Министерството на икономиката, .       още през миналата седмица и основата им е на практика същата, заради която самият закон се провали в парламента в началото на годината. Сега обаче има и добавка - нов текст, с който се позволява горива да могат да се продават на трети лица, ако те бъдат отчетени по Закона за ДДС.\r\nИма два вида начина за отчитане на горива по Закона за ДДС, обясниха експерти . Единият е с касова бележка. Другият начин е предвиден за т. нар. крайни индустриални потребители. Тоест доставчикът на гориво кара с цистерната бензина или дизела на получателя. За продажбата доставчикът подава електронна декларация за доставка в НАП, а получателят изпраща електронна декларация за получаване. Целта на това гориво е за лично крайно потребление – за котела, за оранжериите.\r\nНа практика обаче получателят може да продаде това гориво на трето лице, без да издава касова бележка. Схемата е много лесен начин за измами с ДДС, защото получаваш гориво на една цена, какво го правиш, на кого го продаваш не е ясно, коментираха експерти. И дават за пример: \"Взимате си една цистерна или камионче и започвате да продавате гориво без документи\". В бранша вече се говори за масиран внос именно на такива съоръжения. 300 – 400 камиончета вече са внесени у нас през последните месеци.  Друга промяна, записана в проекта за изменение на закона за горивата, предвижда бензиностанцията да може да бъде модулна, което на практика означава всичко – от преместваем обект до бидон с пистолет.\r\nЕкспертите са категорични – от тези две промени в закона на практика се легализира сивият сектор в търговията с горива.\r\nДруга вратичка, която се предвижда в закона, касае газовите бутилки. По Закона за акцизите и данъчните складове газови бутилки, по-големи от 5 кубични дециметра, трябва да се пълнят само в данъчни складове. Това гарантира, че бутилката там се проверява, тества се, пълни се, мери се и є се слага защитен стикер. В действащия закон за горивата е казано, че това е така и тези бутилки ще се пълнят само в данъчни складове и ще се дистрибутират от компании. Сега обаче се предлага текст, според който големите бутилки ще могат да се зареждат във всякакви пълначки, където досега беше позволено само зареждането на малки битови или туристически бутилки.    На практика расте опасността отново да има инциденти с газови бутилки, защото тези помещения нямат никакви мерки за безопасност на бутилките. Настрани остава и фактът, че от там се изписва газ, която отива на газстанциите без акциз. ", "date": "2019.09.02", "title": "Ще има ли по-сив сектор на горивата заради нов закон?"}
{"url": "https://www.actualno.com/america/masovi-evakuacii-zaradi-uragana-dorian-news_814946.html", "text": "      Евакуация беше обявена по крайбрежието на Южна Каролина поради приближаването на урагана \"Дориан\", предаде БГНЕС.      Евакуацията ще започне днес, 2 септември, и според Асошиейтед прес ще засегне 830 хиляди души. Освен това държавните училища и държавните институции няма да работят във вторник, 3 септември.\r\nМеждувременно и Северна Каролина обяви извънредно положение. Така това е поредният щат, който се готви за природното бедствие - след Флорида, Джорджия и Южна Каролина.\r\nПо-рано Американският национален център за проследяване на ураганите съобщи, че \"Дориан\" се насочва на север и може да засегне бреговете на брега на Джорджия и Южна Каролина тази седмица.  \"Дориан\" вече е достигнал рядката пета, най-висока категория, а максималната скорост на вятъра достига около 300 километра в час. Очаква се той да стане най-мощният от десетилетия.\r\n\"Дориан\" е четвъртият ураган през този сезон. От трите предишни само \"Бари\" доведе до жертви - един човек загина. Миналия сезон югоизточните Съединени щати бяха засегнати от два урагана - \"Гордън\" и \"Майкъл\", които взеха няколко десетки жертви. ", "date": "2019.09.02", "title": "Масови евакуации заради урагана \"Дориан\""}
{"url": "https://www.actualno.com/society/prognoza-za-vremeto-2-septemvri-ponedelnik-news_814920.html", "text": "      През нощта беше ясно и тихо. Днес ще е слънчево, следобед над Западна България с временни увеличения на облачността. Ще духа слаб до умерен североизточен вятър. Очаква се горещо време, с максимални температури между 30° и 35°. Атмосферното налягане е и ще се задържи близко до средното за септември. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология (НИМХ).      Над Черноморето ще е слънчево. Ще духа до умерен североизточен вятър. Максимални температури на въздуха: 27°-28°. Температурата на морската вода е 26°. Вълнението на морето ще бъде 2-3 бала. Над планините ще бъде предимно слънчево, след обяд над масивите в Западна България с временни увеличения на облачността. Ще духа слаб до умерен до умерен североизточен вятър. Максимална температура на височина 1200 метра - около 24°, на 2000 метра – около 16°. \r\nВъв вторник времето ще се задържи слънчево, с разкъсана висока облачност. Ще духа слаб до умерен източен вятър. Максималните температури ще останат между 30° и 35°. В сряда и четвъртък следобед ще има повече купеста облачност и на отделни места, през първия ден в източните, а втория, главно в планинските райони в Западна България, е възможно да превали краткотраен дъжд. Вятърът ще е предимно от изток-североизток. Температурите ще са с градус-два по-ниски. ", "date": "2019.09.02", "title": "Прогноза за времето - 2 септември (понеделник)"}
{"url": "https://www.actualno.com/politics/startira-registracijata-na-partii-i-koalicii-za-uchastie-v-mestnite-izbori-news_814923.html", "text": "      От днес, 2 септември, стартира регистрацията на партиите и коалициите в ЦИК за участие в местните избори. Срокът за това е до 11 септември, като както и на предишни избори от ГЕРБ вече обявиха, че ще внесат първи своите документи. Очаква се веднага след тях документи да подадат от \"Демократична България\".      Местните избори бяха насрочени за 27 октомври с указ на президента Румен Радев. На изборите важи правото за уседналост, според което избирателят или кандидатът трябва да е живял с постоянен или настоящ адрес не по-малко от 6 месеца преди датата на изборите в съответното населено място. Именно заради това на тези избори да не се разкриват избирателни секции в чужбина.   Това е и първият вот, на който съгласно последните законови промени е допустимо финансиране на предизборната кампания със средства на юридически лица и еднолични търговци.\r\nМеждувременно се засилват слуховете, че в редиците на ГЕРБ ще има чистка преди местния вот. В София изглежда няма да има място за Орлин Алексиев, а Андрей Иванов изглежда също няма да е в листата – човекът, който през 2012 година бе замесен от лидера на РЗС Яне Янев в скандал с неправомерно придобити имоти. Подобна съдба може би ще има и Орлин Иванов. В Бургас пък вървят слухове, че председателят на местния Общински съвет Константин Луков също няма да попадне в листата.   ", "date": "2019.09.02", "title": "Стартира регистрацията на партии и коалиции за участие в местните избори"}
{"url": "https://www.actualno.com/sofia/jordanka-fandykova-objavjava-dnes-kandidaturata-si-za-nov-mandat-news_814921.html", "text": "      Досегашният столичен кмет Йорданка Фандъкова още днес ще обяви своята кандидатура за четвърти мандат на поста, научи \" \". Очаква се тя да бъде подкрепена от ГЕРБ и СДС.      Мая Манолова също вече е взела решение и ще се кандидатира. На 4 септември тя ще бъде издигната от инициативен комитет от неправителствени организации. Преди това омбудсманът ще подаде оставка пред Народното събрание - може още утре, но най-вероятно във вторник. Тя ще бъде подкрепена от БСП - председателят на столичната организация на столетницата Калоян Паргов каза това още на събора на Бузлуджа, той е разговарял и с Манолова за подкрепата й от БСП.    ", "date": "2019.09.02", "title": "Йорданка Фандъкова обявява днес кандидатурата си за нов мандат?"}
{"url": "https://www.actualno.com/society/zapochva-predostavjaneto-na-lichna-pomosht-za-horata-s-uvrejdanija-news_814925.html", "text": "      Започва предоставянето на лична помощ за хората с увреждания. Право на услугата имат повече от 80 000 души. За да се възползват от нея обаче те трябва да се лишат от други социални добавки, предава Нова телевизия.      Кандидатите за лична помощ задължително трябва да преминат през индивидуална оценка на потребностите. На нейна база се определя времето, за което ще имат право на асистент. минималният брой е 15 часа на месец, а максималният – 168.   Според последните данни от агенцията за социално подпомагане, заявления за изготвяне на индивидуална оценка са подали малко над 138 хиляди българи. От тях за лична помощ са кандидатствали почти 15 600 души. Издадените направления за ползване на услугата са около 14 000.\r\nСпоред новите правила човекът с увреждане може сам да избере личния си асистент. „Техните лични асистенти могат да бъдат от роднинския им кръг, близки, познати, но ако няма такива общините са длъжни да им предоставят личен асистент”, обяснява Мая Василева, заместник-директор на агенция \"Социално подпомагане“.  С до 380 по-малко ще получават и семействата, които взимат месечна помощ за отглеждане на дете с увреждане. „Реалният размер на тази помощ ще бъде удържан съобразно часовете посочени в индивидуалната оценка на потребностите, т.е. до 380 лв.  Тези средства се превеждат от агенцията за социално подпомагане на съответните общини, с които асистентите ще сключат договор”, допълни Василева. До момента сключените договори с асистенти са 1700. ", "date": "2019.09.02", "title": "Започва предоставянето на лична помощ за хората с увреждания"}
{"url": "https://www.actualno.com/politics/dimityr-manolov-rabotodatelite-zaobikaljat-pravilata-za-da-ne-plashtat-izvynreden-trud-news_814984.html", "text": "      \"Шампиони сме по заработени часове в рамките на Европейския съюз за една година. Не твърдя, че сме най-трудолюбиви, но работим най-много. Това най-често се случва по принуда, а не по желание.\" Това заяви в интервю за bTV президентът на КТ \"Подкрепа\" Димитър Манолов в коментар за данните, според които българите и гърците в ЕС. Според статистиката делът на извънредния труд у нас също е най-голям.      \"Ние превърнахме сумираното изчисляване на работното време от изключение в правило, което не е добре\", каза още Манолов.   \"Извън това специален извънреден труд е този през събота и неделя и още по-специален - на национални празници. Единият се заплаща с 50% повече, а другият - два пъти по-високо\", поясни президентът на КТ \"Подкрепа\".\r\nПо думите му обаче в България правилата се заобикалят поради нежеланието на извънредния труд.  Според него трябва да се ограничи обемът на сумираното изчисляване на работното време и всичко над това да се доплаща като извънреден труд, както е редът.\r\nДимитър Манолов е на мнение, че трудът у нас не се цени и е най-евтиният ресурс. Той допълни още, че не се уважава и нощният труд, който е най-вредният за здравето и социалния живот на работещите.    ", "date": "2019.09.02", "title": "Димитър Манолов: Работодателите заобикалят правилата, за да не плащат извънреден труд"}
{"url": "https://www.actualno.com/society/goljam-risk-ot-pojari-v-17-oblasti-v-stranata-news_814898.html", "text": "      Екстремален индекс за пожароопасност има на места в 17 области на страната за 2 септември. Това сочи справка в сайта на Националния институт по метеорология и хидрология. Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Хасково, Сливен, Русе, Велико Търново, Габрово, Плевен, Ловеч, Монтана, Враца и Видин.      Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони.    ", "date": "2019.09.02", "title": "Голям риск от пожари в 17 области в страната"}
{"url": "https://www.actualno.com/showbusiness/izvesten-holivudski-aktior-postrada-v-katastrofa-news_814944.html", "text": "       Актьорът-комик Кевин Харт беше ранен при катастрофа край хълмовете над Малибу, съобщи TMZ.      В съобщение за катастрофата в Калифорния се казва, че 40-годишният Харт е бил пътник в \"Плимут Баракуда\" от 1970 г., който е тръгнал от магистрала \"Мълхолланд\" и е катастрофирал на насип около обяд вчера.\r\nПолицейският доклад гласи, че Харт и шофьорът, 28-годишният Джаред Блек, са получили \"големи наранявания на гърба\" и са откарани в болница.\r\nВ доклада се казва, че шофьорът не е карал пиян или дрогиран.  Представител на Харт засега отказва коментар за състоянието на актьора, уточнява БГНЕС. Но според CBS актьорът има травми в гърба.  ", "date": "2019.09.02", "title": "Известен холивудски актьор пострада в катастрофа"}
{"url": "https://www.actualno.com/cars/koj-kolko-novi-koli-prodava-v-evropa-news_814987.html", "text": "      За месец юли в Европа са продадени 1 324 600 нови автомобила, което е увеличение с 1,2% в сравнение с резултата за същия месец на 2018 г., съобщава агенция JATO Dynamics. Като цяло за първите 7 месеца обаче се отчита спад с 2,5% - до 9 723 400 реализирани на пазара машини.      Начело по продажби в държавите от ЕС е Volkswagen, като за юли компанията е продала 156 866 коли, което е с 6,6% по-малко. На второ място е  Ford с 83 794 бройки (+7,3%), а на трето се нарежда Peugeot. За месец резултатът на французите е 80 824 продажби (+5,2%). В първата петица влизат още Mercedes-Benz и Opel. Тези компании са продали съответно  75 787 (+18,2%) и 72 940 (+8,2%) нови автомобила.   Най-популярният модел сред европейците си остава Volkswagen Golf, а на втора позиция е друг автомобил на германския производител - Polo.\r\nВ изследването се отбелязва и сериозен ръст на продажбите с електрическо задвижване, както и на хибридите. През юли в Европа са реализирани 96 600 такива превозни средства, което е с 29% повече от същия месец на 2018 г. Най-сериозен ръст отбелязват именно електромобилите - с цели 98% до 23 200 бройки. Лидер сред тях като модел е Renault Zoe, а като производител начело е Tesla.  Едновременно с това продължава да се отчита спад на новите автомобили с дизелови двигатели. В сравнение с 2018 г. намалението е с 5%, се казва в проучването на JATO Dynamics.    ", "date": "2019.09.02", "title": "Кой колко нови коли продава в Европа?"}
{"url": "https://www.actualno.com/showbusiness/monika-beluchi-i-vensan-kasel-na-festivala-vyv-venecija-nishto-ne-e-syshtoto-snimki-news_815007.html", "text": "      На тазгодишния филмов фестивал във Венеция една от звездите беше красивата италианска актриса Моника Белучи, предаде БГНЕС.      В дълга, червена рокля тя се появи на червения килим за премиерата на римейка на филм, в който през 2002 г. играе с бившия си съпруг - актьора Венсан Касел.   Касел се появи на червения килим и се ръкува с бившата си жена. Моника се усмихваше през цялото време, но гледаше директно към фотографите.\r\nМоника и Венсан бяха женени от 1999 г. до 2013 г. и имат две дъщери, Дева и Леони.  Венсан Касел дойде във Венеция със своята три десетилетия по-млада съпруга Тина Кунаки.\r\nСнимки от срещата може да видите в     ", "date": "2019.09.02", "title": "Моника Белучи и Венсан Касел на фестивала във Венеция - нищо не е същото (СНИМКИ)"}
{"url": "https://www.actualno.com/curious/luboven-horoskop-za-2-6-septemvri-news_815024.html", "text": "       Овен       През тази седмица ще се вълнувате най-вече от духовното израстване. Има реален шанс да стартирате нови начинания заедно с половинката, което ще ви сближи. Телец Ще намерите спокойствие и уют във връзката си. Може би най-накрая сте разрешили стар проблем или спор и сега се чувствате много по-ценени от половинката си.   Близнаци В любовния живот на Близнаците също ще има хармония. Всичко помежду ви ще се случва с лекота. С половинката взаимно ще усещате емоциите си, ще се интересувате от желанията и гледните си точки, ще търсите мнението на другия. Рак     Тези от вас, които са самотни в любовта, след петък ги очакват добри романтични перспективи. Възможно е да срещнете някоя привлекателна личност. Веднага ще усетите магнетизма, а чувството ще е взаимно.  ", "date": "2019.09.02", "title": "ЛЮБОВЕН хороскоп за 2 - 6 септември "}
{"url": "https://www.actualno.com/asenovgrad/predlagat-sportnite-obekti-v-asenovgrad-da-mogat-da-se-otdavat-i-bezvyzmezdno-news_814932.html", "text": "      Нова наредба ще урежда отношенията между община Асеновград и спортните клубове, касаещи обектите за спорт в града. Проектът е предложен за обществено обсъждане в интернет сайта на администрацията и всеки, желаещ да изрази мнението си по темата, има възможност да го направи онлайн. Според нормативния документ, спортните обекти, които са общинска собственост, ще могат да се отдават под наем или безвъзмездно, при определено условия.      Само регистрираните клубове, занимаващи се със спортна дейност на територията на общината, ще имат възможност да ползват терени. Спортните обекти ще могат да им се предоставят безвъзмездно за срок до 10 г., след решение на местния парламент, прието с мнозинство 2/3 от съветниците. Кубовете, ползващи собствена база, няма да имат право и на общинска. За да има равнопоставеност, според Наредбата, след подаване на първо заявление за ползване на някой от обектите от спортен клуб, това ще се оповестява публично. В предварително определен срок, ако няма други кандидати, се оформят документите и се подписва договор за безвъзмездно предоставяне на желаещия. Ако кандидатствалите са повече от един, тогава преди внасяне на предложението за гласуване от Общински съвет, се изготвя график за ползване на обекта.   Разходите по поддръжката и експлоатацията на спортните обекти - общинска собственост, които се ползват безвъзмездно от клубовете, остават за сметка на ползвателя. Впечатление от Наредбата прави точка, в която се посочва, че спортните клубове \"са длъжни да осигурят целогодишно, според спецификата на вида спорт, безплатни занимания за практикуване на спорт за всички, в това число и за хора с увреждания\". За целта трябва да бъде изготвен график, който да бъде поставен на видно място в съответния спортен обект, както и да е публикуван на интернет сайта на община Асеновград.\r\nИмотите могат да бъдат отдавани и под наем, след публичен търг или публично оповестен конкурс, проведени след решение на Общинския съвет в града, пише в проектопредложението. Кандидат-наемателите трябва да имат изготвен план за първите пет години от ползването на спортния обект. Те трябва да покажат и прогнозна справка за разходи и приходи от дейността. Ще им бъде нужна и програма за управление на спортния обект, включваща видовете спорт, които ще се практикуват и подобрения по спортните съоръжения.   Без търг или конкурс, въз основа на заповед на кмета на общината, клубовете ще могат да наемат спортни обекти за срок до една година. Общинските имоти, които ще се ползват за спорт, могат да бъдат отдавани и на концесия, се казва в проекта на новата Наредба. Концесионерът ще е длъжен да осигурява обществен достъп на гражданите за дейности, свързани с физическите активност и възпитание, спорт и спортно-туристически мероприятия. ", "date": "2019.09.02", "title": "Предлагат спортните обекти в Асеновград да могат да се отдават и безвъзмездно"}
{"url": "https://www.actualno.com/showbusiness/megan-markyl-bezkompromisna-otkazala-na-bashta-si-dori-snimka-na-bebeto-news_814969.html", "text": "      Най-близките приятели на Меган Маркъл твърдят, че скоро тя е написала сърцераздирателно писмо до баща си.      Отчужденият баща на Меган Маркъл моли херцогинята на Съсекс и принц Хари да се помирят с него, за да може да се срещне с внука си - но той също така ги заклейми заради предполагаемото им лицемерие и нечестност.   Томас Маркъл каза пред Daily Mail вчера, че се надявал да срещне бебето Арчи или поне да получи негова снимка, но това не се е случило, предаде БГНЕС.\r\n\"Бих искал да ми изпратят снимка на Арчи, за да мога да я рамкирам и да я сложа на стената си до тази на Меган\", казва 74-годишният Томас по време на интервю. \"Не е ли това, което всеки дядо би искал? Бих искал да знам дали има известния нос на Маркъл. Понякога усещам, че хората мислят, че не обичам дъщеря си\", каза той. \"Много я обичам. Не бих искал нищо повече от това да сложа снимка на Арчи в рамка и да я поставя до тази на Меган... Разбира се, разочарован съм, че не виждам Арчи. Надявах се, че след като стана майка Меган ще поомекне и ще ми протегне ръка\", сподели бащата на Меган.  Интервюто е малко изненадващо, тъй като Томас Маркъл стоеше в сянка в продължение на месеци, но той каза, че го е направил само, за да предпази дъщеря си от стрес и негативни емоции по време на бременността й. ", "date": "2019.09.02", "title": "Меган Маркъл безкомпромисна: Отказала на баща си дори снимка на бебето"}
{"url": "https://www.actualno.com/actualno/naj-dobrite-paroli-s-koito-dyrjavata-da-se-zashtiti-ot-hakeri-news_787449.html", "text": "      Оказва се, че както бели хакери, така и хора със средни компютърни умения, а и просто тинейджъри с малко повече свободно време, биха могли да пробият различни системи в държавата, която после - за нещо средно между собствено забавление (според тях) и кибертероризъм (според разследващите). В такива моменти е добре на чиновници и програмисти във важни държавни структури, където търсят ИТ-та за 650 лева и \"за честта на пагона\", както обича да се изразява премиерът, да бъдат предложени креативни защитни идеи за пароли, с които да запазят данните на населението. Добре е също така да се използват и умни и загадъчни имена на папки, които да не ориентират пробивачите за какво става дума. Ето някои от тях.       Паролите: 1) Паролата да е parola\r\nТова не се е правило никога от никого и няма как да хрумне на агресивни типове, фокусирали се върху кодовете на защита. Тук ние само даваме базовата идея, а сме сигурни, че ако случайно бялото поленце за повече букви стигне до съдбоносните 8 знака, умни хора ще се сетят да го членуват и да стане parolaTA. Това членуване на думата е вече окончателният ход, с който ще се парират и най-далновидните опити за пробив.  2) 12345678\r\nПоредицата от възходящи цифри, започващи от 1 и стигащи до 8, е идвала на ума само на двама души - този, който прави защитата на НАСА и на Едуард Сноудън. Подобна парола гарантира здравината на всяка структура и я прави непробиваема - да не говорим ако по-разсъдлив човек реши пък иновативно да врътне цифрите от осмицата към единицата - тогава шансовете за разгадаване падат от 0,002 на 0,000001 % в зависимост от интелекта на назлобилия се хакер.\r\n3) BoykoBorisov    Тривиалните пароли, които съчетат цифри, малки, големи букви и неразбираеми секвенции от непонятни подредби са предвидими и рядко работят като хората. Ако всяка държавна институции въведе като парола името на премиера, няма да има човек в страната, нито от ТАД груп, нито от упоритите \"Биволъ\", които да разгадаят тайната. И да, правилно се сетихте, ако го направим BoykoBorisoff, с двете \"ф-та\", вече слагаме пети катинар върху сигурността.\r\n4) Mrusni_dolni_hakeri_predateli_na_majka_Bulgardja\r\nКрайна мярка, ако съвсем случайно стане така, че горните три пароли не свършат работа и се намерят брутално добри хакери, които да ги разгадаят, то поне последната дума да бъде наша. По този начин всеки хакер, макар и разбиващ системата, ще остане с кофти родолюбив вкус, и падайки смъртно ранена, всяка система ще изрича, загивайки, проклятието си срещу разбивача. Предатетелите трябва да знаят, че са предатели, вместо гордо да се кефят, че видиш ли, разбили сумата сайтове вместо да играят DOTA вкъщи. Папките: 1. Ne_se_chisti   Добре е да се даде улика на държавните служители кое да чистят и кое не. Установено е, че всеки файл, който няма предпазно заглавие, което да уточнява важността на файла, примерно NE_TRIJ, NE_PIPAJ и прочие, е заплашено не толкова от външни хакери, колкото от самата администрация, която в паузата между два пасианса може да реши да поизтрие някой от файловете, тъй като отнема твърде много място и компютърът не може да подкара пасианса, а ако не може да го направи, за к'во е въобще тоя компютър.\r\n2. Da_se_udari\r\nОбратното на предишното и отново, за да не станат обърквания. Хора, които не са узрели достатъчно, за да разберат, че разделението на властите е демодирана идея на Просвещението, все пак трябва да бъдат удряни от време на време. В папката да_се_удари могат да влизат както цели опозиции, така и просто неприятни хора, на които е вдигнат мерник. Водещият принцип трябва да е обратният на идеята за терасата - всеки човек с недекларирана тераса от властта би могъл да въвежда в папката онези, които намекват, че не си е декларирал терасата и така лека-полека всичко да си дойде на мястото, така както си идва на мястото всяка обща част, предназначена за лична употреба. Идеята е всички критици на властта да се съберат на една обща тераса и оттам насетне ще видим какво ще ги правим.\r\n3. QneQnev\r\nНе е ли страшно необходима онази точност на названието, онази красноречивост и недвусмисленост на написаното име? Тъй като вече в системите изгря подобна папка, то най-добре за всеки човек, който е обект на по-голям интерес, да се слага цялото име, за да не стават обърквания, може и презиме, телефон и ЕГН - току-виж хакерите и тия свадливи хора във Facebook помислили, че не става дума за бившиият депутат от РЗС и настоящ съветник на премиера, а за някакъв човек, който просто се казва Яне Янев и продава хамбургери на \"Пиротска\".\r\n4. Otpuski\r\nКакто разбрахме, когато държавните служители, особено от директорски мащаб, гледат на отпуските като на , които ги хвърлят в ужас и само железният професионализъм ги кара да си почиват, вместо аматьорски да се връщат към изпълнението на задълженията си. С тази папка всеки ще може да види кой кога няма да работи, за да може още от пролетта да се напича от напрежение, че ще му се наложи в един момент да замине за морето и други да поемат отговорностите му. Но с всички тези непробиваеми тактики, може ли въобще да стане нещо лошо? Автор:   ", "date": "2019.09.02", "title": "Най-добрите пароли, с които държавата да се защити от хакери"}
{"url": "https://www.actualno.com/ruse/v-chetiri-obshtini-v-rusensko-se-izplashtat-pomoshti-za-chumata-po-svinete-news_815029.html", "text": "      От днес в страната и Русенска област започва изплащането на полагащата се помощ от 300 лв. на стопанство, умъртвило животните си заради заболяването „Африканска чума по свинете“.      Припомняме, че както по-рано съобщи, в Русенска област предвиденото обезщетение ще получат 780 стопани. На 2 септември ще бъдат изплатени обезщетенията на стопаните от общините Борово, Бяла, Две могили и Сливо поле. За останалите общини в региона ще бъде обявена допълнително друга дата.   От областното ръководство подчертават, че изплащането на обезщетенията на място е само за стопаните, които не са посочили банкова сметка. Те ще получат сумата в брой, срещу представяне на лична карта.\r\nПраво на обезщетение имат стопанствата в 20-километровите санитарни зони около индустриалните ферми и тези с висок епизоотичен риск. Помощ ще получат собствениците, които отглеждат до 5 прасета в стопанство тип „заден двор“, не продават месо на пазара и са предприели мерки за почистване и дезинфекция на обектите си.   ", "date": "2019.09.02", "title": "В четири общини в Русенско се изплащат помощи за чумата по свинете"}
{"url": "https://www.actualno.com/europe/kanibal-stana-gotvach-v-anglijski-zatvor-news_814955.html", "text": "      Осъден британски канибал, който удуши две жени и яде от плътта на едната, получи работа в затвора, която не можеше да бъде по-иронична: готвач на колегите си затворници, пише Daily Mirror.      Връзката на Греъм Фишър с храната е толкова нездравословна, от всяка гледна точка той би се вписал във филм на ужасите. През 1998 г. удушава съседката си Клеър Летчфорд, на 40 години, отрязва парче плът от ръката й и я изяжда. Осем дни по-късно 75-годишната Берил О'Конър също беше намерена удушена наблизо, но трупът й не беше канибализиран.   В доклада на полицията се казва, че той е подпалил и двете жени, докато са били още живи, но не е ясно дали  е ял ръката на Летчфорд сурова или сготвена.\r\nПо-късно, зад решетките в затвор с висока степен на сигурност в Бърдмур, Фишър призна, че е убил двете жени, което е довело до 21-годишна присъда. Прокурорите го определиха като \"сексуален садист\", се казва в статия на Daily Star.  Докато е в затвора, Фишър продължил да преяжда, докато не достига тегло от 133 кг, което принуждава персонала да го облича със специални ленти за пристягане на стомаха на стойност над 18 000 долара.\r\nЗатворникът вече се занимава с готвене на храна за колегите си, включително приготвяне на пица, пилешко къри и торти, отбеляза Mirror.   \"Обичам да готвя ..Обичам да правя пилешко с къри. Моят личен лесен фаворит са сиренето, домата и лукът на тост, приготвени във фурната.“    Фишър разкри, че би искал да работи като психиатричен съветник, за да „помогне на хората, преживели травма“, но призна, че „предвид [неговото] криминално досие е много малко вероятно“. ", "date": "2019.09.02", "title": "Канибал стана готвач в английски затвор "}
{"url": "https://www.actualno.com/celebrate/sv-mychenik-mamant-news_691898.html", "text": "      Св. мъченик Мамант се родил в началото на втората половина на третия век в Пафлагония, област в северната част на Мала Азия, между Понт и Витиния. Родителите му – Теодот и Руфина – били знатни и богати римски патриции. Просветени с евангелското учение, те открито изповядвали своята вяра в Господа Иисуса Христа и тъй привличали към Църквата много езичници. През време на гонението при римския император Валериан те били хванати и отведени в Кесария кападокийскаРечник. И там били изправени на съд. Увещавани били да се откажат от евангелската вяра. Те не се съгласили да се отрекат от Христа Спасителя. Затова били затворени в тъмница. Теодот, бащата, умрял в затвора. Жена му, Руфина, която била по това време в напреднала бременност, поразена от смъртта на мъжа си, родила преждевременно сина си Мамант.      Като гледала безжизненото тяло на мъжа си и новороденото си чедо, тя молела със сълзи Бога да й разреши да последва съпруга си, като я освободи от този кратковременен живот и я приеме заедно с него във вечните небесни селения.\r\nЗа скъпото си дете тя молела с такива думи:\r\n- Господи Боже, Ти сам възпитавай, както знаеш, роденото от мене дете! Бъди му баща. Бъди крепител и пазител на живота му!  Разчувствала се силно при тая молитва, тя починала.\r\nМилосърдният Господ чул молитвата на Руфина и не оставил без помощ и грижи детето й.\r\nВ това време в Кесария Кападокийска живеела една добродетелна и благочестива вдовица, която се казвала Амия. Господ й внушил добрата мисъл да изпроси от управителя на областта разрешение да погребе телата на починалите християни. Получила желаното позволение тя отишла в тъмницата. Като видяла горкото сираче между умрелите му родители, сърцето й се изпълнило със жалост. Тя решила да го вземе, да го отгледа и възпита като свой собствен син.    До петгодишна възраст детето не говорело. Първата дума, която изговорило, била \"мама\". Разчувствана от това, новата му майка го кръстила Мамант. Употребила старание да му даде възможното най-добро възпитание.\r\nМамант тръгнал на училище. Наставниците се чудели на умствените му способности.\r\nПреди всичко и най-много Амия се грижела да му внуши любов към Бога и дълбока почит към Неговия свят закон. И тя успяла. Още от най-ранна възраст Мамант обичал Бога, обичал Господа Иисуса Христа повече от всичко. Показвал благочестие, което трогвало всички.\r\nНо благородната Амия нямала щастието да завърши възпитанието на своя любим питомец. Тя починала, когато той бил едва на 14 години. Пред смъртта си му завещала цялото си богаство.\r\nСкоро след смъртта й гонението срещу християните в Мала Азия избухнало наново. На областния управител било доложено, че Мамант не само изповядвал християнската вяра, но и се стараел да обръща към нея съучениците си в училището.   Император Аврелиан, който по това време се намирал в Кесария, повикал при себе си 15-годишния момък и почнал да го убеждава да се отрече от Христа. Понеже го виждал външно прекрасен и много даровит, обещал му да го приеме в двореца си и да го удостои с големи почести. В случай, че покаже непослушание, го заплашвал с жестоки мъчения и смърт.\r\nНа увещанията и заплахите Мамант отговорил с тия думи:\r\n- Считам за безчестие да се покланям на бездушни идоли, а не на живия Бог. Даровете и почестите, които ми обещаваш, ще се обърнат в зло за мене, ако ги предпочета пред Бога. А мъченията за Христовото име ще бъдат за мене благодеяние, смъртта за вярата – щастие и чест!   Разгневен, императорът заповядал да бият жестоко младия човек. Мамант понасял мъченията с голямо търпение.\r\nСмутен от тоя героизъм, Аврелиан меко му заговорил:\r\n- Обещай само на думи, че ще принесеш жертва на боговете, и аз ще те пусна!\r\nВ отговор Мамант още по-твърдо заявил:\r\n- Нито с уста, нито със сърце ще се отрека от моя Бог, на каквито и изтезания да ме подложиш!   Разярен, императорът езичник наредил да усилят мъченията. Започнали да опалват с огън Мамант, да го замерват с камъни.\r\nПонеже мъченикът, млад Христов изповедник, се показвал все по-твърд, императорът произнесъл присъда: да бъде отнесен на брега на морето и хвърлен в морските дълбини. Но по чудесен начин ангел Господен го освободил от ръцете на мъчителите и отвел в пустинната планина около Кесария.\r\nТрудно щяло да бъде за момъка да живее самичък в това пустинно място. Но Божията милост го пазела постоянно по чудесен начин. Диви кози идвали при него като питомни. Зверовете не му пакостели. В продължение на няколко години светият отшелник бил наставник и помощник на околните жители.\r\nСлухът за неговия чуден живот в планината стигнал до управителя на областта. Той пратил войници да го доведат в Кесария. Изправен бил на разпит. Мамант изповядал наново смело вярата си в Христа Господа и отново бил предаден на жестоки мъчения.\r\nПодкрепян със сила отгоре, мъченикът оставал невредим. Пуснали люти зверове срещу него. Но те се показали кротки пред погледа му. Почнали да лижат спокойно нозете му. Управителят заповядал да го убият с камъни. Накрай един езически жрец му нанесъл смъртоносна рана със желязна вила.   В това тежко състояние мъчителите го изоставили и се пръснали. Подкрепян от небесна сила, мъченикът стигнал до една пещера вън от града и там предал душата си на Бога в 275 година.\r\nОт това време вярващите идвали често в тази пещера, за да поменуват светия мъченик. На гроба му ставали чудеса. За това споменава св. Василий Велики, архиепископ Кесарийски. В една от своите беседи той говори за него:\r\n\"Нека си спомнят за мъченика всички ония, които са се наслаждавали на него във видения, всички, които са получавали неговата помощ, всички, на които той е откликвал, когато бивал призован, всички, които той върнал благополучно в къщи от пътешествията им, всички, които е изцерил от болестите им, на които е продължил живот. Като се съберете всички заедно, съставете похвално слово за мъченика!\"\r\nКрай Цариград бил изграден манастир \"Св. Мамант\". Този манастир е известен у нас и с това, че в него се поминал св. Теодосий Търновски в 1363 година.  ", "date": "2019.09.02", "title": "Св. мъченик Мамант"}
{"url": "https://www.actualno.com/society/avtobusyt-zakysnjava-povreden-e-sys-smenen-marshrut-gubjat-ni-bagaja-kakvi-sa-pravata-ni-news_814983.html", "text": "      При закъснение, отменени рейсове или смяна на маршрута, пътуващите с автобус на разстояние имат право на обезщетение, а в някои случаи и да се откажат от пътуването и да получат обратно парите си за билета. Това твърди Игнат Арсенов, директор \"Контрол на пазара\" в Комисията за защита на потребителите (КЗП).      \"Когато закъснението се очаква да бъде повече от 90 минути, тогава за потребителите възникват правата на храна, напитки и нощувки до 80 евро – в зависимост от периода на изчакването. Ако закъснението е над 2 часа, пътниците може направо да се откажат да пътуват и да си получат парите обратно\", обясни Арсенов.   Когато възникне техническа авария на самото превозно средство или друг проблем, превозвачът трябва незабавно да се погрижи за пътниците на място и да ги превози до крайната дестинация. \"Ако автобусът се развали на средата на магистралата, няма как в рамките на час компанията да достави храна и напитки, но тя трябва да осигури възможно най-скоро придвижването на пътниците до крайната дестинация. Иначе те могат да претендират допълнително парично обезщетение в размер на от 50% до 100% от цената на билета\", обърна внимание Арсенов.\r\nОбезщетението при повреден или изгубен куфар пък е в размер на до 1200 евро за единица багаж. Ако чантата е загубена, пътникът ще трябва да докаже стойността на вещите, които са били в нея, тъй като в противен случай обезщетението може да бъде платено на килограм загубен багаж. \"Обикновено трябва да пазим касови бележки, които показват какво е имало вътре, кога е купено, на каква стойност. Например, ако в багажа имаме едни обувки, които са купени преди пет години, чрез касовата бележка може да се установи, че те са много стари, което означава, че имат голяма амортизация и не струват толкова, колкото са стрували при покупката”, посочи Игнат Арсенов.  Когато пътниците имат проблем, възможно най-скоро да се обърнат към превозвача, като това е особено важно при багажите. \"При забавен багаж има 7-дневен срок. Много често хората мислят, че подаването на протокол на гише \"Рекламация на багажа\" е достатъчно. Но те трябва да уведомят и превозвача, тъй като, ако той не е знаел, може да им се прекратят правата\", подчерта експертът.\r\nПри липса на отговор от автобусната компания повече от три месеца или получаването на неудовлетворителен такъв, пътниците следва да се обърнат към Европейския потребителски център към Комисията за защита на потребителите. Когато превозвачът е регистриран на територията България, те могат да потърсят съдействието на Изпълнителна агенция \"Автомобилна администрация\".    ", "date": "2019.09.02", "title": "Автобусът закъснява, повреден е, със сменен маршрут, губят ни багажа - какви са правата ни?"}
{"url": "https://www.actualno.com/showbusiness/dyshterjata-na-nasko-sirakov-i-iliana-raeva-se-omyji-snimki-news_815055.html", "text": "      Виолета Сиракова, по-малката дъщеря на Наско Сираков и Илиана Раева, се омъжи за футболиста Георги Коруджиев.       Зрелищната сватба се състояла на 31 август в резиденция \"Бояна\" в София. \"Магичната сватба на Виолета и Георги\", написа щастливата Раева във Facebook и сподели снимки от специалния ден на дъщеря си.\r\n31-годишната Виолета е била облечена в пищна бежова рокля с красиви дантелени елементи и тиара на главата.   Виолета и Георги са родители на 2-годишно момиченце, Илиана, която е кръстена на известната си баба. Малката е била в ролята шаферка и предизвикала много усмивки в гостите.\r\nКума пък била сестра й, Славея Сиракова, която била в зелена рокля с цепка и ефектен гол гръб.    Водещи на празненството са били Драго Драганов и Алекс Сърчаджиева. Сред гостите на сватбата са били Христо Стоичков, който изпял \"Моя страна, моя България\", Борислав Михайлов, Красимир Балъков, Йордан Лечков, Никол Станкулова и Маргарита Хранова. ", "date": "2019.09.02", "title": "Дъщерята на Наско Сираков и Илиана Раева се омъжи (СНИМКИ)"}
{"url": "https://www.actualno.com/showbusiness/njakolko-fakti-koito-edva-li-znaete-za-djenifyr-loryns-snimki-news_815030.html", "text": "      Тя е една от любимките на Холивуд. Освен, че е добра актриса с милиони почитатели обаче, Дженифър Лорънс е и пълна с чудатости и интересни неща около себе си.      Ето някои от нещата, недотам известни на широката публика:\r\n• Нарича Брадли Купър “работния си съпруг” - играе с него в “Наръчник на оптимиста, “Серена”, “Джой” и “Американска схема”.   • Има невероятна страст към чипса и за “Американска схема” е трябвало да сменят непрекъснато костюмите й, защото бършела пръстите си в тях през почивките между снимките. • По време на снимките на “Майка” започва връзка с режисьора Дарън Ароновски, която продължава около година.     • Най-близката й приятелка е Ема Стоун (“Ла Ла Ленд”). • Костюмът и за “Х-мен” бил толкова стегнат, че трябвало да ходи до тоалетна права с фуния.    • Отделя голяма част от хонорарите си за благотворителност. Дарила 2 млн. долара на детската болница в родния си град, често я посещава и в нея има отделение на нейно име.    ", "date": "2019.09.02", "title": "Няколко факти, които едва ли знаете за Дженифър Лорънс (СНИМКИ)"}
{"url": "https://www.actualno.com/politics/parlamentyt-prikluchi-s-ljatnata-vakancija-sled-dva-dni-pochva-rabota-news_814973.html", "text": "      Лятната ваканция на депутатите свърши и те се събират на 4 септември за първото си заседание, с което ще дадат старт на есенната пленарна сесия и новия политически сезон, предаде репортер на БГНЕС.      Парламентът стартира ударно с дебати по ветото на президента Румен Радев, с което той в началото на август върна за ново разглеждане промените в Закона за военното разузнаване. С него държавният глава изрази несъгласието си с одобрената от парламента промяна, даваща възможност цивилно лице да оглави Служба „Военна информация“ като алтернатива на досегашното изискване това задължително да е военнослужещ. Според Радев това не съответства на мястото, което заема службата като неразделна част от въоръжените сили на страната.\r\nОчакването е още от самото начало на политическия сезон дебатът да бъде доминиран от предстоящите на 27 октомври избори за кметове и общински съветници. Такова е и мнението на политологът Димитър Ганев. Според него другият акцент в предстоящата работа на депутатите несъмнено ще падне върху предстоящото в края годината обсъждане и приемана на бюджета за 2020 г.\r\nДепутатите ще започнат работа в леко преформатиран състав, след като в  края на предходната сесия парламентарната група на \"Обединени патриоти\"  изключи трима нейни членове – лидерът на \"Атака\" Волен Сидеров и  двамата му съпартийци Десислав Чуколов и Павел Шопов. Те вече са  независими депутати, но всички в патриотите са категорични, че това няма  да се отрази на стабилността на управляващата коалиция ГЕРБ-ОП.     \"Практически \"малка коалиция\" във вариант, в който я познавахме  до този момент, не съществува. Големият въпрос, тъй като мнозинството е  буквално на ръба, е дали изключването на Волен Сидеров и още двама  народни представители ще доведе до разпад на мнозинството. Не виждам  никаква такава опасност. Въпреки тежкия конфликт при патриотите, \"Атака\"  не е дала знак, че ще спре да подкрепя кабинета като цяло. Вероятно  критиките на Сидеров в следващите месеци ще бъдат насочени най-вече към  ресор \"Отбрана\" и там, където има представители на ВМРО и НФСБ\",  категоричен е Димитър Ганев.\r\nСпоред политолога дори и да се стигне до хипотеза, при която \"Атака\" да оттегли подкрепата за мнозинството, това няма да означава  автоматично предсрочни парламентарни избори. „В парламента могат да  започнат разговори между ГЕРБ, БФСБ, ВМРО и „Воля“. Партията разполага с  достатъчно народни представители, които да запълнят този вакуум и да  имаме нова управленска конфигурация и ново мнозинство\", смята Ганев.\r\nТой припомни, че не липсват и случаи, в които ad hoc подкрепа за  мнозинството дават и депутатите от ДПС, но тя е свързана единствено с  определени законодателни инициативи.    Началото на новия парламентарен сезон ще започне и с традиционните декларации, в които парламентарните групи ще изразят позициите си по основните политически въпроси и ще очертаят приоритетите в работата си. ", "date": "2019.09.02", "title": "Парламентът приключи с лятната ваканция - след два дни почва работа"}
{"url": "https://www.actualno.com/tennis/eto-koga-da-ochakvame-macha-na-grigor-dimitrov-i-rodjyr-federer-news_815251.html", "text": "      Ракета №1 на България Григор Димитров се класира за първи път в своята кариера за 1/4-финалите на US Open. Българинът победи в четвъртия кръг Алекс Де Минор, за да си уреди среща с 5-кратния шампион в Ню Йорк Роджър Федерер.      Днес бе обявена и програмата за утрешния ден, като напълно логично двамата тенисисти ще играят на Централния корт \"Артър Аш\".   Първият мач е между Елина Свитолина и Джоана Конта. След тях веднага излизата Стан Вавринка и Даниил Медведев. Вечерната сесия ще стартира с мача Серина Уилямс - Ван Циан, а след това своето място на корта ще получат и Григор Димитров и Роджър Федерер.\r\nКъм колко часа се очаква да започне срещата,    ", "date": "2019.09.02", "title": "Ето кога да очакваме мача на Григор Димитров и Роджър Федерер"}
{"url": "https://www.actualno.com/crime/maja-manolova-pretyrpja-leka-katastrofa-news_815028.html", "text": "      На тръгване за работа днес Мая Манолова е катастрофирала леко, предаде репортер на .      По думите на Манолова тя не е шофирала, но омбудсманът не уточни кой е бил зад волана на автомобила, в който е пътувала. Манолова каза и че нейна колежка е останала за преглед в \"Пирогов\" след инцидента в София и ще лежи в болницата 2 дни. Шофьорът на другата кола е изпратен за лечение вкъщи.   \"В момента тя е в Пирогов и ще остане там за два дни, водачът на другата кола е изпратен в къщи. Аз не шофирах, така че не мога да кажа какав е причината за инцидента, това се установява, вярвам, че е случаен\", коментира Манолова.\r\nМанолова добави пред журналисти, че до часове ще стане ясно дали ще се кандидатира за кмет. Тя посочи, че ако го стори, ще подаде оставка от поста на обществен защитник, а няма да излиза в отпуск - защото така било по-честно.  Междувременно , заедно с представители на съсловните организации на медицинските специалисти, внесе в деловодството на Народното събрание проект на Закон за съсловните организации. За създаването на такъв закон медицинските специалисти настояват , заедно с исканията им за достойни условия на труд и адекватно заплащане. Проектът предлага възможност за създаване на съсловни организации на регулираните медицински професии в здравеопазването, които в максимална степен да защитават правата и интересите на своите членове. Според медицинските специалисти така ще се внесе ред при упражняването на техните професии.\r\n\"Министър Ананиев пое ангажимент, че до 25 април ще представи проект на искания от тях закон, но както и с останалите обещания, това не беше изпълнено, той излъга медицинските специалисти“, поясни Манолова и добави, че затова с нейния екип е изготвила законопроекта. \"Давам си сметка, че той не е съвършен, той е такъв какъвто те си го представят, както го искат\", съобщи омбудсманът и изрази надежда законопроектът да стане база за дебат, да се чуят всички гледни точки и да бъде прието добро законодателство, което да е в полза и на медицинските специалисти и на всички българи. \"По един или друг повод всеки може да стигне до болница, до спешна помощ и да му се наложи да разчита на тези хора\", добави тя. По думите й като общество сме длъжници на медицинските специалисти и е важно и условията им на труд да бъдат достойни, и заплащането им да бъде достойно. ", "date": "2019.09.02", "title": "Мая Манолова претърпя лека катастрофа"}
{"url": "https://www.actualno.com/crime/telefonnite-izmamnici-ot-levski-obslujvali-mnogo-po-mashtaben-biznes-news_815032.html", "text": "      Телефонните измамници от Левски са част от доста по-мащабен бизнес. Това стана ясно от думите на началник сектор \"Измами\" в ГДНП Златка Падинкова пред БНТ.      Тя посочи, че това е една от групите, които действат от територията на Румъния.   Припомняме, преди дни градът осъмна блокиран заради мащабна акция срещу ало-измамите, при която бяха задържани няколко души от организирана престъпна група.\r\nВчера стана ясно, че шестима от тях остават за постоянно в ареста. Двама от задържаните са сред най-големите телефонни измамници у нас - Димитър Серафимов - Келеша и братовчед му. Те изкарвали 10 милиона лева годишно.  Само за две седмици разследващите са успели да документират три телефонни измами на групата.\r\nПо думи на Падинкова в началото на годината е била получена информация от ОДМВР - Плевен, която е била разработена и разширена, така че през май е било образувано досъдебно производство в специализираната прокуратура.   Тя обясни, че групата е действала по популярната схема \"Съдействие на полицията при провеждане на полицейска операция \"Задържане на телефонни измамници\".    В последните няколко години се наблюдава една и съща схема, но хората продължават да стават жертва на това престъпление, коментира Падинкова.\r\nПо нейни данни измамите са регистрирани предимно в столицата, като на един от адресите е намерен и телефонен указател на София.\r\nВъпреки че все още няма точна информация за стойността на спечелените суми от измамите, само от последните няколко \"удара\" измамниците са се сдобили с няколко десетки хиляди лева. Арестуваните могат да получат от 2 до 10 години затвор. ", "date": "2019.09.02", "title": "Телефонните измамници от Левски обслужвали много по-мащабен бизнес"}
{"url": "https://www.actualno.com/politics/oficialno-manolova-podava-ostavka-kato-ombudsman-i-vliza-v-nadprevarata-za-kmet-video-news_815247.html", "text": "      „Утре ще подам оставка като омбудсман, за да се . Това заяви омбудсманът Мая Манолова по време на среща с граждани, публични личности и НПО.        „Можех да изляза в неплатен отпуск, но нямам нужда от застраховка. Кандидатирам се смело и почтено“, заяви още Манолова.   „Забравили сме да правим добро. Заедно се борим срещу групата на организираната алчност. Утре ще депозирам оставката си официално.  По време на срещата е станало ясно, че стартира сформирането на инициативен комитет за издигането на независимата ѝ гражданска кандидатура, а от 6 септември започва събирането на необходимите 2500 подписа за участие в местните избори.\r\n„България се е превърнала от истински земен рай в страна на беззаконие и безвластие. Търпението ни се изчерпа! Трябва да действаме с убеденост и решителност“, посочва още Манолова.\r\nАктьорът Христо Чешмеджиев, певицата Кристина Димитрова,  музикантът Дани Милев, режисьорът Максим Генчев, тенорът Калуди Калудов и педагогът Ирена Пейкова бяха основни инициатори на срещата, в която се включиха десетки граждани.       От сдружение \"Промяна за София\" съобщават, че на срещата са взети решения да стартира сформирането на инициативен комитет за издигането на независимата гражданска кандидатура на Мая Манолова за кмет на София. Така от 6 септември започват събирането на подписка в подкрепа на Манолова.\r\nСлед това ще работят и за изграждането на граждански инициативи на територията на цялата страна под наслов \"Промяна за София и България\".\r\nОсвен това е решено Манолова да подкрепи независими кандидати за кметове и общински съветници в цялата страна.\r\nОфициалният старт на кампанията на Мая Манолова за кмет на София ще бъде на 4 септември. ", "date": "2019.09.02", "title": "Официално: Манолова подава оставка като омбудсман и влиза в надпреварата за кмет (ВИДЕО)"}
{"url": "https://www.actualno.com/asia/sasht-namali-voennite-si-v-bazata-indjirlik-sykratiha-150-slujiteli-news_815188.html", "text": "      До 150 служители на авиобазата \"Инджирлик\" в турската провинция Адана ще загубят работата си заради съкращаването на броя на американските военнослужещи.      От профсъюза Türk Harb-İş съобщиха, че към момента на различни позиции на авиобазата работят около 780 турски граждани.   \"Бяхме уведомени за скорошното прекъсване на договора с част от персонала заради намаляването на броя на военнослужещите. Според нас няма никакво съкращаване на обема на работата, но ръководството на авиобазата се придържа към друга позиция. За момента не е ясно за кого става дума. Уволненията ще бъдат направени до 30 септември\", съобщиха от синдиката, цитиран от Анадолската агенция.\r\nПрез последните месеци отношенията между Турция и САЩ се усложниха значително. Една от причините е доставката на руските зенитни ракетни комплекси С-400. Вашингтон се обяви против тяхната покупка и дори заплаши Анкара със санкции. Участието на Турция в програмата за производството на изтребителя от пето поколение F-35 беше спряно.  В отговор турският президент Реджеп Тайип Ердоган посети миналата седмица Русия, където разгледа руските изтребители С-35 и Су-57. На съвместната пресконференция с президента Владимир Путин дори бе обявено, че двете страни могат да разширяват военно-техническото си сътрудничество.\r\nЕрдоган продължава да твърди, че Турция няма намерение да напуска НАТО, но подчерта, че страната му разглежда и други възможности за закупуване на военна техника, ако САЩ продължат да отказват доставката на F-35. ", "date": "2019.09.02", "title": "САЩ намали военните си в базата \"Инджирлик\", съкратиха 150 служители"}
{"url": "https://www.actualno.com/burgas/prirodnite-ni-zabelejitelnosti-izmestvat-popfolk-pevicite-ot-uchenicheskite-tetradki-news_815036.html", "text": "      Остават броени дни до началото на офанзивата за купуване на пособия за новата учебна година. Стартът на голямото пазаруване обикновено се дава след първата родителска среща. На нея учителите обясняват кои са най-важните пособия, според изискванията и учебниците, по които ще преподават. За бургаските училища обикновено срещите започват от 4 септември.       разговаря с Елеонора Костадинова, която работи дълги години в книжарница:“Всяко училище има конкретни изисквания, дори какви цветове да бъдат папките за цветните моливи и флумастерите. Децата си носят списъци, от които разбираме колко броя тетрадки им трябват, с какви редове, според това в кой клас са“.\r\nПо отношения на изискванията за ученическите допълнения, Елеонора Костадинова не е забелязала големи промени в последните години. Освен за четене и писане се купуват дъски за рисуване и материали за приложните предмети.   Средно цената на един такъв списък е 60 - 70 лева. Той обаче може да се променя, защото много родители държат материалите да бъдат на определена марка или производител на ученически пособия. . Макар, че много деца искат от по-качествените стоки, често родителите не могат да си позволят подобен разход.\r\nХубавото е, че учениците ползват от материалите, закупени през септември, почти през цялата година, като разбира се винаги могат да се направят малки допълнения. Обикновено не достигат тетрадки и пособия за писане. Вторият срок е времето, когато става ясно и се купуват липсващите материали.\r\n„Има мода и при учебните пособия, която се променя. Търсят се марки, корици с различни изображения на тях. Този, който зарежда книжарницата, също влияе на вкуса на децата. Затова избягвам да вземам тетрадки, които са с фолк певици на кориците. Избирам други, с изображения, които например показват различни кътчета от страната. Серията „България“ е такава и виждам, че децата много се впечатляват“, добавя Елеонора.      разговаря и с майка на третокласник, който живее в Лондон. Оказва се, че в английските държавни училища повечето неща са безплатни за малките ученици. Това се отнася за тетрадки, книжки и всичко свързано с учебния процес. В края на учебната година част от тях се връщат и остават са следващите класове. Това, което родителите трябва да купят, е задължителната униформа, която струва около 80 паунда. Включва обувки, панталони или поли, които трябва да са повече от един чифт, за да могат да се сменят.\r\nВ очакване на първия звънец, деца, родители, учители и много институции впрягат сили, за да започне учебната година с радост, а не с проблеми. ще продължи темата с новите моменти, които тази година ще бъдат наложени в училищата, с представители на Регионален инспекторат по образованието в Бургас. ", "date": "2019.09.02", "title": "Природните ни забележителности изместват попфолк певиците от ученическите тетрадки"}
{"url": "https://www.actualno.com/society/novinite-naj-vajnoto-za-denja-2-septemvri-news_815195.html", "text": "      Редакционният екип на ви представя най-важните новини за изминалия ден, 2 септември.       „Утре ще подам оставка като омбудсман, за да се кандидатирам за кмет на София\". Това заяви омбудсманът Мая Манолова по време на среща с граждани, публични личности и НПО. „Можех да изляза в неплатен отпуск, но нямам нужда от застраховка. Кандидатирам се смело и почтено“, заяви още Манолова.   \"Шампиони сме по заработени часове в рамките на Европейския съюз за една година. Не твърдя, че сме най-трудолюбиви, но работим най-много. Това най-често се случва по принуда, а не по желание.\" Общо шест граждански сдружения - Инициативен комитет Владая, Сдружение \"Заедно за Манастирски ливади\", Сдружение \"Жените на Драгалевци\", Гражданска група \"Да спасим Княжево\", Сдружение \"За Бояна\", Гражданска инициатива \"За Симеоново\" - поискаха оставката на кмета на столичния район \"Витоша\" инж. Теодор Петков, който е зам.-председател на СДС.     На тръгване за работа днес Мая Манолова е катастрофирала леко, предаде репортер на Actualno.com. \"С нарастващото социално неравенство се преразпределя сигурността, която е важен елемент от качеството на живот. Има едни територии, където животът е сравнително сигурен. Далеч не е така в други, от които обществото и държавата са се оттеглили. Те започват да се превръщат в гета. В Сотиря чухме вопъла на една гетоизираща се територия\".    На границата между Европа и Азия се намира Каспийско море (вътрешно море.) Изхождайки от наименованието \"вътрешно море\" се създава впечатлението, че това е истинско море, но някои страни го наричат \"езеро.\" В случай, че сте решили това лято да използвате отпуската си за кратка екскурзия в чужбина, е добре да знаете някои свои основни права като потребители, когато пазарувате от местните магазини. Страната ни е на 49-то място се изкачи в световната класация по военна мощ. България се е изкачила с още 11 позиции спрямо 2018 година и цели 18 спрямо 2017-а в класацията, съставена от специализирания сайт Global Firepower (GFP). Да се разреши продажбата на горива без касови бележки. Това ще стане възможно, ако се приемат нови промени в Закона за административното регулиране на икономическите дейности, свързани с нефт и продукти от нефтен произход, предложени за обществено обсъждане от Министерството на икономиката, пише в. \"Труд\". Влязохме през ГКПП Калотина и опитахме да си купим винетка. Намерението ни беше да си я купим на бензиностанцията след пункта. Но този път ни казаха, че не продават винетки и не знаят откъде можем да си купим. Така връщащата се от чужбина Елица Маврова разказва пред Нова телевизия какъв сблъсък е имала с българската действителност, която е позабравила. ", "date": "2019.09.02", "title": "Новините: Най-важното за деня, 2 септември"}
{"url": "https://www.actualno.com/plovdiv/plovdiv-otpraznuva-svoja-pyrvi-praznik-na-rekata-news_815173.html", "text": "      Тази неделя, 1 септември, Пловдив отпразнува своя първи Празник на реката. Уникалното събитие предложи на посетителите различни приключенски атракции като слаклайн, полети с балон, скокове върху въздушна възглавница, демонстрации с моторни парапланери и зрелищно пиро-светлинно шоу.      Мястото беше обновеното пространство на булевард „Марица-Юг”, реновирано с различни съоръжения, които да насърчават активния живот сред жителите и гостите на града.   Празникът, за чиято реализация екипът на 360mag.bg има активна заслуга, събра хиляди хора, които се забавляваха заедно в първия ден на септември.\r\nНедалеч от парка бяха опънати различни по вид слаклайн ленти, върху които уменията си показаха акробати от България, Австрия и Италия. От италианската банда споделиха, че досега не са имали подобно изживяване: “Преживяхме специален момент - докато бяхме на лентата буквално над главите ни прелитаха парапланеристи, които се заиграваха с нас. Беше много вълнуващо!”  Между 21 и 22:00 ч. пък се състоя вечерна слаклайн сесия с осветени ленти, която беше предизвикателство за акробатите, но и много красива за наблюдаване отстрани.\r\nСтотици деца също имаха възможност да изпитат усещането да балансират върху специално опъната за желаещите слаклайн лента.\r\nБлагодарение на чудесното време, балонът на събитието престоя общо близо три часа във въздуха, като извърши около 30 полета с над 100 човека. атракцията беше напълно безплатна - подарък от град Пловдив по случай избирането му за Европейска столица на културата.       Демонстрации с моторни парапланери извършиха трима български пилоти, които изпълниха зрелищни трикове. Гръцкият мото-акро майстор Димитрис Колиакос, който беше един от участниците в Red Bull ACRO CROSS предизвикателството, състояло се по същото време над Сопот, прие поканата на 360mag.bg и веднага след награждаването пристигна в Пловдив, за да демонстрира завидните си умения във въздуха.\r\nМомчетата от Freerun Bulgaria пък показаха своя талант на каскадьори, политайки от четириметровата кула за демонстрации над специалната въздушна възглавница.\r\nНад 500 желаещи се присъединиха към тях, като извършиха хиляди скокове върху надуваемото съоръжение.\r\nКулминацията на вечерта бе спектакълът на „Енигма Фойерверк“, които буквално взривиха моста на панаира с 24 000 фойерверки. Ефектът върху зрителите, наблюдаващи течащите пламъци и лазерните светлини беше смразяващ.\r\nЗа доброто настроение на гостите през цялото време се грижеха Деница Караславова, Графа, Михаела Филева и Любо Киров.    ", "date": "2019.09.02", "title": "Пловдив отпразнува своя първи \"Празник на реката\""}
