{"url": "https://www.actualno.com/society/novinite-naj-vajnoto-za-denja-18-april-news_675351.html", "text": "  Редакционният екип на ви представя най-интересните новини от изминалия ден, 18 май.   Поне 8 души загинаха при стрелба в гимназия \"Сант Фе\" в Тексас, предаде CNN. От CNB съобщиха за поне 10 загинали, цитирайки неизвестни източници. Мястото на инцидента все още се разчиства и се разследва.    Кубински пътнически самолет, превозващ 104 пътници на борда, се е разбил скоро след излитането си от летище „Хосе Марти“ в Хавана, предава AFP. Кубинският президент Диас-Канел съобщи за \"голям брой\" жертви.     Руският президент Владимир Путин и германският канцлер Ангела Меркел се показаха обединени, нещо което рядко може да се види. Това се случи в защита на Северен поток 2, който е критикуван от Украйна и заплашван със санкции от САЩ.            Европейският съюз се стреми да се превърне в геополитически играч. Но стъпките му в тази насока не са доброволни – Общността е принудена да се реши на конкретни действия заради външни сили – САЩ, Русия и Китай. Сега има регион, в който ЕС може да се докаже като основна власт: Западните Балкани. Европейската комисия е поискала от България да представи в двумесечен срок националната си програма за управление на отработеното ядрено гориво, включително погребването му. Това твърди \"Демократична България\".   Политиката за интеграцията на хора с увреждания е основна част от дейността на Министерството на труда и социалната политика (МТСП). В това увери социалният министър Бисер Петков в отговор на въпрос на депутати от БСП какво се случва с интеграцията на хора с увреждания в българското общество. Дълго време \"Ислямска държава\" (ИД) привличаше внимание с акциите си в Сирия и Ирак. Няколко години светът наблюдаваше как джихадистката групировка завзема територии в Близкия изток, а през 2017 станахме свидетели на едни от най-тежките сражения в Ирак и Сирия, водени за завземането на градовете Мосул и Ракка, които до онзи момент бяха в ръцете на ИД. Сирия, Украйна, случаят „Скрипал“: на срещата между германския канцлер Ангела Меркел и държавния глава на Руската федерация Владимир Путин ще бъдат обсъдени множество кризи. Но има и една тема, която има потенциал за сближаването между Берлин и Москва, коментира телевизионният канал ARD, цитиран от агенция \"Фокус\". Роумингът няма как да отпадне. Нашата цел е намаляване цените на роуминга за страните от Западните Балкани. Още това лято операторите ще предложат пакети данни за намаляване на цените, които да бъдат значително по-евтини. \"Начало, но без резултат. Мина еуфорията, прибра се червеният килим. Време е за спокоен и обективен анализ. Положително е, че имаше среща, макар че Испания не участваше. Къде е конкретният резултат обаче?\" Това е оценката на лидера на БСП Корнелия Нинова за срещата на върха, която се проведе в София на 17 май Всяка година въвеждаме нови мерки за ограничаване възможностите за преписване по време на зрелостните изпити. Това каза във Велико Търново министърът на образованието Красимир Вълчев. Бившият президент на УЕФА Мишел Платини хвърли бомбата в петък, заявявайки че организационният комитет на Мондиала във Франция е \"уредил\" жребия по такъв начин, че да е невъзможно \"петлите\" да срещнат Бразилия преди финала в Париж. ", "date": "2018.05.18", "title": "Новините: Най-важното за деня, 18 април"}
{"url": "https://www.actualno.com/balkani/oficialno-skopie-ne-komentira-varianta-ilindenska-makedonija-news_675343.html", "text": "  Според появилите се данни в медиите наименованието , обсъден в София между министър-председателите на Македония и на Гърция Зоран Заев и Алексис Ципрас, предава македонската електронна медия „Макфакс“.   обяснявайки, че за подробности относно преговорите трябва първо да се информират президентът, опозицията и другите лидери. Не се позовават на изявлението на министър-председателя Заев, който заяви, че заедно с Ципрас са обсъдили няколко варианта, единият от който е приемлив и за двете страни.   „Заедно с премиера Ципрас разгледахме възможните варианти за творчески решения, които македонската страна представя в последната фаза на преговорите. Следват консултации и в двете страни със съответните политически фактори. По същество разговаряхме за няколко варианта и установихме вариант, който би могъл да бъде приемлив и за двете страни. Консултациите продължават у дома, за да се види дали практическото прилагане на това решение е възможно. Ако е възможно, ще имаме решение“, заяви Заев, цитиран от Фокус.   Опозиционната партия ВМРО-ДПМНЕ поиска незабавна лидерска среща за подробностите относно преговорите по имената и според правителствените съобщения срещата ще се проведе съвсем скоро.", "date": "2018.05.18", "title": "Официално Скопие не коментира варианта \"Илинденска Македония\""}
{"url": "https://www.actualno.com/football/platini-izpolzvahme-izmama-na-svetovnoto-prez-1998-g-news_675364.html", "text": "  През 1998-а година Франция и Бразилия се изправиха на финала на Световното първенство по футбол. Тогава сензационно Зинедин Зидан и компания спечелиха с 3:0 в изключително обсъжданата финална среща, в която Роналдо и \"селесао\" играха изключително слабо. За тази среща все още съществуват легенди, че шаман е \"омагьосал\" Феномена, за да играе той трагично, а неговите сили са пренасочени към Зинедин Зидан - автор на два гола във финала.  И докато това са спекулации, бившият президент на УЕФА Мишел Платини хвърли бомбата в петък, заявявайки че организационният комитет на Мондиала във Франция е \"уредил\" жребия по такъв начин, че да е невъзможно \"петлите\" да срещнат Бразилия преди финала в Париж, съобщи .   \"Когато правихме организацията, използвахме малка хитрост, която позволяваше двата тима да се срещнат чак на финала, ако финишират първи в групите си. Мислите ли, че другите не го правят за техните първенства? Финал между Франция - Бразилия беше мечта за всички”, каза Платини пред France Bleu.   Въпросната хитрост е била Бразилия да бъде поставена като водач в група \"C\", а домакините - по традиция водач в група \"А\". Така, при условие че и двата тима спечелят групите си, няма как да се срещнат до финалната среща. Това се случи и, в крайна сметка, двата тима се изправиха лице в лице, а \"петлите\" спечелиха сезонационно титлата срещу големия фаворит.", "date": "2018.05.18", "title": "Платини: Използвахме измама на световното през 1998 г."}
{"url": "https://www.actualno.com/curious/dneven-horoskop-za-19-maj-news_675368.html", "text": "     През този ден е добре да опитате нещо ново. Ако се чувствате изключително отегчени просто направете първото нещо, за което се сетите и не сте правили преди.    Това е добър ден за започване на диета. Може да опитате нещо не много натоварващо организма, за да не се измъчвате много. Не забравяйте за движението.     Тази събота може да се събудят стари чувства и спомени. Не надценявайте силата на меланхолията. Най-вероятно до обед ще ви е минало. Този ден може да ви се наложи да поработите. Не съжалявайте за загубеното време, защото времето и без това няма да е добро, а вие ще свършите много полезни неща.     Денят предразполага към пълен релакс с любимите ви домашни занимания. Угаждайте си, както решите и не си и помисляйте да си показвате носа навън. Предприемете пътешествие, но бъдете сигурни, че може да си осигурите подслон в случай, че давали. Сега е моментът за активни запознанства и повече излизане. Денят ще ви поднесе нов човек, който съвсем скоро ще ви послужи за пример. Все пак не забравяйте себе си и не се опитвайте да копирате всичките му черти.   Това е ден, в който ваше излизане може да се превърне в истинско приключение - в добрия смисъл. Не се колебайте дали да промените плановете си в полза на забавлението.    Това е ден, в който да се отнесете сериозно към някои пропуски в миналото. Не че ще може да промените нещата, но поне ще признаете къде са слабите ви места. Това е ден в който ще надскочите себе си. Постиженията ви няма да останат незабелязани, но е важно да не се възгордявате и да проявите скромност.    Ако се чувствате преуморени най-много ще ви помогне физическото натоварване и свежия въздух. Ако не ви е страх от дъжда прекарайте деня навън. Това е ден за мъдрост. Ако не усещате спортната злоба в себе си да водите спор, значи не трябва да участвате, независимо как това ще бъде възприето от отсрещната страна.", "date": "2018.05.18", "title": "Дневен хороскоп за 19 май"}
{"url": "https://www.actualno.com/europe/merkel-speshno-trjabva-da-se-vyzcari-mir-v-sirija-news_675354.html", "text": "  Германският канцлер Ангела Меркел заяви, че в Сирия трябва да бъде стартиран мирен процес и че страната ѝ е готова да го подкрепи, предаде ТАСС, цитирани от \"Фокус\".  „Политическият процес е спешно необходим и трябва да бъде стартиран“, заяви тя. „Имаме намерение да поддържаме тези усилия“.   Меркел изказа притеснения от декрета, съгласно който сирийците, които в определен срок не съобщят правото си за собственост в Сирия, могат да го загубят. Тя допълни, че добрите отношения с Русия са в интерес на Германия и че това не пречи на трансатлантическите връзки на страната.   ", "date": "2018.05.18", "title": "Меркел: Спешно трябва да се възцари мир в Сирия "}
{"url": "https://www.actualno.com/america/ima-zaginali-pri-strelbata-v-uchilishte-v-teksas-snimkivideo-news_675363.html", "text": "  Поне 8 души загинаха при \"Сант Фе\" в Тексас, предаде CNN. Президентът на САЩ Доналд Тръмп заяви, че ситуацията \"не изглежда добре\".  \"Стрелбата в училище в Тексас. Първите репортажи не изглеждат добре. Бог да ги благослови!\", написа Тръмп в Twitter.    От CNB съобщават за поне 10 загинали, цитирайки неизвестни източници. Мястото на инцидента все още се разчиства и се разследва.     Според информация, дадена от зам.-директора на училището вече има заподозвян, който е арестуван. Става въпрос за ученик от гимназията. Очевидец посочва, че стрелбата започнала изведнъж в една от класните стаи. На учениците е било казано да се евакуират и със служители в училището са претичали през улицата, където са се скрили до появата на полицията.      ", "date": "2018.05.18", "title": "Има загинали при стрелбата в училище в Тексас (СНИМКИ+ВИДЕО)"}
{"url": "https://www.actualno.com/europe/putin-i-merkel-si-stisnaha-rycete-v-zashtita-na-severen-potok-2-news_675370.html", "text": "  Руският президент Владимир Путин и германският канцлер Ангела Меркел се показаха обединени, нещо което рядко може да се види. Това се случи в защита на Северен поток 2, който е критикуван от Украйна и заплашван със санкции от САЩ.  Двамата лидери имаха своята първа среща лице в лице в руския курорт намиращ се на брега на Черно море – Сочи. Там двамата обсъдиха и конфликтите в Сирия, Украйна както и иранската ядрена сделка.   Страните изглеждаха обединени пред идеята за конструкцията на тръба, която да свързва двете държави през Балтийско море. Това е проект, на който няколко държави се противопоставят. Една от които е Украйна, чиято роля на основна транзитна страна за руския газ до Европа ще остане под въпрос, но Путин заяви, че ще се доставя газ през Украйна докато е нужно.   Меркел от своя страна каза, че „Германия вярва в ролята на Украйна като транзитна страна, и че тя трябва да продължи дори след направата на Северен поток 2… да има стратегическо значение”. И дори добави, че Германия е готова да помогне, за да може това да се случи.        Германия подкрепи плановете руската \"Газпром\" да построи Северен поток 2, чието планиране започна и трябва да завърши през 2019 г.\r\nПутин и Меркел обсъдиха и иранската ядрена сделка, след решението на Доналд Тръмп да излезе от историческото споразумение, предаде БГНЕС. „Германия, Великобритания, Франция и всички наши колеги в ЕС подкрепят тази сделка и ще продължат да го правят”, заяви Меркел. „Сделката не е перфектна, но е по-добре от никаква. Гарантира ни повече контрол и сигурност”, добави Меркел.       Тя заяви, че ЕС „в момента обсъжда” закон, който да блокира санкциите на САЩ за европейски компании, които искат да инвестират в Иран. Наскоро Кремъл заяви, че ще подкрепи сделката и я описа като „критична за стабилността на региона, а и на целия свят”.\r\nСледващата тема между Москва и Европа, която беше обсъдена, е тяхното несъгласие относно сирийския конфликт и анексирането на Крим от Москва през 2014 г. В полето на разговори попадна и темата за аферата \"Скрипал\" благодарение, на която много руски дипломати бяха изгонени от много Западни страни. Във връзка с това Путин пожела на изписания днес Скрипал – „добро здраве”.", "date": "2018.05.18", "title": "Путин и Меркел си стиснаха ръцете в защита на \"Северен поток 2\""}
{"url": "https://www.actualno.com/bgfootball/globiha-levski-s-37-500-lv-za-izrisuvanite-deca-news_675353.html", "text": "     Малчуганите бяха без видим пряк родителски надзор, но по-скандално беше, че по телата им бяха изрисувани свастики, а едно от тях бе вдигнало ръка за нацистки поздрав.   \"След сезиране на комисия „Етика и феърплей” и становище на Експерт по почтеността към БФС, ДК реши: За действия или бездействия, с които се обижда достойнството на лице или група лица, свързани с раса, пол, цвят на кожата, на основание чл.37, ал.4 от ДП /2017/2018/, ДК наказва ПФК „Левски” гр. София с имуществена санкция в размер на 37 500 лева. ДК е приела решението си съобразно Дисциплинарния правилник и призовава всички съответни държавни институции да бъдат последователни, да доведат своята работа до края, да извършат необходимите действия и да вземат съответните решения съобразно компетенцията си\", се казва в становището на Дисциплинарната комисия от днес, предаде бтв.   Родителите на двете деца вече бяха извикани за разпит в полицията, а Агенцията за закрила на детето също се зае със случая.", "date": "2018.05.18", "title": "Глобиха \"Левски\" с 37 500 лв. за изрисуваните деца"}
{"url": "https://www.actualno.com/politics/borisov-turcija-ni-vlijae-prez-musulmanite-a-rusija-prez-cyrkvata-news_675344.html", "text": "   Това подчерта премиера Бойко Борисов по време на дискусията „Виенски икономически форум – София говори”, в която участие взеха лидерите на страните от Западните Балкани.  „Аз на всички колеги като съм говорил съм обяснил – по исторически причини, ”, заяви министър-председателят.   Коментарът му идва на фона на . Последните парламентарни избори бяха белязани пък от    Според Борисов основната цел е Балканите да станат „строителна площадка” и единственият начин това да се случи е държавите в региона да живеят в мир и разбирателство, предаде бтв.\r\n„В Сърбия или в България да отидеш и да говориш против Русия няма да го приемат хората. Ще си направим газопроводи, ще си направим централи. Ще направим всичко, за да нямат интерес пак да хвърлят бомби – нито в Ниш, нито в Белград, нито в Прищина. Да направим така, че всички да живеем в мир и да строим, а да не се конфронтираме”, призова Борисов.       По думите му успешните проекти на Западните Балкани са в интерес на всички на континента, защото през региона минават и основните търговски пътища. „Нали не се съмнявате, че не случайно президентът Макрон в компанията на Тереза Мей и канцлера Меркел вървят по моста на НДК, за да ги срещнем? Това демонстрира единството на Европа”, посочи Борисов.\r\nТой отбеляза, че взети заедно, държавите от Западните Балкани имат по-малко население от Румъния и по-малко БВП от Словакия – „една държава от бившия източен лагер, по същия начин разделила се, минала по същия път, но умно – те не се избиха”.", "date": "2018.05.18", "title": "Борисов: Турция ни влияе през мюсюлманите, а Русия - през църквата"}
{"url": "https://www.actualno.com/politics/radev-zapoznahme-poslanicite-s-nadejdnata-ohrana-na-granicata-ni-news_675359.html", "text": "  Надеждната защита на границата ни е била една от темите, с които вътрешният министър Валентин Радев е запознал посланиците на страните членки на ЕС и американския посланик в инициирана от МВР среща с тях, предаде БГНЕС.  МВР покани посланиците на страните от ЕС, а и от САЩ и други страни по три основни теми. Една от тях е традиционна – обикновено на тези срещи си говорим какво сме направили през зимата в туристическите курорти. Сега решихме да поговорим и какво ще се случи през лятото – до колко сме готови да осигурим сигурността на хората през летния туристически сезон, поясни Радев.   Поставихме и две теми. Поводът за това беше нашето председателство, поясни той като уточни, че по време на заседания на различни съвети е станало ясно, че информация за нещата, които се случват в държавата ни по четирите приоритета, включително и по най-важния – сигурността на границите, не достигат до европейските ни партньори, въпреки, че по думите му премиерът Бойко Борисов води всички лидери на държави, които са ни помагали, да видят колко надеждно се пази външната европейска граница.   Министър Радев увери, че на посланиците е дадена допълнителна информация за това как МВР се справя с охраната на границата. „Освен това ги информирахме как се справяме с трафика – трафик на хора, трафик на чувствителни стоки и товари и с нелегалната миграция, каза Радев. Направихме им три презентации, включително и на техните езици, за да може да информират техните лидери, подчерта министърът.\r\nПолучихме похвали както за председателството, така и по въпроса за пазенето на границите, включително и на границата между нас и Гърция, сега там има натиск, каза Радев. По време на разговорите е било обяснено от страна на МВР как контактува с Интерпол, Европол и др. организации.       ", "date": "2018.05.18", "title": "Радев: Запознахме посланиците с надеждната охрана на границата ни "}
{"url": "https://www.actualno.com/society/sedmicata-v-absurdi-14-18-maj-news_675271.html", "text": "           Агенцията за държавна финансова инспекция (АДФИ) се е захванала с обществени поръчки на МВР, които са със съмнително завишени цени.      : .  Митнически служител от \"Капитан Андреево\" отказа подкуп от 500 евро и така предотврати контрабандно пренасяне на 90 000 евро, съобщават от Агенция \"Митници\".      :  21-годишната Габриела Медарова, която преди месец удари 10 паркирани автомобила в Пловдив след употреба на алкохол и дрога, отново е задържана за 24 часа - за нападение и нанасяне на удар срещу друго момиче.  :      Писмата със сигнали до БДЖ относно нередности изглежда пътуват по-бавно, отколкото е нормално – при това дори съобщения, пуснати по електронната поща. Това твърди читател на . В неговия случай се оказва, че отговор идва 9 дни, след като е пуснат съответният имейл. И отново, както и в първия случай, оправданието за забавянето е \"технически причини\".  :  УНСС открива нова магистърска програма, посветена на противодействието на корупцията.  :   \"На тази Национална конференция ще вземем решение и каква линия да следваме. Аз отдавна съм заявил моето мнение и виждам, че то събира все повече и повече поддръжници. Мисля, че ще вземем решение за такава линия консервативно-патриотична.\" Това заяви бъдещият бивш председател на СДС Божидар Лукарски.  :  Един час разпитваха бащата на второто нарисувано със свастики дете от мача „Левски”-ЦСКА, който обаче заяви, че не вижда нищо грешно в ситуацията. „Травмирахте ми детето!. Медиите направиха е*ати проблема\", заяви той.  :   Европейските лидери на срещата в София трябваше да напишат послания на български. Логично, не всички се справиха успешно. Най-атрактивното послание беше на Ангела Меркел - \"Сичко наи хубаго\".  :  Цялата информация, която Временната анкетна комисия за ЧЕЗ е получила от ДАНС, разузнаването и служба \"Военна информация\" относно участието на Никола Молчан в продажбата на българския бизнес за ЧЕЗ, е засекретена. Това е изрично записано в доклада на Временната парламентарна комисия, който беше приет със 148 гласа \"за\" и нито 1 \"против\" (17 май) от Народното събрание. :  Пловдивският митрополит Николай лично благослови и подкрепи в протеста им пловдивските превозвачи.  :  Избягалият затворник Владимир Пелов изпрати писмо до президента и омбудсмана. В осем страници той описва мотивите си да избяга от затвора и твърди, че е невинен.  :   На плаж Кабакум, на 2-3 метра от морето, вече са вдигнати основи, дори и скеле, на две сгради. Шокиращото е, че в Община Варна няма входирана схема за строеж по Закона за устройство на черноморското крайбрежие (ЗУЧК). На директен въпрос кой е наемател на плаж Кабакум, отговорът беше – ще бъде извършена проверка. :  Колите да се движат на 70 метра дистанция една от друга на магистралата. Това предвиждат новите промени в Закона за движение по пътищата. :   Всички права на Владимир Пелов ще бъдат спазени, ако той се предаде. Това заяви главният секретар на МВР Младен Маринов. :  Сигнал до 112 за бедстваща катерица, нападната от котка, доведе до спешна спасителна акция в София. Аварийно-спасителното звено на Столична община пристигна бързо на място, но преустанови операцията, тъй като стресираното животно се качи прекалено нависоко, а стълбата на звеното бе по-къса от необходимото. : ", "date": "2018.05.18", "title": "Седмицата в абсурди (14 - 18 май)"}
{"url": "https://www.actualno.com/america/samolet-se-razbi-v-havana-sys-104-dushi-na-borda-snimkivideo-news_675375.html", "text": "  Кубински пътнически самолет, превозващ 104 пътници на борда си и със 6 души екипаж, се е разбил скоро след излитането си от летище \"Хосе Марти\" в Хавана, предава AFP.      Полетът е бил за Гвиана. Кубинският президент Диас-Канел първоначално съобщи за \"голям брой\" жертви. Оказа се, че трима пътници са оцелели и са били извадени от останките на машината, като са настанени в болнично заведение, съобщава вестник \"Гранма\". Състоянието им е критично. Останалите обаче са загинали, включително екипажа, т.е. общо 108 души. От тримата спасени, по-късно единият е починал в болница.   Става въпрос за самолет „Боинг“ 747 на авиокомпания „Кубана де Авиасион“. Той най-вероятно се е разбил при опит да се върне на летището, защото е закачил далекопровод.        Свидетели съобщиха за гъст дим, който се издига над мястото на катастрофата.    Заради трагедията в Куба е обявен двудневен траур.        ", "date": "2018.05.18", "title": "Самолет се разби в Хавана със 104 души на борда* (СНИМКИ+ВИДЕО)"}
{"url": "https://www.actualno.com/education/dyrjavata-obmislja-da-plashta-treti-stipendii-na-obuchavashtite-se-v-deficitni-profesionalni-napravlenija-news_675352.html", "text": "   Това каза във Велико Търново министърът на образованието Красимир Вълчев.  Той посочи, че тези стипендии    Професионалните направления, които министър Вълчев посочи като такива, в които се очаква недостиг на кадри в следващите години са     Той коментира предложението на работодателските организации висшето образование да бъде безплатно с условия младежите, които завършват образованието си, да остават в България, така: „В момента до голяма степен висшето образование е безплатно. Не е проблем за определени професионални направления да го направим изцяло безплатно дотолкова, доколкото студентите плащат една малка част от цената на обучението. Предвиждаме т. нар. приоритетни професионални направление – освен че увеличаваме приема, предоставяме и втори стипендии на студентите. Имаме някои професионални направления, за които изцяло премахнахме ограниченията за прием. Това са , които да бъдат насочени основно към покриване на таксите. Не толкова проблема е в това колко средства даваме. Проблемът е, че Както знаете, сме членове на ЕС и има свободно движение на стоки и хора“, посочи министър Вълчев, цитиран от Фокус.\r\nТой допълни, че се прави профилно преструктуриране на системата.       Последните 3 години – средно с 50%, а за някои професионални направления дори с 60%. Приемът в други направления се стимулира – като педагогическите, инженерно техническите, природо-математическите и аграрните.", "date": "2018.05.18", "title": "Държавата обмисля да плаща трети стипендии на обучаващите се в дефицитни професионални направления"}
{"url": "https://www.actualno.com/balkani/zaharieva-ilinden-e-vajna-chast-ot-obshtata-istorija-na-bylgarija-i-makedonija-news_675373.html", "text": "  Българският външен министър Захариева заяви, коментирайки слуховете, че „Република Илинденска Македония“ е вариант за решаването на спора за името, че Илинден е важна част от общата история на България и Македония. Българският министър на отбраната Красимир Каракачанов на свой ред заяви, че Илинденското въстание е българско въстание, предава македонската медия „Алсат-М“, цитирана от \"Фокус\".  „Илинденската Македония на мен ми звучи, сякаш те признават, че имаме обща история и общо минало, защото това е много важна част от българската история и много важен момент за тяхната история. Така че ми звучи, че те осъзнават, че имаме общо минало и обща история. Но това е нещо, което разбрах, че това абсолютно ново предложение, тъй като знаете, че петте, които бяха дълго на масата, с години, не включваха „Илинденска Македония“, заяви Екатерина Захариева, външният министър на България.   \"Нямаме претенции за, но ние сме против това да променяме историята и да преследваме хората с българско самосъзнание в Македония. „Илинденска Македония“ е едно от възможните имена за Македония, които бяха обсъдено вчера от лидерите на Македония и Гърция. Чух за Илинденската Македония, и за Вардарска, Северна. Илинденското въстание е българско въстание, част от общата ни история“, на свой ред заяви Каракачанов.   ", "date": "2018.05.18", "title": "Захариева: Илинден е важна част от общата история на България и Македония"}
{"url": "https://www.actualno.com/america/strelba-v-uchilishte-v-teksas-ima-postradali-snimkivideo-news_675358.html", "text": "  Сигнал за стрелба в гимназия в Тексас е подаден днес. Има данни за пострадали, предава Ей Би Си нюз. Стрелбата е станала в гимназия Санта Фе близо до Галвестон Тексас, днес сутринта.  Инцидентът е овладян. Службите за сигурност работят по подсигуряването на сградата и преместването на учениците на друго място.       Помощник директорът на гимназията каза, че заподозреният е бил в арестуван. Той е и ученик от училището. Според свидетели стрелбата започва в стаята по изкуствата. Друг очевидец твърди, че това е първият случай, в който тя вижда алармата на училището да се изключва. На учениците е било казано да се евакуират и със служители в училището са претичали през улицата и са се скрили, предаде БГНЕС.        Според говорител на университетската болница в Тексас броят на пострадалите все още е неизвестен. Полицейски коли са на мястото. Агенти от ФБР и Бюрото за алкохол, цигари, огнестрелни оръжия и експлозиви също са видени на мястото. ", "date": "2018.05.18", "title": "Стрелба в училище в Тексас, има пострадали (СНИМКИ+ВИДЕО)"}
{"url": "https://www.actualno.com/cars/11-sistemi-stavat-zadyljitelni-za-vsjaka-nova-kola-v-evropa-news_675310.html", "text": "  Решение на Европейската комисия ще задължи производителите да включат 11 допълнителни системи за безопасност във всички автомобили, които се произвеждат и съответно продават на континента. Сред тях са система за аварийно спиране и поддържане на лентата движение, камера за заден ход, а също така и функция за наблюдение на състоянието на шофьора, съобщава AutoExpress.  Освен посочените системи, всички нови модели, излизащи на европейския пазар от 2021 г., ще бъдат предлагани с „интелектуален ограничител на скороста”. Тази система работи заедно с функцията за разпознаване на пътните знаци и автоматично ще намалява скоростта на превозното средство в зависимост от посочените ограничения на пътя.   Задължителен за автомобилите ще бъде и тестер за алколохол, който ще проверява дали шофьорът е пил, преди да потеглия. Всяка нова кола ще има система за събиране на телеметричните данни и тяхното съхранение, а също така и подобрени предпазни колани и система за защита пешеходците при сблъсък.   Експертите на ЕК са на мнение, че внедряването на тези 11 системи за безопасност за 10 години ще спаси живота на повече от 7000 души, както и ще предпази от наранявани другти 39 000. Това е част от проекта Vision Zero, който предвижда през 2050 г. смъртността от катастрофи в ЕС да бъде сведена до нулата.       ", "date": "2018.05.18", "title": "11 системи стават задължителни за всяка нова кола в Европа"}
{"url": "https://www.actualno.com/business/nad-160-mln-evro-shte-investirat-koncesionerite-na-letishte-plovdiv-news_675314.html", "text": "  Двойно повече средства ще инвестират концесионерите на летище Пловдив в по-кратки срокове от предвидените в концесията. Това стана ясно по време на днешната среща между министърът на транспорта, информационните технологии и съобщенията Ивайло Московски и представители на Обединение (Консорциум) между Хайнан и Пловдив Еърпорт Инвест.  В първоначално заложения вариант на концесията обемът на инвестициите в обекта е в размер на 79 083 000 евро в срок от 35 години. Очаква се след приключването на законовите процедури да бъде подписан концесионният договор.\r\nКитайските инвеститори запознаха министър Московски с плановете за развитие на летище Пловдив. Те изразиха намерение да превърнат летището в сериозен транспортен хъб с пътнически терминал и два карго терминала, които да могат да обработват голям брой камиони. Предвижда се да бъде подсилена и разширена пистата на летището, както и изградена ремонтна база за самолети, подобно на тази на летище София. От израелската компания „Израел аероспейс индъстрис“ вече са проявили интерес да оперират базата.   Министър Ивайло Московски увери представителите на Хайнан, че се проектира изграждането на жп връзка между аеропорта и жп линията София-Пловдив-Свиленград при жп гара Крумово. Дължината на трасето, което е необходимо да бъде изградено е 4-5 км., като е възможно строителните дейности да започнат още следващата година. Министърът пое ангажимент да съдейства и за разширяването и обновяването на довеждащата пътна инфраструктура, така че да се подобри свързаността между пловдивското летище и пътя Пловдив – Асеновград, както и връзките с АМ „Тракия“ и АМ „Марица“. За осъществяването на тези проекти ще бъде проучена възможността за финансиране по Плана „Юнкер“.\r\nВ рамките на срещата бе отбелязано, че сериозните инвестиции от страна на Обединение (Консорциум) между Хайнан и Пловдив Еърпорт Инвест, които ще бъдат направени в летище Пловдив, както и реабилитирането на транспортните връзки с аеропорта, ще увеличат не само товаропотока, но и ще доведат до развитие на туризма и бизнеса в региона.       Министърът изтъкна, че това е първият голям транспортен проект в България, който ще се реализира с участието на китайска компания. Представителите на Хайнан увериха, че ще проучат възможностите да съдействат за привличането и на други китайски компании, които да инвестират в България. От своя страна Московски покани ръководството на Хайнан да участва в бизнес форумите, които ще бъдат организирани по време на срещата на държавните и правителствени ръководители на страните от Централна и Източна Европа и Китай през юли в София. Представителите на Хайнан благодариха на министър Ивайло Московски и на българското правителство за сериозното отношение и ангажираност за развитието на летище София, както и за подкрепата.\r\nHNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.\r\nМинистър Ивайло Московски отбеляза, че сериозните инвестиции от страна на Обединение (Консорциум) между Хайнан и Пловдив Еърпорт Инвест, които ще бъдат направени в летище Пловдив, както и реабилитирането на транспортните връзки с аеропорта, ще увеличат не само товаропотока, но и ще доведат до развитие на туризма и бизнеса в региона.       Представителите на Хайнан благодариха на министър Ивайло Московски и на българското правителство за сериозното отношение и ангажираност за развитието на летище София, както и за подкрепата.\r\nОчаква се след приключването на законовите процедури да бъде подписан концесионният договор. Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. За всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията.\r\nHNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.", "date": "2018.05.18", "title": "Над 160 млн. евро ще инвестират концесионерите на летище Пловдив"}
{"url": "https://www.actualno.com/crime/sydyt-osvobodi-arestuvanata-za-poboj-gabriela-medarova-news_675366.html", "text": "  Съдът освободи срещу подписка Габриела Медарова по обвинението за нанасяне на телесна повреда по хулигански подбуди на студентка от Пловдив. Преди месец Медарова беше задържана, след като блъсна 10 коли след употреба на алкохол и канабис.  Магистратите я освободиха, тъй като не било категорично ясно кой е авторът на удара в лицето на 21-годишната Катя Андреева. От прокуратурата ще обжалват.   В залата Медарова не отрече, че е нанесла удар с ръка, но това . Според защитата, тя е приемала лекарства, за да преодолее стреса от предишния си престой в ареста.   Баща й Здравко Медаров каза, че „няма идея” защо вземащото тежки лекарство момиче е било в нощен клуб в 3 ч. през нощта. От районната прокуратура категорично не са съгласни с позицията на съда, че авторството на деянието е неясно.", "date": "2018.05.18", "title": "Съдът освободи арестуваната за побой Габриела Медарова"}
{"url": "https://www.actualno.com/america/namereni-sa-eksplozivi-v-gimnazijata-v-teksas-news_675371.html", "text": "  Поне 8 са загиналите, а 12 са ранените след стрелба в гимназия Санта Фе в Тексас. Намерени експлозиви и взривни устройства в района на училището и в него, предаде CNN. По-рано от местното полицейско управление написаха в Тwitter, че „предполагаеми взривни устройства са били локализирани в училището и извън кампуса. Училището е евакуирано.”  Президентът на САЩ Доналд Тръмп даде брифинг, на който заяви, че стрелби като днешната „се случват твърде отдавна в нашата страна”, предаде БГНЕС. Той също така заяви, че неговата администрация е „решена да направи всичко възможно, за да предпази нашите ученици, да осигури охрана на нашите училища и да държи оръжията далеко от ръцете на тези, които представляват заплаха за себе си и за околните.”   Първата дама Мелания Тръмп, която се възстановява от операция на бъбреците, написа в Тwitter: „Моето сърце бие за Санта Фе и всички в Тексас”. Всеки момент се очаква на мястото да пристигне и губернатора на Тексас, който трябва да даде пресконференция.   ", "date": "2018.05.18", "title": "Намерени са експлозиви в гимназията в Тексас"}
{"url": "https://www.actualno.com/europe/lavrov-merkel-i-putin-vinagi-sa-imali-dobyr-dialog-news_675372.html", "text": "  Руският външен министър Сергей Лавров заяви, че президентът на Русия Владимир Путин и германският канцлер Ангела Меркел никога не са губили способността си да водят открити преговори, а диалогът им е ефективен, предава \"Фокус\".  „Мисля, че никога не сме се отдалечавали от добрите отношения. Винаги сме се старали да оставим настрани излишното. Струва ми се, че нашите германски приятели също разбират, че трябва да се ръководят от своите национални интереси. И при такова положение съм уверен, че имаме много взаимоизгодни, полезни проекти“, заяви Лавров.   Той отбеляза, че президентът и канцлерът са свързани с много добри лични отношения.   „И дори когато са се срещали в периоди на изострена световна ситуация, те никога не са губили своята способност да разговарят откровено, не са крили никакви сложни въпроси, поставяли са ги открито и са ги коментирали открито. Затова и смятам настоящия формат на равнище президент-канцлер за много ефективен“, убеден е министърът.", "date": "2018.05.18", "title": "Лавров: Меркел и Путин винаги са имали добър диалог"}
{"url": "https://www.actualno.com/politics/plamen-hristov-komisijata-za-chez-osiguri-komfort-za-sdelkata-news_675367.html", "text": "  Българският парламент беше употребен като че ли за да бъде осигурен комфорт за сключването на сделката, прозира една странна колаборация между управляващи и опозиция – по този начин депутатът Пламен Христов от „Воля” коментира в ефира на bTV резултатите от работата на анкетната комисия за продажбата на „ЧЕЗ-България”.  „В работната група с един завиден консенсус бяха приети много точки от самия доклад, които после в самата комисия със същия консенсус отпаднаха”, посочи той.   Според него единственото полезно от доклада е отпаднало от окончателната версия – изготвяне от енергийното министерство на критерии, по които КЕВР би могла да стопира подобни сделки. По думите на Христов сегашната поправка „ЧЕЗ” е ялова, защото енергийният регулатор не разполага с основание да се намеси – макар да му е дадена такава възможност.   „Аз съм почти сигурен, че седмица-две след като докладът бъде факт, КЗК съвсем спокойно ще се произнесе, че няма основание да спре сделката и ще имаме нов собственик на ЧЕЗ”, заяви депутатът. Според него няма и да разберем кой стои зад купувача „Инерком” и какво е използваното финансиране: „Просто може би ще трябва да изчакаме да се случи тази сделка и да стискаме палци, че „Инерком” ще успеят да управляват този огромен гигант”.\r\nХристов беше категоричен – парламентът и всички останали институции с действията си са изчистили името на шефката на „Инерком” Гинка Върбакова.       ", "date": "2018.05.18", "title": "Пламен Христов: Комисията за ЧЕЗ осигури комфорт за сделката"}
{"url": "https://www.actualno.com/showbusiness/1-godina-bez-kris-kornel-news_675307.html", "text": "  Точно преди година, на 18 май 2017, на 52-годишна възраст си отиде една от музикалните икони на 90-те години на миналия век – фронтменът на Soundgarden и Audioslave Крис Корнел.  Корнел бе открит безжизнен в банята на хотелската си стая малко след края на концерт на Soundgarden в Детройт. По-късно стана ясно, че Крис сам е отнел живота си, увисвайки на импровизирана бесилка, като преди това приема огромна доза опиати. А светът научи, че зад мъжкарската му визия Корнел през цялото време се е борил с депресията, зависимостта към лекарствата, алкохола и наркотиците.   Определян като един от архитектите на гръндж-рока, Крис Корнел основава Soundgarden през 1984 г, за да превърне групата в една от четирите сиатълски банди, станали синоним на гръндж поколението, редом с Pearl Jam, Nirvana и Alice in Chains.   С над 22 млн. продадени албума, Soundgarden се разпада през 1997, но 13 години по-късно – през 2010 г. се събира отново. Освен всичко друго Корнел имаше и многобройни солови проекти. Преди време той посети и България и изнесе страхотен концерт в „Античния театър” в Пловдив.", "date": "2018.05.18", "title": "1 година без Крис Корнел"}
{"url": "https://www.actualno.com/curious/vijte-naj-lubopitnoto-ot-izminalata-sedmica-video-news_675311.html", "text": "           Премиерът на Великобритания Тереза Мей, канцлерът на Германия Ангела Меркел и президентът на Франция Еманюел Макрон пристигнаха на Срещата на върха на ЕС в НДК заедно. Те минаха пеша по Моста на влюбените и бяха посрещнати лично от премиера Бойко Борисов, който бе придружен от министъра по Българското председателство Лиляна Павлова.      Високопоставен служител в Британската централна банка се извини за описанието си на британската икономика като \"менопауза\", след като онлайн коментари го обвиниха в \"сексизъм\" и го нарекоха \"женомразец“.       Майката на деветгодишно момиче блогърка от Канада с ник Lil Tay Анджела Тян е уволнена от високоплатената си работа заради провокационните постове на дъщеря ѝ.    Социалните мрежи гръмнаха заради странни кадри в интернет, показващи как гръцки православен владика изключително грубо кръщава бебе във вода. В клипа, който според запознати е от преди няколко години, попът размахва безобразно голото дете и многократно го тръшка във водата в кръщелния купел.  На любопитно видео, публикувано в социалните мрежи, попаднахме тези дни. Потребителят Michael Evgi е снимал семейство патки, които пресичат оживен булевард в неизвестен германски град.  Христина Христова, по-позната като Тита, тази година е абитуриентка. 18-годишната певица сподели снимки от последния си ден в Езикова Гимназия \"Пейо Яворов\" град Силистра. На кадрите, които качи във Facebook, изпълнителката на \"Антилопа\" е облечена в бял къс топ, яке и широк розов панталон.  Уникални кадри на лавата, стичаща се в морето е заснел екип на Aurora Borealis Observatory. Припомняме, че от 14 май властите в американския щат Хаваи обявиха евакуацията на още едно населено място на острова Хаваи заради увеличението на броя на вулканичните пукнатини след изригването на вулкана Килауеа.", "date": "2018.05.18", "title": "Вижте най-любопитното от изминалата седмица (ВИДЕО)   "}
{"url": "https://www.actualno.com/burgas/nova-eko-detska-gradina-v-burgas-news_675317.html", "text": "  В Бургас отваря врати първата по рода си еко детска градина. Тя ще носи името \"Пинокио\" и в нея децата ще се възпитават в среда, изградена от естествени материали.  ДГ \"Пинокио\" е иновативното детско заведение, изградено от Община Бургас със средства от Оперативна програма \"Региони в растеж\". Тя се намира в районния център на комплекс \"Меден рудник\" до закрития плувен басейн. В тази част на града живеят хиляди млади хора с малки деца.   В \"Пинокио\" всеки ден малчуганите ще имат занятия на открито, независимо какво е времето. Целта е те да имат непрекъснат контакт с външната среда и природата, което е един от благоприятните фактори за развитието и укрепването на организмите им.   Акцентът в отношението и възпитанието към децата е тясно насочен към опазването на околната среда и воденето на здравословен начин на живот. Под формата на игра децата ще опознават естествените материи. За това в двора на учебното заведение ще има обособени няколко специални зони. В една от тях ще има специална сензорна пътека, покрита с различни предмети от заобикалящия ни свят като камъчета, вода, зеленина, пясък и дърво. Минавайки по нея, децата ще имат възможността да се докосват до всяка една от материите.\r\nВ друга част от външното пространство на ДГ \"Пинокио\" ще има дъски за рисуване с восък и акварел. Логически игри и пъзели ще помагат на децата при изучаването буквите и геометричните фигури. Техните елементи ще са изработени също от естествени материали.       Опознаването на живата природа ще е важен елемент от учебната програма в ДГ \"Пинокио\". Част от знанията децата ще придобиват от работата си като изследователи. За целта те ще наблюдават живота на обитателите на езерото Вая с далекоглед, за да научат кое е важното за съществуването на всеки един животински вид.\r\nВ двора на учебното заведение ще бъде обособена и билкова градина. В нея под наблюдението и грижите на малчуганите ще се отглеждат лайка, мащерка, мента, маточина. От тях ще се приготвя чай за закуската на децата, а топлата напитка ще се подслажда с мед от собствени кошери.\r\nВсяко кътче в детската градина ще се използва рационално за обучение и забавление на децата. Във фоайетата ще има творчески работилнички, в които от естествени материали децата ще изработват различни предмети.       Родителите също ще участват в процеса на обучение. Предвижда се всеки от тях веднъж в месеца да прекарва по един ден с групата на своето дете. Целта е близостта и съвместната работа на преподаватели, родители и деца да създаде една по-добра атмосфера в учебния процес.\r\nНовата детска градина ще бъде завършена съвсем скоро и ще отвори врати през септември.", "date": "2018.05.18", "title": "Нова еко детска градина в Бургас"}
{"url": "https://www.actualno.com/smolyan/gvardejcite-na-prezidenta-vrychiha-zname-na-uchenicheski-otrjad-v-smoljan-news_675325.html", "text": "  Днес гвардейците на президента Румен Радев връчиха знаме на Третия ученически гвардейски отряд в Смолян. Церемонията се състоя на площад „Свобода“ в областния град в присъствието на стотици граждани.  Тя бе изпълнена с вълнуващи моменти. От коленичилия младеж, който целува бойното знаме преди да го вдигне до развълнувания глас, с който изрече клетвата, че ще го пази чисто и неопетнено. През забиването на пирони в дръжката на знамето от управляващи и военни до изпълнението на българския химн от двама изключителни тенори. През изпълнението на „Моя страна, моя България“ от четирима виртуози с представителния гвардейски духов оркестър до тържественото пренасяне на българския трикольор и знамето на Европейския съюз.   От първия поздрав, отправен към младите гвардейци и похвалата от  бригаден генерал Илко Йорданов - командир на Националната гвардейска част, до първия им марш пред техните роднини и съграждани.   Гвардейският отряд  - който е трети в цяла България, е към Езиковата гимназия „Иван Вазов“ - Смолян.\r\n„Денят е изключително специален, защото днес освещаваме знамето на Третия ученически гвардейски отряд в България. Днес нашите млади гвардейци ще получат знамето си, което трябва да пазят и защитават. Днес младежите на град Смолян ще намерят още една причина да учат повече, да бъдат достойни и честни хора, да останат в града и родината си. Днес е ден на гордост, ден на патриотично вдъхновение и на почит към историята“, заяви директорът на средното училище Надежда Горанова.    Тя пожела на младите гвардейци да спечелят най-важната битка в живота си - да бъдат добри, честни и достойни хора. Където и да отидат по света, да обичат родината си, да пазят корените си и винаги да помнят обещанието, което дадоха днес.   „Младите хора на една нация са най-голямото богатство. Затова за всички нас е много важно да растете в среда, която възпитава патриотизъм  и всички ние да сме горди, че сме потомци на древен и славен народ. Аз съм убеден, че вие ще запазите знамето чисто и неопетнено“, подчерта кметът Николай Мелемов. Той отдаде уважение към делата на младежите от името на цялата смолянска общественост и заяви, че винаги могат разчитат на подкрепа.\r\nПрезидентът Румен Радев, под чийто патронаж бе проведеното събитие, приветства инициативата чрез своя съветник по отбраната.    Той поздрави всички родолюбиви българи, които са приели за своя мисия да съхраняват нашата историческа памет като предават на новите поколения нравствените ценности, добродетели и любовта към българските традиции.\r\nПрезидентът благодари на децата, че с ентусиазъм и желание се включват в тази прекрасна инициатива, „защото това е ясен знак, че милеете за родината, обичате своя роден град и почитате нашите изконни традиции“.   Пожела им да бъдат добри хора, никога да не губят вяра в себе си и в придобитите знания и умения.\r\n„Бъдете горди пазители и продължители на делото на нашите предци и помнете колко е важно всички заедно да подклаждаме възхищение от националните постижения и привързаност към родната земя, език и традиции“, бе съветът на президента.", "date": "2018.05.18", "title": "Гвардейците на президента връчиха знаме на ученически отряд в Смолян"}
{"url": "https://www.actualno.com/society/bdj-organizira-atrakcionni-pytuvanija-s-paren-lokomotiv-mejdu-sofija-i-bankja-news_675306.html", "text": "   Това съобщиха от пресцентъра на дружеството.  Възстановеният отново за движение парен локомотив от серия 01.23 ще направи с пътническа композиция, за която всеки любител ще има възможност да си закупи билет. Инициативата е организирана с цел да се Първият влак от София до Банкя ще тръгне от Централна гара София в 09.50 ч. В обратното направление композицията с ретро локомотива ще потегли от гара Банкя в 13.10 ч.   Вторият влак от София до Банкя ще замине от София в 14.30 ч. В обратната посока влакът ще тръгне от гара Банкя в 17.30 ч.\r\nАтракционните влаковете ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места.       Цената на билет за влак с парния локомотив № 01.23 между София и Банкя ще бъде 18.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети.\r\nНационалният железопътен превозвач напомня, че децата на възраст до 10 години задължително пътуват с придружител.\r\nПродажбата на билети и резервацията на запазени места за пътуване с атракционните влакове ще се извършва предварително, като ще започне от понеделник (21-и май). Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” № 5.       Кратка историческа справка за парен локомотив № 01.23\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.18", "title": "БДЖ организира атракционни пътувания с парен локомотив между София и Банкя"}
{"url": "https://www.actualno.com/europe/lavrov-ostava-vynshen-ministyr-na-rusija-putin-odobri-novoto-pravitelstvo-news_675322.html", "text": "  Сергей Лавров остава министър на външните работи на Русия. Това стана ясно, след като руският президент Владимир Путин одобри част от новото правителство. В него ще е и министърът на отбраната Сергей Шойгу, които ще запазят досегашните си позиции, докато финансовият министър от предишния кабинет на Путин - Антон Силуанов не само ще запази позицията си, но дори ще бъде повишен в заместник министър-председател.  Витали Мутко загуби поста си на министър на спорта, както и позицията си на заместник министър-председател. Това се случва, след като Мутко беше в центъра на скандала с обвиненията за използване на допинг от руски спортисти, припомня БГНЕС.   Министър-председател на това правителство е Димитрий Медведев. Назначаването му стана факт преди 10 дни, когато Владимир Путин подписа указ за това. Документът е подписан по-малко от час, след като Държавната Дума даде съгласието си за назначаването на Медведев за ръководител на кабинета. На пленарното заседание кандидатурата на Медведев беше представена лично от Путин.   \"Хората са популярни, с добър, доказан опит\", подчерта лидерът на Кремъл, като същевременно увери, че още в сутрешните часове на деня е обсъдил с Медведев кандидатурите.\r\nПостовете си запазват също министъра на вътрешните работи Владимир Колоколцев, министъра на културата Владимир Медински, министърът на правосъдието - Александър Коновалов, на здравеопазването- Вероника Скворцова, на отбраната – Сергей Шойгу, на промишлеността и търговията - Денис Мантуров, на икономическото развитие – Максим Орешкин, на труда и социалната защита – Максим Топилин и на енергетиката – Александър Новак.       ", "date": "2018.05.18", "title": "Лавров остава външен министър на Русия, Путин одобри новото правителство"}
{"url": "https://www.actualno.com/music/izberete-bylgarskite-pesni-za-kniga-na-pesnite-na-es-news_675328.html", "text": "  В продължение на един месец - от днес до18 юни всички българи могат да участват в гласуване за избор на шест песни, които да представят България в първата \"Книга на песните на Европейския съюз\".  Номинирани са 56 български песни в шест категории: \"Песни за любовта\", \"Природа и сезони\", \"Свобода и мир\", \"Народни  песни\", \"Песни за вярата\" и \"Детски песни\".   Песните са избрани от български певци от различни хорове, както и певци - студенти и учители от Музикалната академия и от Академията за музикално, танцово и изобразително изкуство - Пловдив.   За вашите любими песни може да гласувате ", "date": "2018.05.18", "title": "Изберете българските песни за \"Книга на песните на ЕС\""}
{"url": "https://www.actualno.com/society/prognoza-za-vremeto-prez-uikenda-news_675270.html", "text": "  Почивните дни ще започнат с валежи. В съботния ден ще превалява почти в цялата страна, като се очаква и температурите да се понижат с няколко градуса. До вечерта валежите ще започнат да спират.  Неделният ден ще ни донесе повече слънце, а температурите бързо ще се повишат и ще бъдат около 20-24 градуса, съобщи БГНЕС.   От понеделник предстои една типично пролетна седмица, сутрин с повече слънце, а следобед с валежи.   ", "date": "2018.05.18", "title": "Прогноза за времето през уикенда"}
{"url": "https://www.actualno.com/crime/pomelata-10-koli-pijana-i-drogirana-gabriela-arestuvana-za-poboj-zalitnala-i-udarila-po-nevnimanie-news_675273.html", "text": "   на другата жена. Това заяви адвокатът на Медарова Орлин Търновалийски.  По думите му това станало , която клиентката му приемала.\r\nСъдът решава днес дали да остави за постоянно в ареста Габриела Медарова за инцидента в нощен бар от 11 май.      Габриела Медарова  попадна отново зад решетките, след като стана ясно, че е ударила с юмрук в лицето своя връстница, без да бъде провокирана с нищо, предаде бтв.     Тогава Медарова се разплака в съда и беше освободена от ареста срещу гаранция. Първоначално гаранцията беше 20 000 лв., но след обжалване беше намалена на 5000 лв.", "date": "2018.05.18", "title": "Помелата 10 коли пияна и дрогирана Габриела, арестувана за побой, залитнала и ударила по невнимание"}
{"url": "https://www.actualno.com/balkani/hyrvatija-poema-predsedatelstvoto-na-syveta-na-evropa-news_675321.html", "text": "  Хърватия поема председателството на Съвета на Европа за първи път, откакто стана негов член преди 22 години, предаде МИА, цитирана от БГНЕС.  Световните агенции коментираха, че това се случва в същата седмица, когато най-старата организация в Европа разкритикува Загреб за речта на омраза срещу сърбите, представителите на общността на ЛГБТ и ромите.   Хърватия поема председателството от Дания и след шест месеца ще го отстъпи на Финландия.  Понастоящем Съветът на Европа има 47 членки, от които всички са европейски страни, с изключение на Беларус.   ", "date": "2018.05.18", "title": "Хърватия поема председателството на Съвета на Европа"}
{"url": "https://www.actualno.com/balkani/i-cherna-gora-shte-razreshi-gej-brakove-news_675268.html", "text": "   , съобщава електронното издание „Независен весник“. Публичният дебат вече е приключил в Биело Поле, Будва и Подгорица.  Законът предвижда пълнолетни лица от един и същи пол да регистрират партньорските си отношения пред властите.   Еднополовите двойки ще получат - здравно осигуряване, право на пенсия и наследство, а ако се развеждат ще могат да разделят имуществото си.   Законът , но се уточнява, че „партньорът, който не е родител, е длъжен да издържа децата на другия партньор, ако те нямат роднини, които по закон са длъжни да ги издържат\". Задължението на партньора остава и след смъртта на родителя на детето.\r\nПартньорите също така ще могат да запазят своето фамилно или да приемат фамилията на избраника си, предаде Фокус.       Освен Черна гора, която тепърва трябва да одобри закона, ", "date": "2018.05.18", "title": "И Черна гора ще разреши гей бракове"}
{"url": "https://www.actualno.com/curious/luboven-uikend-horoskop-za-19-20-maj-news_675281.html", "text": "  Научете какво ви чака в любовен план този уикенд според зодията ви.   Звездите ви съветват да не палите страстите прекомерно, защото страстта може да вземе контрол над ума ви, а точно той ще ви е нужен през уикенда за изясняване на някои недоразумения.    Да получавате и да давате любов ще е приоритет за вас през почивните дни, така че очаквайте хармонията да вземе връх.     Ще бъдете уверени в чувствата си, но и бързо ще сваляте розовите очила, ако усетите неискреност. Бързо ще достигате до същината на проблемите, в случай че се появят такива.     Ще работите ръка за ръка с партньора и ще придобиете нови знания. Не е изключено да измислите нещо интересно през уикенда – разходка до близък град или посещение на музей. Очаква ви творчески период в отношенията през този уикенд. Освен това, ще пътувате към собственото си вътрешно удовлетворение. Почивните дни няма да минат безоблачно за Девите. Появата на дребни неразбирателства не бива да ви разклаща и да заравяте главата си като щраус, бягайки от действителността.      Ще бъдете здравомислещи и ще се наслаждавате на разумна и свободна връзка. Може би ще решите да прекарате почивните дни по отделно с половинката, но това няма да притесни никой от вас. Старото ще отстъпи път на новото. Ще се чувствате като преродени. Може би сте решили да направите голяма промяна, касаеща връзката ви.    Въображението ви ще ви отнесе на непознати досега места. Либидото ви е доста високо и ще искате да пробвате различни неща между завивките. Не може да почивате на стари лаври. Трябва да докажете на любовта, че ви е грижа за нея, точно така както една стара къща се нуждае от освежителен ремонт след известно време.    Комуникационните ви умения са отлични, отличавате се с красноречие, но през следващите дни самочувствието ви ще скочи до небето, което няма да се отрази добре на отношенията ви. Енергията в отношенията с партньора ще отслабне, но не бъдете тъжни. Всяко зло за добро! Слънцето във вашия хороскоп ще изгрее през следващата седмица.", "date": "2018.05.18", "title": "Любовен уикенд хороскоп за 19-20 май"}
{"url": "https://www.actualno.com/vidin/hramov-praznik-vyv-vidinskoto-selo-tyrnjane-news_675282.html", "text": "  В параклиса, който носиимето Възнесение Господне, се събраха жители на видинското село Търняне и гости. Там бе отслужена Света литургия от отец Максим. Откакто има храм в селото, това се прави за първи път.  На събитието присъстваха заместник-кметът на Община Видин Венци Пасков и председателят на Общинския съвет Генади Велков. „Пожелавам на всички здраве и нови успехи във всяко начинание за по-доброто бъдеще и благоденствие на цялото село. Нека предадем на децата си любовта и уважението към християнските и народни традиции, за да го има празникът и занапред в годините и ни събира заедно в мир и разбирателство” – с тези думи Пасков се обърна към всички присъстващи. Той припомни благотворителната кампания, която Община Видин инициира в навечерието на Коледа миналата година, чиято цел бе да се съберат средства за изписването на храма. Венци Пасков подари от името на кмета на Община Видин Огнян Ценков икона на Св. Димитър.   Отец Максим благодари за подкрепата от страна на Община Видин и за направените лични дарения от Огнян Ценков, народния представител Владимир Тошев и председателя на Общинския съвет Генади Велков, с помощта на които е изграден и се изписва параклиса. В знак на признателност той връчи на Венци Пасков икона на Възнесение Господне.   Тържеството продължи на площада, където бе отслужен празничен водосвет и раздаден курбан за здраве на хората. За доброто настроение на гостите и жителите на Търняне се погрижи певческата група „Росен здравец” от град Дунавци.", "date": "2018.05.18", "title": "Храмов празник във видинското село Търняне "}
{"url": "https://www.actualno.com/business/ek-iska-byrz-otgovor-za-njakoi-aspekti-ot-jadrenata-ni-programa-news_675316.html", "text": "   . Това твърди \"Демократична България\".  \" \", пише от официалния си Facebook профил на \"Демократична България\".    потърси Министерството на енергетиката по темата. От министерството потвърдиха, че . , но от енергийното министерство не пожелаха да кажат кои точно аспекти, тъй като все още разучават писмото и изискванията.   Съгласно плана по за управление на отработеното ядрено гориво и радиокативни отпадъци, която е с хоризонт до 2030 година, до 2018 година България е трябвало да приеме методика за определяне количеството и качеството на продуктите от преработката на отработено ядрено гориво, което подлежи на връщане в страната. Отговорните институции за изработването на методиката са Министерството на енергетиката и АЕЦ \"Козлодуй\". Ресурси обаче – и финансови, и човешки, трябва да отдели само АЕЦ \"Козлодуй\".\r\nВ точка III от плана за реализиране на стратегията - \"Безопасно управление на всички видове радиактивни отпадъци\", по отношение на задачата за изграждане на съоръжение за изработване на опаковки категория А и Б за радиоактивни отпадъци, а задачата трябва да е изпълнена до 2018 година.       До 2018 година трябва да бъдат внедрени и \"нови, утвърдени технологии\" за преработка на радиоактивни отпадъци, като става въпрос конкретно за изпълнение на следната задача – да се реализират технологии за капсулиране и кондициониране източници на йонизиращи лъчения с дългоживущи радионуклиди. За целта са предвидени 850 000 лева. А до 2020 година трябва да се разработи и доизгради единна технологична система, интегрираща всички съоръжения за преработка и кондициониране на радиоактивни отпадъци.\r\nПрипомняме, че днес (18 май), в гостуване в сутрешния блок на БНТ, енергийният министър Теменужка Петкова коментира темата за рестартирането на проекта АЕЦ \"Белене\". Петкова беше категорична, че още през 2004 година е решен , но .\r\nОсвен това, бившият председател на СДС и част от \"Демократична България\" Мартин Димитров попита във Facebook как държавата ще има блокираща квота в проекта, след като имаме около 10% от проект за 10,5 млрд. евро – на толкова се изчисляват сегашните активи на държавата в \"Белене\" т.е. оборудване плюс площадка. Блокиращата квота е 34%, напомня Димитров и пита – означава ли това, че ще се дадат още 5 млрд. лева от държавата, след като досега Теменужка Петкова изрично няколко пъти декларира, че повече държавни пари няма да се харчат? По-рано днес (18 май) Петкова заяви на събитие в хотел \"Маринела\", че .       Във вторник, 22 май, от 18:30 часа ще бъдат проведени срещу строежа на АЕЦ „Белене“ - в София и във Варна. В София протестът ще е пред Министерския съвет, а във Варна – на площад „Независимост“.", "date": "2018.05.18", "title": "ЕК иска бърз отговор за \"някои аспекти\" от ядрената ни програма"}
{"url": "https://www.actualno.com/business/bylgarskata-petrolna-i-gazova-asociacija-podkrepi-prevozvachite-za-mobilnostta-news_675269.html", "text": "  По повод законодателните предложения, засягащи автомобилния превоз на товари в Европейския съюз – т.нар. Пакети мобилност I и II и предстоящото им гласуване в Европейския парламент, Управителният съвет на Българската петролна и газова асоциация (БПГА) заявява следната позиция:  \"Ние, членовете на Българската петролна и газова асоциация, изразяваме своята категорична подкрепа на позицията на българския транспортен бранш по повод Пакети мобилност I и II.   Считаме, че мерките относно командироването на работници, почивките извън превозното средство и каботажните превози, предложени за гласуване в Европейския парламент, водят до ограничаване на равния достъп на икономическите оператори до Единния европейски пазар. Те поставят страните от ЕС, разположени по периферията на Европейския съюз, в неравнопоставено положение спрямо останалите. Макар и предложени с мотива за възпиране на недекларирания труд и социалния дъмпинг, тези  мерки на практика въвеждат  непропорционални изисквания, които възпрепятстват нормалната конкуренция между европейските дружества за превоз. Те водят до налагане на твърде високи финансови тежести и трудно изпълними от практическа гледна точка изисквания за превозвачите от Централна и Източна Европа. Тяхното приемане би довело до тежки последици за българския транспортен сектор, който формира сериозен дял от БВП на страната и осигурява препитание на над 120 хиляди души.   Поради изложените съображения, с настоящата декларация изразяваме своята съпричастност към действията на българския транспортен бранш и призоваваме всички компетентни държавни институции да положат максимални усилия за постигане на справедлив компромис по текстовете на Пакети мобилност I и II.\"", "date": "2018.05.18", "title": "Българската петролна и газова асоциация подкрепи превозвачите за мобилността"}
{"url": "https://www.actualno.com/blagoevgrad/pokazvat-nahodki-ot-lot-3-ot-struma-pri-pokrovnik-v-evropejskata-nosht-na-muzeite-news_675272.html", "text": "  Регионален исторически музей – Благоевград ще се включи в Европейската инициатива „Нощ на музеите“. Традиционно, както всяка година, музеят ще популяризира своята мултидисциплинарна дейност, предлагайки разнолики по форма и съдържание прояви, имащи за цел да уловят безначалния и безкраен ритъм на времето, срещайки деня с нощта, миналото с настоящето, малките с пораснали деца, музейния продукт с извънмузейните форми и прояви на изкуствата, презентирани и инициирани от партньори и сътрудници.  В 18:00 ч. в зала “Временни изложби” ще бъде открита изложбата “Автомагистрала Струма – пътят към Европа. Покровник, Мощанец, Дамяница –  археологически проучвания по ЛОТ 3”.   В изложбата са представени резултатите от проучванията на трите големи обекта, разкрити по трасето на АМ „Струма“ – ЛОТ 3, минаващи през територията на Благоевградска област. Това са: – Покровник и Мощанец – антични и късноантични селища от III – VI в.; – Дамяница – праисторическо селище от късен неолит до финален халколит (втората половина на VI хил. пр. Хр. до първата половина на IV хил. пр. Хр.).   Показани са най-интересните находки – над 400 броя, намерени по време на спасителните археологически проучвания на трите обекта. От Мощанец са експонирани изцяло запазени стъклени съдове, глинен ритуален съд – кернос  (намерени в некропол от римската епоха), както и накити (пръстени, стъклена бронзова гривна, фибули) и монети от късната античност. Специален интерес представляват бронзовите пръстени с геми от червен камък.\r\nОт Покровник също са изложени предмети, свързани с ежедневните занимания: глинени съдове, лампи, много красиви антропо- и зооморфни апликации върху съдове, оловни тежести за рибарска мрежа, тежести за вертикален тъкачен стан, накити и монети. Специален интерес заслужават военната диплома и големия бронзов печат за хляб.       Находките от Дамяница са групирани в 5 теми: „жители“, „занаяти“, „мода“, „ритуали и знаци“, и последната, с провокиращо заглавие – „АЗ СЪМ ЧОВЕК И НИЩО ЧОВЕШКО НЕ МИ Е ЧУЖДО“ (известна фраза на Публий Теренций).\r\nПодготвен е и специален кът с интерактивни игри, предназначени за малките посетители.\r\nСлед откриването, в кинозалата на музея ще последват презентации на трите археологически обекта.    ", "date": "2018.05.18", "title": "Показват находки от лот 3 от \"Струма\" при Покровник в Европейската нощ на музеите"}
{"url": "https://www.actualno.com/goodnews/momiche-nameri-portfejl-s-pari-i-go-predade-na-policijata-news_675277.html", "text": "  Момиче от Шумен намери портфейл с пари и карти и ги върна на собственика. Става въпрос за мъжки портфейл с 200 лева, дебитни карти и други банкови документи бил намерен от 17-годишно момиче от Шумен,  и предаден в полицията.  Ученичката от СУ „Сава Доброплодни“ Магдалена Христова намерила кафявото кожено портмоне в района на новата поликлиника в града. Установила, че в него има 20 банкноти по 10 лева и дебитни карти. Нямало лични документи на собственика на портфейла. Ученичката го  предала веднага в полицейското управление. Собственикът бил издирен и поканен в полицията,за  да му бъде върнат.   Когато дошъл в районното управление разказал, че в първия момент, когато го потърсили по телефона се изненадал. 35-годишният Айдън Али  не съобщил в полицията за загубената вещ, защото счел, че когато няма документ за самоличност вероятността да се намери била малко вероятна. Останал приятно изненадан, когато  Магдалена му предала портфейла с цялата налична сума и всички документи.   „За секунда не съм си помислила да задържа парите за себе си. Редно е всеки да постъпи по този начин“, споделило пред полицейските служители 17-годишното момиче.  В знак на благодарност Айдън Али й  дал парична сума. В първия момент Магдалена отказала да приеме парите, но мъжът й разказал, че  преди време неговият син намерил портфейл с пари и документи на мъж. Обяснил, че  бил много щастлив когато го върнал, и собственикът му дал банкнота от пет лева. Доброто винаги се възнаграждава, не го забравяй, казал мъжът на момичето.\r\nРъководството на ОДМВР- Шумен поздравява Магадалена Христова  за доблестната й постъпка и вярва, ще  делото й  ще послужи за пример.       ", "date": "2018.05.18", "title": "Момиче намери портфейл с пари и го предаде на полицията"}
{"url": "https://www.actualno.com/society/uriskonsultyt-na-podujane-ne-e-bila-otkrita-na-postojannija-si-adres-sled-kato-sydyt-ja-osvobodi-news_675323.html", "text": "   Разследващи са се опитали да се свържат с нея днес, но не са успели.   На 16 май антимафиотите от ГДБОП задържаха Геринска, докато получавала сумата от 10 000 лева, за да уреди обществена поръчка на стойност 2 млн. лв.   Мотивите на съда да я пусне под гаранция са, че сама се грижи за малкото си дете и има чисто съдебно минало. Прокуратурата настояваше за домашен арест и задържане за 72 часа.\r\nСигналът срещу Лилия Геринска е получен в ГДБОП през август миналата година. От събраните доказателства ставало ясно, че Геринска искала пари от няколко различни дружества, за да им уреди спечелването на обществени поръчки. Тя била председател на комисиите, които оценявали кандидатите и чрез фалшификации на документи и подписи определяла победителя, предаде БНТ.       За поредната обществена поръчка за 2 млн. лева обещала, че ще бъде спечелена от правилния кандидат. Цената за услугата била 15 000 лв. Капаро от 5 и още 10 000 лева взела вчера малко преди да бъде арестувана.\r\nШефът на фирмата, спечелила обществената поръчка е основен свидетел по делото и затова не е обвинен.    ", "date": "2018.05.18", "title": "Юрисконсултът на \"Подуяне\" не е била открита на постоянния си адрес, след като съдът я освободи"}
{"url": "https://www.actualno.com/interview/kmetyt-na-dulovo-do-2011-g-bjaha-asfaltirani-20-ulici-sega-sa-200-news_675294.html", "text": "      Необходимостта е от последните 2-3 години, понеже капацитетът на детските градини в общината не е достатъчен да обхване децата в града, както и деца от селата, чиито родители искат да ги запишат в градските детски градини. Работиха дори и над допустимия капацитет. В същото време имаме необхванати деца от града.    През последните години има и прираст на населението. Раждаемостта се увеличи. Явно нещата вървят към подобрение на условията в региона и затова се раждат повече деца. Знаете, че за повишаване на раждаемостта влияят много фактори, като от най-голямо значение е финансовото обезпечение на семейството.     През последните 3-4 години с 10% намаля безработицата в общината. Немалка част от хората работят в чужбина. Основният бизнес в нашия район е земеделието. Имаме няколко фирми, в които работят по около 200 човека. Отглеждат се житни култури, изкупува се слънчогледово и тиквено семе, пшеница и т. н.     Като цяло по отношение на уличната и пътната мрежа постигнахме немалко през последните години. Може би имаме над 200 улици в града и селата, които са асфалтирани. Естествено, има какво още да се желае. Ще Ви кажа само, че до 2011 г. асфалтираните улици в общината бяха общо 20. В първите две години от първия ми мандат само погасявахме задължения. Общината дължеше немалко суми на фирми за асфалтиране. Нямахме ресурс за нови проекти. Така че при нас работата за подобряване на инфраструктурата започна през 2013 г. Около 720 000 лв. на една фирма, и около 350 000 лв. на друга. Това е само за асфалтиране. В началото на 2012 г. получихме покана за доброволно изпълнение. Занимавахме тогавашното правителство - първият кабинет на премиера Борисов. И правителството с ПМС ни отпусна 1 млн. лв., с които се разплатихме с двете фирми. Ще спомена, че дължахме около 700 000 лева за един провален проект за общинска пътна мрежа. Наложи се да ги платим от бюджета на общината в  първата година. Факт е, че в момента картината е доста променена в сравнение с 2011 г. Улиците специално в града наподобяваха лунен пейзаж, а в момента имаме още 4-5 улици, които се нуждаят от асфалтиране и в града приключваме. До края на мандата ще сме готови. В същото време асфалтираме и в селата. Наблягаме на големите населени места, съобразявайки се с броя на хората, които могат да се възползват от дадената придобивка. Имаме две отсечки, които свързват Дулово с Исперих и Шумен, за които ще са ни нужни около 600 000 лева. За тях обаче има алтернатива - малко се заобикаля, за да се стигне до съседните общини. Затова наблягаме на вътрешно-селищната мрежа. Конкретно на въпроса задълженията на общината тогава бяха на стойност близо 5 млн. лв. В момента са останали 1 100 000 лв. Дулово не е сред цитираните от финансовия министър Владислав Горанов общини във финансово оздравяване.    Фактически започна подготовка на строителната площадка. Според инвеститора в началото на 2019 г. ще започне строежът на самия завод. В момента събарят силозите, които се намират в този терен. По първоначални данни инвестицията в този завод е за около 60 млн. лв. Нещата опират не само до концесионните такси, които ще постъпят в бюджета на общината. В завода ще бъдат ангажирани около 140 човека. Аз предавам думите на инвеститора. Това са хората, които ще бъдат пряко ангажирани, а свързани с дейността на завода се очаква да са още около 500 човека. Да не се стигне даже до парадокса да се търсят кадри от други общини. Не бих се учудил, ако стане така. Състоянието на болницата е добро в сравнение с други болници от нашия ранг. Все още ни тежат тези дългове към фирмите доставчици, които заварихме в края на 2011 г., както и задълженията към НАП. Но ежегодно общината дофинансира болницата с около 300 000 лева. Част от задълженията си поема лечебното заведение със заработката, която получава от Здравната каса.    Около 3 000 000 лв. са като основно задълженията са към НАП - около 2,5 млн. лв. С тях е подписано споразумение и ежемесечно 10% от всички постъпления, които влизат в болницата, отиват за погасяване на задълженията към НАП. 10% от субсидията, която се отпуска от общината ежегодно, също се заделят за НАП. До 2011 г. От тогава насам болницата си плаща всички текущи задължения.    Общината е собственик на това дружество. За мен основна отговорност за натрупване на тези задължения носи Общинският съвет и общината като принципал. Аз много пъти съм си задавал въпроса как фирмите доставчици и НАП не са си търсили парите по-рано. И в един момент се стига до едно критично ниво, което за съжаление съвпадна с началото на моя първи мандат, и те тръгнаха да си ги търсят. На практика наследих едно търговско дружество с огромни задължения, но в момента обстановката в болницата е спокойна. Плаща си регулярно всички задължения, както и споразуменията с НАП и фирми доставчици. Работят всички отделения. Имат пациенти.     Сварихме 3,5 млн. лв. задължения . Въпреки че ежегодно отделяме около 300 000 лева за болницата, самата тя отделя 10% от своите постъпления за погасяване на дълговете, за съжаление лихвите на НАП и договорите с фирмите доставчици са доста сериозни. Може би тази година ще успеят да се разплатят с всички фирми и ще остане само една, на която се дължат около 250 000 лева,  а бяха 500 000 лева. Миналата седмица се срещнах с управителя на болницата. От него разбрах, че задълженията към тази фирма са паднали наполовина. Трудно се погасяват заради лихвите. Да не забравяме, че имат и текущи разходи – ток, вода, заплати, осигуровки. Имат общ персонал около 140 човека. Отопляват се с ел.енергия, защото отоплителната инсталация е демонтирана. Разходите през зимните сезони скачат драстично. За съжаление едно от условията при проектите е кандидатът да няма задължения към НАП. Единственият вариант е от общинския бюджет да се субсидира смяната на отоплителната инсталация. И воля за това в общината и в Общинския съвет има, но финансови възможности няма. Около 200 000 лв. ще са нужни само за болничната част, а сградата се състои от три части - болнична, административна и поликлинична. ", "date": "2018.05.18", "title": "Кметът на Дулово: До 2011 г. бяха асфалтирани 20 улици, сега са 200"}
{"url": "https://www.actualno.com/society/chakame-5-poveche-turisti-za-ljatoto-news_675324.html", "text": "  Към този момент очакванията за летния сезон са за около 5% ръст на чуждестранните туристи в България, като това ще надгради усилията ни от миналата година, когато се регистрира 5,7% ръст и 5 300 000 чуждестранни туристи от юни до септември. Това каза министърът на туризма Николина Ангелкова в Пловдив, съобщи агенция \"Фокус\".  „На този етап най-голям ръст като заявени туристически пазари от Чехия, Полша, Германия, Израел, Холандия, разбира се и от Румъния, Сърбия, Македония и Турция. Тук бих искала да обърна специално внимание на пазар Русия, който е изключително важен за България. Ние полагаме големи усилия, прекрасно е сътрудничеството ни с ръководителя на руския туризъм Олег Сафонов.   Това, което се наблюдава и всъщност показва траен интерес към България е спадът на чартърните полети за сметка на увеличаване на заявките за редовните самолетни линии. Броят на пътниците, които искат да пътуват с редовни линии се увеличава и на двете летища – във Варна и в Бургас, с около над 30%, даже във Варна с около 66%. Това, разбира се, е за сметка на спада на чартърните полети. Именно това обяснява въпросното компенсиране и на практика, че дестинацията се превръща в стабилна такава за руския туристически пазар. За да има повече редовни полети, това означава, че е необходим постоянен туристически поток“, каза министърът на туризма. Николина Ангелкова посочи, че независимо от голямата конкуренция в ценово отношение, която България среща в лицето на туристическите продукти на Турция и Египет, страната ни продължава да бъде конкурентна за руския пазар.   „Аз лично се надявам, че ако има някакъв спад вследствие на много ниския курс на рублата, което ние отчитаме като рискове по отношение на този пазар, той да бъде в рамките на около 1% до 3% и да не се усети. Другата седмица ще присъствам на икономически форум в Санкт Петербург и се надявам там допълнително да коментираме предизвикателствата, които имаме на руския пазар“, коментира Ангелкова.", "date": "2018.05.18", "title": "Чакаме 5 % повече туристи за лятото"}
{"url": "https://www.actualno.com/politics/ninova-za-sreshtata-na-vyrha-nachalo-no-bez-rezultat-news_675221.html", "text": "  \"Начало, но без резултат. Мина еуфорията, прибра се червеният килим. Време е за спокоен и обективен анализ. Положително е, че имаше среща, макар че Испания не участваше. Къде е конкретният резултат обаче?\" Това е оценката на лидера на БСП Корнелия Нинова за срещата на върха, която се проведе в София на 17 май.  \"По темата \"Западни Балкани\" имаше много големи очаквания за конкретика. Дори след 2025 година да се каже, че започваме път, нищо конкретно няма. Имаме с пожелания, нищо повече. Макрон каза, че първо трябва да се реформираме ние в ЕС, после ще мислим за вас\", заяви тя в интервю за bTV.   \"Относно кохезията - политика и средства към изоставащите държави - България е в тази група. Нито дума нямаше за това, че въпреки че кохезията е приоритет, с 5% ни се намаляват средствата за кохезията (бел. ред. - ). Същото е и със селскостопанската политика - намаляват се средствата там. Франция, като стане това, е готова да протестира и да се вдигне бунт, нашето правителство нищо не прави\", допълни още лидерът на БСП.   Според Нинова Борисов не е спазил обещанието си да нахрани европейските лидери с палмово масло и да видят как се хранят българите. Вместо да научат за двойния стандарт, имало много добре подготвено меню.\r\n\"Конкурентоспособността уж е най-важния сектор. Знаем, че не сме конкурентоспособни на другите западни държави. Е, точно тук ни удариха - с транспорта. Поставихме като въпрос интереса си. Не вярвам, че избраното от премиера е пътят за решаването му\", добави Нинова.       В коментар за вдигането на мораториума за АЕЦ \"Белене\" Нинова заяви, че позицията на БСП не е променена и че проектът трябва да го има.\r\nНинова съобщи, че днес ще бъде внесена подписка от потребители на ЧЕЗ с искане да се спре сделката. Освен това от БСП са подготвили и списък с предприятия, които да влязат в забранителния списък и \"никой да не си позволява такива тъмни сделки, като тази с ЧЕЗ.\"", "date": "2018.05.18", "title": "Нинова за срещата на върха: Начало, но без резултат"}
{"url": "https://www.actualno.com/europe/izpisaha-sergej-skripal-ot-bolnicata-news_675285.html", "text": "  Бившият руски шпионин Сергей Скрипал, който според Великобритания е бил отровен с нервен агент - случай, предизвикал дипломатическа криза с Русия, е изписан от болницата, предаде AFP, цитирана от БГНЕС.  \"Това е фантастична новина! Сергей Скрипал вече е достатъчно добре, за да бъде изписан от болничното заведение в района на Солсбъри\", каза Кара Чарлс-Баркс, изпълнителен директор на болницата.   \"Всички изписани пациенти имат право на конфиденциалност. Това създава ограничения за нас да предоставяме подробности за преминатото от тях лечение. Тези  обаче, които са пострадали от нервно-паралитично вещество, трябва да бъдат стабилизирани и поддържани в състояние, в което техният организъм може да изработва повече ензими за възстановяване след отравянето\", посочват от управлението на лечебното заведение.   По думите на главната медицинска сестра на болницата в Солсбъри Лорна Иилкинсън Скрипал ще се възстановява извън болницата.\r\nПрипомняме, че дъщерята на Сергей Скрипал – Юлия, която не пострада толкова силно от отровата, напусна болницата през април. Британските власти не разрешават на руските дипломати да се видят с нея. От Руското посолство в Лондон посочиха, че Лондон грубо нарушава правата на Сергей и Юлия Скрипал.        ", "date": "2018.05.18", "title": "Изписаха Сергей Скрипал от болницата"}
{"url": "https://www.actualno.com/music/beloslava-shte-predstavi-novata-si-pesen-pred-publika-news_675232.html", "text": "  На 31-ви май, четвъртък, най-новата си песен „Дай ми време“. Мястото е Sofia Live Club, а моментът повече от подходящ. Ще посрещнем златните летни дни с последния клубен концерт на певицата за този сезон!  „Дай ми време“ е първият сингъл от предстоящия пети студиен албум. За създаването му, Белослава е вдъхновена от времето, което ни изпраща ежедневни изпитания и е въпрос на мъдрост, разум и отдаденост да превърнем живота ни в честна и щастлива съдба. Песента е сътворена, за да бъде прегърната от всичките ни сетива, изтанцувана и преживяна с радостни емоции.\r\nАнтони Рикев – WahTony създава музиката и аранжимента, а песенната част и текстът са творение на Белослава. Завладяващите вокали на Елена Кокорска пригласят в песента и отвеждат слушателя в магичен свят, от който трудно можеш да си тръгнеш.   Предстои заснемане на клип към „Дай ми време“, в който Белослава за първи път ще се включи с танцовите си умения. Още едно доказателство, че сингълът ще предизвика танцувалните ви умения, а за случая ще са ви необходими най-удобните обувки.\r\nНа 31-ви, музикантите, с коите Белослава ще ни инспирира ще са Антони Рикев - китара и програминг, Радослав Славчев – бас, Николай Данев – барабани, Елена Кокорска – вокали и фънки сетовете на Владислав – Moustache Love.    БИЛЕТИ в мрежата на и партньорските каси на цена 15 лева. На място в деня на концерта ще са 20 лева.", "date": "2018.05.18", "title": "Белослава ще представи новата си песен пред публика"}
{"url": "https://www.actualno.com/society/jp-linija-mejdu-bylgarija-i-makedonija-do-2023-g-news_675248.html", "text": "  Железопътна линия между Македония и  България да бъде готова до 2023 г. вместо обявената по-рано 2025 г., очакват генералният директор на публичното предприятие \"Македонски  железници – Инфраструктура\" Ирфан Асани и генералният директор на ДП  „Национална компания „Железопътна инфраструктура” Красимир Папукчийски. На среща в Скопие, Асани и  Папукчийски казаха, че е приоритет изграждането на железопътния дял от  Коридор № 8, по който, според направените проучвания, на ден трябва да  пътуват 10 двойки товарни влакове по линията Скопие-София. „Вече започнахме разглеждане  на вариантите за проектантска фирма и благодарение на разбирателството  между двете държави, включително и на нас като колеги, търсим начини да  намерим вариант до 2023 г. да имаме железопътна линия с изграждането на  тунела на Деве баир. И двамата си поставихме цел през 2023 г. да се  поздравим на входа на тунела, т.е. да отпразнуваме вече изградената  линия и да пуснем първия влак Скопие-София”, каза Папучийски. Македонският дял от  железопътната линия обхваща изграждането на три секции,  Куманово-Беляковци (31 км), единствената, за която са започнали  строителни дейности, Беляковци-Крива Паланка (32 км) и Крива  Паланка-Деве баир (23 км), а свързването трябва да бъде с изграждането  на тунел от 2 400 метра на граничния пункт Деве баир. Досега са осигурени 60 милиона евро. „Първият етап от Куманово до  Беляковци се изгражда, за втория етап от Беляковци до Крива Паланка сме  преди обявяване на търг за строителство, а за третата отсечка са  предвидени 60 милиона евро, които ще бъдат на разположение много бързо, а  държавата вече преговаря за осигуряване на останалата част от парите“,  изясни Асани, цитиран от БГНЕС. „Вече имаме осем километра  нова линия, от Куманово до Беляковци, която е пусната в експлоатация и  по нея се превозват суровини“, посочи той. За втората отсечка се очаква  до края на годината да се подпише договор за строителство и до пролетта  на следващата година да започне изграждане. Общото финансово изграждане на  железопътната линия до България, проект, започнал преди 25 години, се  оценява между 600 и 700 милиона евро.  ", "date": "2018.05.18", "title": "ЖП линия между България и Македония - до 2023 г. "}
{"url": "https://www.actualno.com/balkani/po-evtin-mobilen-internet-v-rouming-za-zapadnite-balkani-oshte-ot-tova-ljato-news_675224.html", "text": "  Роумингът няма как да отпадне. Нашата цел е намаляване цените на роуминга за страните от Западните Балкани. .  Това стана ясно от думите на българския еврокомисар с ресор \"Дигитализация\" Мария Габриел в ефира на БНТ по темата с разликите в цените на роуминг услугата в страните от ЕС и Западните Балкани.  За първи път лидерите на шестте западни страни ясно заявиха подкрепа за стартиране на цифрова програма за Западните Балкани. Трябва да има конкретни мерки, като намаляване на таксите за роуминг и модернизиране на публичния сектор, коментира Габриел.   Искаме перспектива за младите в региона, искаме те да могат да комуникират свободно с всички свои връстници в Европа. Ще има програма за безжичен интернет и за Западните Балкани, която да стартира в края на 2019 г.   Увеличаваме двойно средствата за програма \"Еразъм\" и инвестициите в младите хора. Другата добра новина е, че за първи път имаме цифрова програма с бюджет 9 млрд. евро за инвестиции в изкуствен интелект, в суперкомпютри и в киберсигурност. Имаме 100 млрд. евро и за програмата \"Хоризонт 2020\", поясни еврокомисарят и отбеляза, че като приоритети също така остават сигурността, миграцията и отбраната на Съюза.\r\nИскам да запазя в центъра на всичко, което правим, човека. Затова е много важно да инвестираме в умения. България е регионален лидер. България има най-висок ръст за последните години в сектора на комуникационните и информационните технологии. Защитата на личните данни е ценност за нас и от 25 май влиза в сила новия регламент за защита на личните данни, припомни българският еврокомисар.       ", "date": "2018.05.18", "title": "По-евтин мобилен интернет в роуминг за Западните Балкани още от това лято"}
{"url": "https://www.actualno.com/society/zdravnoto-ministerstvo-njamalo-finansov-angajiment-kym-pryskaneto-sreshtu-komari-i-kyrleji-news_675238.html", "text": "  Глобалното затопляне в последните  години и произтичащите от това благоприятни условия за размножаване,  доведоха до ежегодно увеличаване на популацията на комари през пролетта и  лятото, което поставя в риск общественото здраве и е предпоставка за  увеличаване на заболяемостта от т.нар. трансмисивни инфекции, предавани  чрез вектори (насекоми и кърлежи). Това заявява здравният министър Кирил  Ананиев в отговор на депутатски въпрос за конкретните действия за  ефективни дезинсекционни и дезакаризационни мероприятия в общините по  поречието на река Дунав. Навременно приложени мерки за  ограничаване и намаляване числеността на векторите в населените места  намалява и възможността за предаване на този вид инфекции, както и риска  от появата и разпространението на нововъзникващи такива. Съгласно чл. 31, ал. 1 от  Закона за здравето държавата, общините, юридическите и физическите лица  осъществяват дейностите си, като осигуряват опазването на жизнената  среда от вредно въздействащите върху здравето на човека биологични,  химични, физични и социални фактори. Дейностите по провеждането на  обработки срещу насекоми (дезинсекция) и кърлежи (дезакаризация), имащи  отношение към здравето на хората, са регламентирани с Наредба № 1 от  05.01.2018 г. за условията и реда за извършване на дезинфекции,  дезинсекции и дератизации (ДДД). Според разпоредбите на наредбата  физическите и юридическите лица, стопанисващи и ползващи различни видове  обекти, като хранителни, лечебни заведения, детски градини, паркове,  зелени площи, места за отдих и др., са длъжни за собствена сметка да  осигуряват дейностите по дезинфекции, дезинсекции и дератизации.  Мероприятията по ДДД се извършват от регистрирани в Министерство на  здравеопазването за този вид дейност специализирани фирми, подлежащи на  регулярен контрол от органите на държавния здравен контрол. Видно от изложеното, МЗ не е  финансово ангажирано към извършването на дезинсекционни и  дезакаризационни дейности. Превантивните мерки за намаляване числеността  на векторите се организират и финансират от общините, които за тези  цели следва ежегодно да планират средства в своите бюджети, добавя  министърът. В изпълнение на нормативно  определените си ангажименти ежегодно Министерство на здравеопазването  чрез Регионалните здравни инспекции (РЗИ) разпорежда с предписания  дейности по навременно организиране и провеждане на ефективни  дезинсекционни обработки на територията на страната. Регионалните  здравни инспекции по места оказват експертна помощ на общините при  определяне на рисковите места за обработка, подбора на препарати,  начините и сроковете за обработка на площите и контрол върху качеството и  ефективността на осъществените мероприятия, при спазване правилата на  безопасност за хора и животни. Съгласно разпоредбите на  Наредба № 17 от 30.07.2008 г. за условията и реда за провеждане на  диагностика, профилактика и контрол на внасяните паразитни болести, под  методичното ръководство на Националния център по заразни и паразитни  болести, РЗИ извършват мониторинг на рискови местообитания на векторите,  като информацията, се подава регулярно към общинските власти, заявява  Ананиев. Той уточнява, че Министерство  на здравеопазването чрез РЗИ осъществява ежедневен надзор на  регистрираните остри заразни заболявания в страната, в т. ч. и на  векторно-предаваните трансмисивни инфекции, като чрез Националната  програма за профилактика и контрол на векторно-предавани трансмисивни  инфекции при хората в Република България, приета Решение на Министерския  съвет № 173 от 28.03.2014 г., осигурява условия за ранна лабораторна  диагностика на тези заболявания от лабораторията на Националния център  по заразни и паразитни болести, с цел провеждане на адекватно и  своевременно лечение, подчертава министър Ананиев, цитиран от БГНЕС. Министерство на  здравеопазването, в рамките на своите нормативно определени правомощия  ще продължи да изпълнява дейности за постигане на съвременен и  интегриран подход за профилактика на вектирно-предавани трансмисивни  инфекции, подобряване на епидемиологичния надзор и епидемиологичния  контрол на този вид инфекции, завършва отговорът на министъра.  ", "date": "2018.05.18", "title": "Здравното министерство нямало финансов ангажимент към пръскането срещу комари и кърлежи"}
{"url": "https://www.actualno.com/asia/mae-povishavaneto-na-cenite-na-petrola-shte-ogranichi-tyrseneto-mu-news_675253.html", "text": "  Цените на петрола могат да се  повишат още повече заради „двойния удар по предлагането“ в резултат на  възможното съкращаване на износа от Иран и Венецуела, се казва в  ежемесечния доклад на Международната агенция по енергията /МАЕ/. Производителите могат да имат  проблеми с осигуряването на недостигащите количества петрол не само по  отношение на физическите обеми, но и като качество, отбелязват  експертите на МАЕ. Поскъпването на петрола може да ограничи и търсенето  му през второто полугодие, твърдят те. „От юни 2017 г. цените на петрола  са нараснали почти със 75%. Би било странно, ако този значителен скок  не повлияе на ръста на търсенето“, се казва в документа. Освен това, през последните  години в много страни – големи потребители на петрол /например, Индия,  Саудитска Арабия/ бяха отменени или съкратени субсидиите на енергийния  пазар, което усилва ефекта от ръста на цените на петрола, пише  „Ведомости“. Хората вече открито започват да говорят за инфлационния  натиск, който създават високите цени на бензина и за ефекта, който те ще  окажат върху стойността на превоза на стоки“, заяви Йон Триси,  съиздател на инвестиционния бюлетин Fuller Treacy Money. По тази причина МАЕ намали  прогнозата за ръста на търсенето през тази година от 1,5 милиона барела  дневно до 1,4 милиона. Противоположното решение взе ОПЕК: в нейния  ежемесечен отчет, който излезе в понеделник, прогнозата беше повишена с  25 000 до 1,65 милиона барела дневно. Съвкупното търсене през 2018 г. се  оценява приблизително еднакво: МАЕ – 99,2 милиона барела; ОПЕК – 98,85  милиона барела дневно. Цената на петрола Брент  достигна в сряда вечерта до 78,2 долара за барел, на WTI – 71,1 долара.  Някои анализатори, например от Bank of America Merrill Lynch и JBC  Energy в последно време допускат, че цената на Брент може да скочи и до  100 долара за барел, предаде БГНЕС. Производството на петрол извън  пределите на ОПЕК ще нарасне през тази година с почти 1,9 милиона  барела дневно, обаче на САЩ, на които от този обем се падат 1,3 милиона,  ще им бъде проблематично да компенсират възможния дефицит на световния  пазара заради инфраструктурни и логистични ограничения, посочват от МАЕ.  САЩ не разполагат в момента с тръбопроводни мощности, а също така  железопътен и автомобилен транспорт, за да доставят петрола от шистовото  находище Permian в Тексас, което стана основен център на нефтодобива в  страната, до рафинериите и експортните терминали на брега на  Мексиканския залив. Три тръбопровода с обща мощност 1,9 милиона барела  дневно, както се очаква, ще бъдат пуснати в експлоатация чак през 2019  г. Публикуваните от МАЕ данни  показват, че страните от ОПЕК и присъединилите се към тях производители,  преди всичко Русия, са успели да ликвидират излишъците от петрол на  пазара, заради които рухнаха цените през 2014-2016 г. От началото на миналата година  ОПЕК+ ограничи дневния добив с 1,8 милиона барела. През 2018 г.  търговските запаси от петрол в страните от ОИСР „за пръв път от 2014 г.  са стигнали най-ниското равнище за последните пет години“, а този  показател, както смятат много участници на пазара, „определя успеха“ на  споразумението ОПЕК+, се казва в доклада на МАЕ. От началото на действие  на това споразумение запасите са намалели с 233 милиона барела,  включително с 26,8 милиона барела през март в сравнение с февруари.  Според последните данни, резервите достигат 2,819 милиарда барела, което  е с 1 милион барела по-малко, отколкото е средният петгодишен  показател.  ", "date": "2018.05.18", "title": "МАЕ: Повишаването на цените на петрола ще ограничи търсенето му "}
{"url": "https://www.actualno.com/society/predlagat-kolite-da-se-dvijat-na-70-m-edna-ot-druga-na-magistralata-news_675229.html", "text": "   . Това предвиждат новите промени в Закона за движение по пътищата. Предложението предизвика недоволство.  „Става доста трудно за един шофьор да се справя с цялата пътна ситуация, в която изпада. Тези хора, които са правили предложенията, са написали доста нелогични текстове”,  коментира пред Нова телевизия Йонко Иванов, председател на Съюза на преподавателите по автомото подготовка.   „Ако търсим логика в тези нови изменения, няма да я намерим. Тези предложения не са направени от хора тесни специалисти. Има едно правило за дистанцията, а то е за двете секунди. Като кажете 21-22 - това е разстоянието, при което може да спрете автомобила до другия автомобил”.   Иванов заяви още: „ ”.", "date": "2018.05.18", "title": "Предлагат колите да се движат на 70 м една от друга на магистралата"}
{"url": "https://www.actualno.com/asenovgrad/prebrojavane-i-shestvie-na-koloezdachite-v-asenovgrad-tazi-nedelja-news_675279.html", "text": "  Третото „голямо преброяване“ на колоездачите в Асеновград ще се състои тази неделя (20.05.18 г.). Велошествието ще стартира точно в 10:30 ч. от площад „Академик Николай Хайтов“. Маршрутът на масовото колоездене ще направи обиколка на главните улици и ще финишира отново в центъра на града. На участниците ще бъдат раздадени стикери с номера!  „Елате да вдигнем шум със звънците! Нека видим как Homo Sapiens е претърпял еволюция и колко новопосветени велосипедисти не предпочитат мръсния и шумен автомобилен транспорт! Елате да покажем, че не сме малко и искаме по-добри условия и равнопоставеност на пътя, за да управляваме спокойно любимите си превозни средства!“, апелират организаторите.   Велошествието ще премине през улиците „Училищна”, „Н. Вапцаров”, „Цар Иван Асен II” (до кръговото кръстовище при църквата „Свети Атанасий”), „В. Левски”, „Борислав”. Колоездачите ще продължат пътя си през булевард „България” и към улиците „Марица”, „Съединение” (до „Железния мост), „Железарска”, „3-ти март” (покрай централния площад), по моста при старата пловдивска автогара. След това ще се насочат към улиците „Стара планина”, „Иларион Макариополски”.   Финалът на грандиозното велошествие в Асеновград ще бъде позициониран в парка на улица „Цар Освободител”. Мероприятието ще бъде предвождано от полицейски автомобили. На възловите места в града ще бъдат разположени патрулни полицаи, които ще съдействат за организацията на автомобилния трафик, и ще следят за предотвратяване на пътни инциденти при преминаване на велосипедистите. Затворени или блокирани пътни участъци в Асеновград за времето на шествието не се очаква да има.", "date": "2018.05.18", "title": "Преброяване и шествие на колоездачите в Асеновград тази неделя"}
{"url": "https://www.actualno.com/varna/na-varnenski-plaj-se-stroi-obshtinata-ne-znae-koj-e-porychiteljat-news_675218.html", "text": "  На плаж Кабакум, на 2-3 метра от морето, вече са вдигнати основи, дори и скеле, на две сгради. Сградата, която е със скеле, прилича на луксозна вила, докато за другата, която е само на основа, е рано да се каже какво се случва.  Работниците, които бяха там, не пожелаха да говорят пред камерата на Нова телевизия. \"Не желая да разговарям с вас, не мога да ви бъда полезен\", бяха единствените думи на единия от работниците.   Направени са две проверки по случая, заяви Николай Няголов от дирекция \"Управление на сигурността\" към Община Варна. Съставени са актове на работниците, които са заварени, но не и на възложителите.   Шокиращото е, че в Община Варна няма входирана схема за строеж по Закона за устройство на черноморското крайбрежие (ЗУЧК). На директен въпрос кой е наемател на плаж Кабакум, отговорът беше – ще бъде извършена проверка. Ако има нарушения, ще има санкции, обеща Няголов. По думите му обаче, издигнатите вече основи могат да останат на плажа 2-3 месеца, защото такава била процедурата.\r\nОт Министерството на туризма казват, че ще направят незабавна проверка.         ", "date": "2018.05.18", "title": "На варненски плаж се строи, общината не знае кой е поръчителят"}
{"url": "https://www.actualno.com/europe/trymp-natiska-germanija-da-se-otkaje-ot-severen-potok-2-news_675207.html", "text": "  Президентът на САЩ Доналд Тръмп настоява Германия да се откаже да поддържа строителството на газопровода \"Северен поток 2\", съобщи The Wall Street Journal, позовавайки се на информация от дипломати от Германия, САЩ и ЕС.  Според изданието Тръмп се опитвал да убеди канцлера Ангела Меркел да се откаже от поддръжката на проекта по време на тяхната среща,\tкоято се състоя през април. Тръмп обещал, че в замяна Вашингтон ще започне преговори с ЕС за ново търговско споразумение.   The Wall Street Journal отбелязва, че Меркел не се отказала от проекта, но заявила, че ЕС е готов да предложи на САЩ \"по-тясно сътрудничество\" в газовата сфера, ако американската страна на постоянна основа се откаже от прилагането на мита за стомана и алуминий по отношение на Евросъюза, пише БГНЕС.   По-рано Сандра Оудкърк от Държавния департамент на САЩ заяви, че САЩ не изключват въвеждане на санкции срещу компании, които участват в реализирането на проекта \"Северен поток 2\". Тя подчерта, че Вашингтон се опитва да убеди европейските си партньори по дипломатически път в необходимостта този проект да не се реализира.\r\nПрипомняме, че Германия вече издаде всички необходими разрешителни от нейна страна, за да бъде реализиран \"Северен поток 2\".       ", "date": "2018.05.18", "title": "Тръмп натиска Германия да се откаже от \"Северен поток 2\""}
{"url": "https://www.actualno.com/asia/sasht-pravi-opiti-da-zapazi-dobri-tyrgovski-otnoshenija-s-kitaj-news_675213.html", "text": "  Президентът на САЩ Доналд Тръмп обсъди със зам.- председателя на Държавния съвет на Китай Лю Хе въпроси, засягащи търговско-икономическите отношения между двете страни. По време на срещата Тръмп е изразил надежда, че специалисти от двете държави ще успеят заедно да потърсят конструктивно разрешаване на съществуващите противоречия в търговската сфера, информира БГНЕС.  Тръмп подчерта, че и за САЩ и за Китай е от особено важно значение да запазят добрите отношения на сътрудничество в търговската и икономическата област.   Очаква се на срещата днес (18 май) от американска страна участие да вземат министърът на финансите на САЩ Стивън Мнучин, министърът на търговията Уилбър Рос и търговският представител на САЩ Робърт Лайтхайзър.   Според вестник The Washington Post Китай настоява САЩ да не въвеждат обявените от Тръмп нови мита за вноса на стомана и алуминий, да изтеглят жалбите в Световната търговска организация за дъмпингови цени, да прекратят разследването за кражби на интелектуална собственост. Китай иска и премахване на санкциите, които бяха въведени след събитията на площад \"Тянанмън\" през 1989 година, да се намалят ограниченията за експорт в сферата на технологиите, да се разрешат закупуването и използването на китайска технологична продукция и услуги. Пекин настоява да се не предприемат ограничения спрямо китайски инвеститори, да им се разреши да участват в американски инфраструктурни проекти.\r\nСред исканията от китайска страна фигурира и това да се реши коректно въпроса с китайския производител на телекомуникационно оборудване ZTE. По-рано властите в САЩ забраниха на американски компании да продават оборудване на ZTE във връзка с подозрения, че то се доставя незаконно в Иран и КНДР. Тръмп заяви, че работи с председателя на КНР Си Дзинпин за снемане на американските ограничения за ZTE.       ", "date": "2018.05.18", "title": "САЩ прави опити да запази добри търговски отношения с Китай"}
{"url": "https://www.actualno.com/balkani/kak-shte-se-pomaga-na-zapadnite-balkani-sys-zaemi-utochni-kristalina-georgieva-news_675220.html", "text": "  Заеми при много изгодни условия и към дейности, при които има много голяма възвръщаемост – това е помощта, която Световната банка (СБ) смята да даде за интегрирането на Западните Балкани, по думите на бившия еврокомисар и сегашна част от директорския борд на СБ Кристалина Георгиева.  Георгиева наблегна специално на инфраструктурните проекти и как държавите от Западните Балкани щели да получават пари пропорционално – според това колко дълъг е съответният път, финансиран от банката, който се изплаща и с ТОЛ система. Освен това международните банкови институции искат да премахнат излишните проверки по границите и проверките да бъдат автоматизирани, за да се оптимизира ресурс.   Иначе сумата, за която се говори като помощ за Западните Балкани, е 10 млрд. евро, като се очертава 1 млрд. да са грантове за изграждане на инфраструктура, предимно заеми от Европейската банка за възстановяване и развитие, от Международната банка за възстановяване и развитие.   Нова телевизия представи на Георгиева справка, според която (бел. ред. – ), беше отговорът на Георгиева. 2/3 от богатството на света е човешкият капитал – ако искаме да сме богата страна, трябва да инвестираме в хората, добави тя.\r\nГеоргиева коментира и думите на Доналд Тръмп, че ЕС се отнасял несправедливо в бизнес отношенията със САЩ. Трябва да поддържаме международната търговия, тя, за щастие расте. Има обаче на гърба на световната икономика трилиони долари дълг и трябва да се внимава при постепенното качване на лихвите, смята Георгиева.       Де факто сме член на еврозоната, но де юре - не. Поемаме всички отговорности на еврозоната, но не сме член - няма логика в това. Така Георгиева защити позицията, че България трябва да влезе във валутния съюз на ЕС.", "date": "2018.05.18", "title": "Как ще се помага на Западните Балкани - със заеми, уточни Кристалина Георгиева"}
{"url": "https://www.actualno.com/celebrate/sv-velikomychenik-nikolaj-novi-sofijski-news_675203.html", "text": "  Свети великомъченик Николай Софийски е българин от Янина (Тесалия). Той бил син на благочестивите родители Мартин и Евфросиния. Най-напред се научил да чете, а след това усвоил обущарския занаят. Николай бил умен, добър, красив и строен и трябвало да избяга от родния си град, защото турците не търпели християнин с такива добри качества и щели насила да го напряват свой единоверец.  Дошъл в София, Николай започнал добре да печели, като не забравял обичая си да посещава бедни и затворници и да раздава милостиня. Гражданите на София го обикнали и го свързали със законен брак, за да го задържат при себе си завинаги. Но и тука турците му завидели и Николай трябвало отново да бяга, сега пък в Румъния, гдето го взел в своята гвардия влашкият войвода Мирчо. Обаче жестокото отношение на войводата към своя православен народ скоро го отблъснало, а любовта му към съпругата и децата му го заставила да се върне обратно в София. Тогава той бил на 45 години.   Турците вече твърдо решили да го присъединят към своята вяра. Поканили го на обед, подир който всички изпили по чаша турски шербет, но само Николай от това питие заспал в дълбок сън. Тогава ходжата извършил над него обреда на мохамеданското обрезание. Като се събудил, той разбрал какво е станало и с плач се отправил за дома си. Нещастният Николай не излязъл от дома си цяла година, докато най-после на празника Възнесение Господне ходжата го предупредил, че той занапред ще трябва да посещава тяхната джамия. Укрепен от молитвата, Николай твърдо му отговорил, че той за нищо на света не ще промени християнската вяра на своите родители. От това време започнал неговият мъченически подвиг.   Много мохамедани, които били крайно враждебно настроени срещу християнската вяра, настойчиво изискали от съдията смъртта на Николай. Нахвърлили се срещу него с ругатни и закани. Хвърлили го в затвора, където го подложили на страшни мъчения. Извели го отново на съд, по време на който един озверен турчин ударил мъченика по главата с дърво, така че челюстите му се счупили и дясното му око излязло от очната кухина. Но следващата нощ, по време на гореща молитва за помощ свише, Господ изцелил страдалеца съвършено, на което се удивлявали всички, които го видели.\r\nНа последното съдебно заседание съдията намерил, че Николай е невинен. Но фанатизираната тълпа не се подчинила на присъдата. Мъченикът бил изведен вън от тогавашния град и там - при \"Трите кладенци\" (Юч бунар) - той бил убит с камъни на 17 май 1555 година. Още тогава мъртвото му тяло било изгорено и пепелта била разхвърлена на четирите страни според повелята на Корана.       От мощите му била намерена само една частица от теменната кост, която отхвръкнала настрани по време на убийството, и няколко обгорени костички, намерени отпосле в пепелта от кладата, които и сега се пазят в църквата \"Свети Николай Софийски\", издигната на лобното му място и в негова чест 300 години след смъртта му.\r\nЖитието на свети великомъченик Николай Софийски е написано от съвременника на мъченика и очевидец на неговите страдания и смърт, дякон Матей Граматик.        ", "date": "2018.05.18", "title": "Св. великомъченик Николай Нови Софийски"}
{"url": "https://www.actualno.com/society/arestantite-dvojno-poveche-ot-osydenite-news_675197.html", "text": "  Арестантите, които са задържани в килиите, докато тече разследването срещу тях, са двойно повече от осъдените. Това показват данните от доклада на Министерство на правосъдието за 2017 г. Според статистика зад решетките годишно у нас престояват близо 22 000 души.  Две трети от тях лежат в килиите без присъди, тъй като разследванията срещу тях все още са висящи, но за по-голямата част от задържаните съдът е решил, че е опасно да стоят на свобода, докато се чака да стартира дело срещу тях, пише . Причините за това са две – първата и най-прозаичната е, че могат да се опитат да избягат или да извършат друго престъпление, докато са на свобода. Втората е, че извън решетките често разследваните успяват да „убедят“ свидетели срещу тях да замълчат (бел. ред. - ), както и това, че могат да \"спомогнат\" да потънат уличаващи ги доказателства.   От доклада на правосъдното министерство става ясно, че през 2017 година у нас в следствените арести са били заключени малко над 14 000 души. Те са излежали общо 380 821 човекодни. Това прави над 10 века за една година в килиите, показват още данните на ведомството. Това означава, че средно един арестант е изкарвал по 27 дни зад решетките. В същото време от статистиката става ясно и друга тенденция – за последните 4 години броят на задържаните лица е намалял с над 2000 души за година, а в същото време се увеличава престоят им зад решетките.   348 престъпници пък са успели да избягат, без да влязат зад решетките преди да чуят осъдителната присъда срещу тях.", "date": "2018.05.18", "title": "Aрестантите - двойно повече от осъдените"}
{"url": "https://www.actualno.com/asia/putin-zavoalirano-poiska-sasht-da-napusne-sirija-news_675208.html", "text": "  Владимир Путин и неговият съюзник – сирийският държавен глава Башар Асад, призоваха по време на среща в Сочи да се поднови политическия диалог, който да сложи край на многогодишния конфликт в страната и да постави началото на възстановяването ѝ. Това е първата среща на руския президент и сирийския му колега след кратката им среща през декември миналата година в руската ВВС база Хмеймим в Сирия. Тогава, в резултат на тази среща, Путин обяви, че изтегля част от руския военен контингент, припомня БГНЕС.  Руската телевизия излъчи кратки откъси от разговора между двамата мъже по време на работното посещение на Асад. Днес, 18 май, Путин има среща с германския канцлер Ангела Меркел, а му предстои и среща с френския държавен глава Еманюел Макрон.   По време на проведената среща със сирийския държавен глава, Путин заяви, че разчита на оттегляне на чуждестранните сили от територията на арабската република.   \"Във връзка със значителните победи и успехи на сирийската армия в борбата с тероризма, с началото на политическия процес в неговата най-активна фаза чуждестранните въоръжени сили ще се оттеглят от територията на Сирийската арабска република\", се казва в стенограма, разпространена от пресслужбата на Кремъл.\r\nНа свой ред Асад заяви, че ситуацията в Сирия от военна гледна точка се развива много позитивно, благодарение на стъпките, направени в посока борбата с тероризма. Той каза още, че благодарение на военните успехи ситуацията в страната се нормализира, което открива път за завръщане на сирийците у дома.       Асад благодари на Путин и руското правителство, че във всички етапи на сирийската криза Русия е предоставяла хуманитарна помощ на сирийските граждани, избягали от домовете си \"в резултат на действията на терористите\".", "date": "2018.05.18", "title": "Путин завоалирано поиска САЩ да напусне Сирия"}
{"url": "https://www.actualno.com/analysis/angela-merkel-v-rusija-sys-shtipka-optimizym-kym-sochi-news_675227.html", "text": "     По-рано тази седмица федералният министър на икономиката Петер Алтмайер направи интензивна обиколка – той пътува както до Киев, така и до Москва. Целите му бяха изцяло работни: да се опита да разреши спора около газопровода „Северен поток 2“. Вече бе намекнато, че в рамките на срещата в Сочи лидерите на Германия и Русия може да постигнат решение относно споразумението за газопровода.   „Северен поток 2\" е допълнение към вече съществуващия „Северен поток 1\", който ще транспортира газ от Русия до Грайфсвалд в провинция Мекленбург-Предна Померания. Газопроводът минава през Балтийско море - и съответно през територията (и акваторията) на балтийските държави и Полша. САЩ имат сериозни притеснения и биха искали да видят, че „проектът няма да се осъществи\", заяви представител на Държавния департамент на САЩ.   И Украйна протестира: очаква се газопроводът да спре транзита на природен газ през украинските тръбопроводи - бизнес, който генерира високи приходи за Киев всяка година. „Северен поток 2\" е много спорен и в Германия - не на последно място поради ролята на бившия канцлер Герхард Шрьодер в проекта, който е на държавната компания „Газпром\".\r\nАлтмайер демонстрира оптимизъм след пътуванията си. „След като канцлерът изясни, че „Северен поток 2\" няма да се осъществи, освен ако не бъде намерено решение, което да включва Украйна, в Москва и Киев също обърнаха страниците\" , обяснява Матиас Шеп, изпълнителен директор на Германо-руската търговска камара. Но критиците се съмняват дали Русия се придържа към нея.       Встъпителното посещение на Федералния външен министър Хайко Маас миналата седмица в Москва също донесе малко оптимизъм. Той обяви, че ще организира нова среща в „нормандски формат“, за да бъде обсъден отново военният конфликт в Източна Украйна. Все още обаче няма отговор на отправената от него покана.\r\nПо много политически теми Германия и Русия са все още са на противоположни позиции и все още не е ясно как може те отново да се приближат един към друг. Но какво ще се случи, предстои да видим.", "date": "2018.05.18", "title": "Ангела Меркел в Русия – със щипка оптимизъм към Сочи"}
{"url": "https://www.actualno.com/society/sybitija-v-sofija-za-mejdunarodnija-den-za-syprichastnost-sys-zasegnatite-ot-hiv-news_675216.html", "text": "  По повод Международния ден за съпричастност със засегнатите от ХИВ/СПИН и техните близки, който се отбелязва на 20 май, Столичната организация на Български Червен Кръст в рамките на проект „Знаещи, Можещи, Здрави”, съфинансиран от Програма за изпълнение на Общинска стратегия за развитие на физическото възпитание и спорта на Столична община и реализиран в подкрепа на инициативата «София - Европейска столица на спорта през 2018 г.» организира информационна кампания.  Проектът „ЗНАЕЩИ, МОЖЕЩИ, ЗДРАВИ” развива уменията за безопасно поведение и повишаване на информираността при младите хора на възраст от 15 до 25 години, относно превенцията на ХИВ/СПИН. Дейностите са насочени към развитие на младежкото доброволчество, чрез привличане на младежи доброволци на възраст 15-25 години, ученици, учители, педагогически съветници и родители в провеждане на неформално обучение под формата на презентации по метода „Връстници обучават връстници”, спортни дейности и здравословен начин на живот, предаде БГНЕС.   Предвидената информационна кампания цели повишаване на информираността сред младите хора за начините за зараняване и предаване на ХИВ/СПИН. С кампанията се търси и формирането на емпатия и намаляване на стигмата към живеещите с болестта и техните близки.   В рамките на информационната кампания ще бъде осъществено безплатно и анонимно изследване и консултиране за „HIV/СПИН” с мобилен кабинет на „Каритас-София”. Младежи-доброволци от БМЧК-София ще разпространят информационни брошури.\r\nСъбитието ще се състои на 20 май /неделя/ от 10:00 до 13:00 часа в алеите пред Народен театър „Иван Вазов”, а мобилният кабинет за анонимно и безплатно консултиране и изследване за ХИВ/СПИН ще бъде позициониран до служебния вход пред Народния театър „Иван Вазов”.       ", "date": "2018.05.18", "title": "Събития в София за Международния ден за съпричастност със засегнатите от ХИВ"}
{"url": "https://www.actualno.com/viewpoint/svobodata-na-mediite-igra-i-na-hazart-news_675252.html", "text": "  Безспорно внесените от вицепремиера Валери Симеонов са една от темите на тази седмица, а и не само на изминалите седем дни. Защото тези промени засегнаха една много болна тема за и без това болното ни общество – КОЙ печели?  Кой печели директно и много от хазарта е ясно – тези, които го организират и тези, които го рекламират. На пръв поглед Симеонов иска да въведе ред точно в този порядък, което е похвално. Интересното обаче е, че той се съсредоточава върху втора точка от реда – рекламата, а не върху директните приходи т.е. данъци в данъчната хазна. Симеонов се закани първа точка скоро да му е в дневния ред, т.е. увеличаване на данъците за хазарта – още при обсъждането на промените на ниво комисия, но поне засега писмено не е така.   Предвид политическата история специално на Валери Симеонов няма начин всеки по-разумен човек да се е запитал защо той се захвана с хазарта? От алтруизъм? От принципност? Защото така е редно? Искам искрено да кажа \"ха дано\", обаче ми идва и продължението \"надали\". Защото само като погледна промените в Плана за управление на Национален парк \"Пирин\", за които Симеонов лобира активно и дори в тяхна защита, съмненията ме обеземат с пълна сила. Като прибавим и някои други инициативи на НФСБ – например тази за , която , но много бързо разреши след като НФСБ мина през друг закон и Румен Радев не помогна за нищо, то идва и въпросът – трупане на политически актив ли е ремонтът на Закона за хазарта?   Кой ще пострада от промените? Както вече писах по-горе – тези, които излъчват реклама. На първо място това са големите частни телевизии – Нова телевизия и bTV. Специално с медиите Валери Симеонов отдавна е в бурни отношения – да си спомним скандала в Нова телевизия и как , че колежката му Ани Цолова внезапно я обзе желание да прави лайстайл предаване, което целокупната българска публика още чака. Последва през правителствената пресслужба към всички медии, които той счете, че го клеветят и това затвърди впечатлението за война с големите медии. А сега дойде ред и на рекламата на хазарта ...\r\nКолко вземат големите телевизии от реклама на хазарт? Това могат да кажат само те, както и тези, които им плащат. Със сигурност обаче едва ли е малко. И ако този поток секне, ще има трудности. Защото, колкото и да си голям, отрежат ли ти нещо голямо, ще се олюлееш, а може и да паднеш.    В момента, официално, на чужд инвеститор – чех. При bTV положението със собствениците е същото – чужденци. Ако погледнем целия медиен пазар, това е рядкост – голяма медия да не е под шапката на един голям и вече не чак толкова млад успял мъж. Преди Петр Келнер да купи Нова телевизия, съвсем сериозно в медийните среди циркулираше слуха, че Делян Пеевски я иска. Когато неочаквано Ани Цолова си тръгна от сутрешния блок на Нова телевизия, спекулациите бяха, че това се случва точно заради Пеевски – защото малко преди Цолова да слезе от екран, много близкият на Пеевски депутат от ДПС Йордан Цонев изрично каза на Цолова при свое гостуване в Нова, че \" \". Малко след това Виктор Николаев остана сам, после дойде Аделина Радева, а Ани Цолова още си подготвя лайфстайл предаването ...   Голям чуждестранен инвеститор в България, особено що се отнася до медии, няма начин да не се сблъска с Пеевски. А Пеевски и господарите му работят години наред за овладяване на медийните канали. Извън Пеевски, единствената по-голяма медийна група е \"Икономедиа\" - когато не говорим за телевизионния пазар. На телевизионния пазар конкуренцията е по-голяма – въпросът е докога?\r\nПетр Келнер дойде в България с , чиито интереси са много мащабни, но никога твърде трайни. Чешкият милиардер действа с идеята да печели благодарение на нюха и контактите си и, разбира се, на изгодата. Ако му е изгодно, ще купува – или продава. Ако не му е изгодно – ще продава. Такова е впечатлението, което си е изградил в Чехия.    Ако Нова телевизия влезе сериозно на загуба поради секнал приход от реклама и положението не може бързо да се промени, какво ще се случи тогава? Какво ще се случи с bTV, след като собствениците им от CME през миналата година продадоха бизнесите си в Хърватия и Словения?\r\nПромяната на финансовия поток за реклама на хазарт ще повлияе безспорно на големите телевизии, ако новият закон мине по начина, по който иска Симеонов. И тогава ще е много интересно дали няма да има поредна голяма промяна на българския медиен пазар.   Разбира се, едва ли има разумен човек в България, който да е доволен от състоянието на българските медии, да не говорим телевизии. Напротив – телевизиите масово са презирани от хората с поне една активна мозъчна клетка в главата, а доверието към тях и към българските медии изобщо е нулево от всеки, считащ се за мислещ човек. Що се отнася до свободата на словото е вечна дъвка, но и сега големи и важни теми минават половинчато, с акцент главно върху сеира или не минават изобщо през големите ни частни телевизии. Така че евентуалното уголемяване на фигурата на Пеевски и на телевизионния пазар само ще засили ясната и без това тенденция – и едва ли някой ще се трогне. Защото човек се трогва само за нещо, за което му пука - такива са фактите, както би казал (или не?!) !\r\nА хазартът – той ще оцелее. Той винаги намира начин да оцелее – защото такава е човешката природа. Ограничаването на безогледната му реклама наистина би помогнало, главно на бъдещите поколения – въпросът е колко ще се спазва бъдещият закон. Защото в България законите се спазват все по-рядко, а възмущението от това се чува все по-трудно. Защото и сега истинските медии са кът. А такива медии са търсени - личи си, такива са фактите. И наближава времето, когато окончателно няма да бъдат намирани!  ", "date": "2018.05.18", "title": "Свободата на медиите – игра и на хазарт"}
{"url": "https://www.actualno.com/asia/61-po-rihter-raztyrsi-nova-zelandija-news_675215.html", "text": "  Земетресение с магнитуд 6,1 по скалата на Рихтер е регистрирано източно от Северния остров, Нова Зеландия, показва справка на интернет страницата на Европейския средиземноморски сеизмологичен център (EMSC).  Земетресението е регистрирано в 01:45 часа местно време (4:45 българско време) на дълбочина от 80 км и на 936 км североизточно от столицата Уелингтън.   Северният остров е единият от двата главни острова на Нова Зеландия. На него се намира столицата Уелингтън.   Все още няма данни за пострадали, материални щети или опасност от цунами, допълва агенция Фокус.", "date": "2018.05.18", "title": "6,1 по Рихтер разтърси Нова Зеландия"}
{"url": "https://www.actualno.com/business/masovi-protesti-na-rozoproizvoditelite-zaradi-niskata-izkupna-cena-na-rozovija-cvjat-news_675258.html", "text": "   . Това съобщи Зара Клисурова, председател на Националния съюз на производителите на етерично-маслени, маслодайни и енергийни култури в България.  В момента са затворени пътищата за село Розино и град Баня.   Розопроизводителите протестират заради    „Това е пълна подигравка с нас”, каза Зара Клисурова. По думите ѝ и е била определена изкупна цена от 1.60 лв. за килограм.\r\n„Две розоварни днес затварят и са поставили условие цветът да влезе до 12 часа, иначе няма да го приемат повече”, каза още Клисурова, цитирана от Фокус.       Протестите ще продължат със затваряне на пътища. Утре ще има протест и в Бяга, Пазарджишко. „ ”, каза още Зара Клисурова.\r\nРозопроизводителите очакваха в сряда тази седмица да заседава Комисията по земеделие към НС, но засега няма никакви съобщения това да се е случило.\r\n„Докато държавата не намери изход с държавна субсидия или с предложение пред Брюксел да помогне на розопроизводителите, ние няма да спрем с протестите”, каза още Зара Клисурова.    ", "date": "2018.05.18", "title": "Масови протести на розопроизводителите заради ниската изкупна цена на розовия цвят"}
{"url": "https://www.actualno.com/sofia/chast-ot-centyra-na-sofija-ostava-bez-voda-news_675049.html", "text": "  \"Софийска вода\" временно ще прекъсне водоснабдяването в някои части на столицата на 18 май. Това съобщиха от пресцентъра на дружеството.  Във връзка с подмяна на сградни водопроводни отклонения на ул. „Одрин“ Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. ”Одрин” от ул. ”Цар Симеон” до бул. ”Сливница”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с ул. „Цар Симеон“.   Във връзка с подмяна на редуктор за налягане до резервоар „Мърчаево“ с. Мърчаево, се налага спиране на водоподаването от 09:30 до 13:30 часа на клиентите на „Софийска вода”, живеещи в района на: ул. ”Трендафил”, ул. „Приморско“, ул. „Бистра река“, ул. 7-ма. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трендафил“№12.   Във връзка с подмяна на сградно водопроводно отклонение на ул. 1 с. Долни Богров, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. 7 от ул. 13 до ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7 пред №16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.       Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.18", "title": "Част от Центъра на София остава без вода"}
{"url": "https://www.actualno.com/europe/strani-ot-nato-imali-obrazec-ot-novichok-oshte-predi-desetiletija-news_675205.html", "text": "  Още през 90-те години на XX век Германия е имала образец от невропаралитичното вещество, с което бяха отровени руският шпионин Сергей Скрипал и дъщеря му Юлия. Това твърди журналистическо разследване на няколко германци медии - Süddeutsche Zeitung, Zeit и телевизиите NDR и WDR.  В своя съвместна публикация четирите медии казват, че образец от вещество от семейството на \"Новичок\" е получен от германското външно разузнаване БНД от руски учен, който бил вербуван още през 90-те години на миналия век, пише в. \" \". Той е предал веществото в замяна на убежище за него и семейството му в Германия.   \"Информацията за класа оръжия, известен като \"Новичок\", разработени в бившия Съветски съюз, до голяма степен произлиза от досега неизвестна секретна операция на БНД\", се казва в публикацията.   Според публикацията германското разузнаване е информирало за случая американските и британските разузнавателни служби след анализа и малки количества от отровата по-късно са били произведени в няколко държави-членки на НАТО, за да се изпробват западните защитни средства, оборудване за тестове и антидоти.\r\nПо указания на тогавашния германски канцлер Хелмут Кол германското разузнаване е информирало за даденото вещество своите съюзници - САЩ, Великобритания, Франция, Холандия и Канада. В някои страни дори е започнало производство на малки количества \"Новичок\", за да се изработи противоотрова срещу него. Русия не е била информирана за това, \"за да не помрачават отношенията с Борис Елцин\". Пробата е била анализирана в Швеция и химическата формула е била предоставена на германското правителство и армията. Западните държави са използвали информацията за разработването на насрещни мерки.       Говорител на Министерството на отбраната в Берлин потвърди, че германската армия е извършила изследвания с цел защита срещу химически, биологически, радиоактивни и ядрени оръжия в съответствие с международното право, но не може да разкрие подробности, за да не излага на риск военнослужещите и населението, като компрометира разработените в резултат от анализа средства за защита. От БНД отказаха коментар.", "date": "2018.05.18", "title": "Страни от НАТО имали образец от \"Новичок\" още преди десетилетия"}
{"url": "https://www.actualno.com/america/burni-protesti-sreshtu-izbora-na-djina-haspel-za-direktor-na-cru-news_675211.html", "text": "  Решението на Сената да одобри досегашния заместник-директор на ЦРУ Джина Хаспел за директор на американското външно разузнаване предизвика неодобрение сред правозащитни организации. Според тях решението показва, че американските власти се отнасят с търпимост към изтезанията, се казва в публикувано заявление на представители на правозащитната организация Human Rights Watch и Американския съюз за защита на гражданските свободи.  \"Срамно е, че Джина Хаспел е одобрена\", написа в социалната мрежа Twitter изпълнителният директор на Human Rights Watch Кенет Рот. Той отбеляза, че като се има предвид, че американските власти така и не признаха, че изтезанията по време на управлението на Джордж Буш-младши са били престъпление, то сега имаме директор на ЦРУ, който е ръководел изтезанията и е помагал да се укриват. Според правозащитната организация назначаването на Хаспел застрашава националната сигурност.   Друг правозащитник от Американския съюз за защита на гражданските свободи възмутено отбелязва, че \"за пръв път в историята на САЩ ЦРУ ще се оглави от човек, който е участвал в прилагане на изтезания\". Според него Хаспел е \"черна страница в американската история\" и той се зарече, че ще се бори тя да понесе отговорността си.   В публикувани по-рано доклади на Human Rights Watch се посочват данни, че Хaспeл е ръководила изтезанията на заподозрени в тероризъм в началото на века. След терористичните атентати от 11 септември 2001 година тя е ръководела един от тайните затвори на ЦРУ в Тайланд.", "date": "2018.05.18", "title": "Бурни протести срещу избора на Джина Хаспел за директор на ЦРУ"}
{"url": "https://www.actualno.com/chronicles/roden-e-jane-sandanski-news_674542.html", "text": "  Яне Иванов Сандански е български революционер, живял в края на 19 и   началото на 20 век, деец на Върховния комитет, дългогодишен ръководител   на Серския революционен окръг на Вътрешната македоно-одринска   революционна организация, една от най-спорните фигури в освободителните   борби на македонските българи. Известен е като Пиринския орел,  Пиринския  цар, Сандан паша, Старика. Сандански е също български масон.  Яне Сандански /1872 – 1915/ е роден на 18 (30) май 1872 г. в полите на Пирин, в село Влахи, край Кресна.   Той е третото (и последно) дете от семейството на Иван и Милка   Сандански. Името Яне идва от гальовното умалително на името на баща му.   След потушването на Кресненско - Разложкото въстание семейството му   избягва в България. Живеят за кратко в Горна Джумая, а после се заселват   в Дупница. Там учи до 2 клас на класното училище. През 1892 г. е взет   за войник. Служи в 13 пехотен полк в Кюстендил. През 1895 г. се включва   активно в живота на ВМОРО, а през април 1901 година сформира първата  си  чета, която дава началото на неговата близо 15–годишна непрекъсната   революционна дейност. През 1902 година на път от Банско за Горна Джумая   (Благоевград) Яне Сандански, Христо Чернопеев и Кръстьо Асенов  отвличат  протестантската мисионерка Елън Стоун и така започват аферата  Мис Стоун.  Поисканият откуп от 14 500 турски златни лири е за  въоръжаване на  ВМОРО. Въпреки преследванията, на 18 януари 1902 г.,  четата успява да  получи откупа в Банско. Малко по-късно мис Стоун е  освободена и изнася  много беседи в Америка за македонската кауза.   Междувременно нараства напрежението между ВМОРО, на страната на която   застава Сандански, и Върховния комитет, ръководен от генерал Цончев.   Яне Сандански не одобрява взетото от Солунския конгрес на ВМОРО решение   за въстание в Македония и Одринско през 1903 г. Въпреки това той не се   противопоставя и се включва в подготовката на  Илинденско-Преображенското  въстание от 1903 г. След разгрома на  Илинденско-Преображенското  въстание като ръководител на Серския  революционен окръг той застава  начело на т.нар. левица в  македоно-одринското движение. Сандански  подкрепя идеите за автономна  Македония и балканска федерация . След  смъртта на Дамян Груев,  ръководител на ВМОРО, (загинал в престрелка с  турците на 10 Декември  1906 г.) в организацията настава борба за власт, в  която Сандански  вижда основната пречка за амбициите си в лицето на  Борис Сарафов, Иван  Гарванов и Христо Матов. През 1907 г. Сандански  започва да застъпва  идеята, че македонският въпрос не трябва да се  разглежда като  национално обединение за българите, а да се постави на  една освободена  от национализма интернационална основа.\r\nОт тази гледна точка всички, които агитират за обединението на   Македония и България трябва да бъдат посрещани от ВМРО враждебно и   третирани наравно със сръбските и гръцките агитатори.Сандански е   организатор на екзекуциите на Михаил Даев, а по-късно на Борис Сарафов и   Иван Гарванов и като такъв носи отговорност за започване на   самоизтреблението и за подронването на българската кауза в Македония и   за налагането на терора като средство за разрешаване на вътрешни   противоречия във ВМОРО.Заради това на конгреса през март 1908 г. в   кюстендилското село Жабокрът Сандански е изключен от ВМОРО и осъден на   смърт от Тодор Александров. От всички членове на Серския окръжен комитет   – Сандански, Буйнов, Брански, Скрижовски, Кантарджиев, Хаджиев, Паница  и  Пейо Радев – само един, Пейо Радев пада от вражески куршум. Всички   останали стават жертва на братоубийството, чието начало слага Яне   Сандански.       Подготовката на Охридското въстание е възложена на войводи от ВМОРО.   Те са упълномощени да влязат във връзка с албански вождове и да   преговарят за общи действия за съпротива срещу сръбската и гръцка   окупация на Македония и най-вече да се спрат безчинствата, които   Кралство Сърбия провежда над всички граждани в Македония, които се   самоопределят като българи. През април 1913 г. представители на   временното албанско правителство правят предложение за започване на общо   въстание между тях и ВМОРО срещу сръбската власт. Правителството в   София обаче не вярва, че ще се стигне до война със Сърбия, поради което   не подкрепя съюз с албанците. Затова делегатите на ВМОРО не се  отзовават  на поканата. През юни 1913 обаче се разбира, че войната със  Сърбия е  неизбежна. Тогава българското правителство изпраща Яне  Сандански да  преговаря с албанското правителство за съвместна борба  срещу Сърбия и  Гърция. Сандански заявява, че е успял да се споразумее  за съвместни  военни действия срещу окупаторите на българска Македония.  Албанците са  дали \"беса\" да отмъстят на сърбите за безчинствата над  местното  население, съставено от българи и албанци. За да осуетят  договорката на  Сандански, Сърбия и Гърция веднага изпращат свои  пратеници в Албания,  като им предлагат Дебър, Дяково, Корча и  Аргирокастро в замяна. При тези  обещания албанците се отказват за  съвместни действия с ВМОРО. След  Междусъюзническата война обаче те  остават излъгани и отново търсят  алианс с България.\r\nСлед младотурската революция през 1908 г. Сандански минава на   страната на младотурците и влиза в състава на Народната федеративна   партия – българска секция. Противниците му го обвиняват, че дори вземал   месечна заплата от 50 златни турски лири. През 1909 г. участва в похода   на младотурците към Цариград и в детронирането на султан Абдул Хамид  ІІ.  Впоследствие, разочарован от младотурците, се оттегля в Роженския   манастир. По време на Балканската война подпомага настъплението на   българските войски. Сандански е убит на 22 април 1915 г. в Пирин,   местността Балтата, в засада на районната неврокопска чета на ВМОРО.\r\nИзточник: Уикипедия    ", "date": "2018.05.18", "title": "Роден е Яне Сандански"}
{"url": "https://www.actualno.com/varna/112-godini-ot-syzdavaneto-na-pristanishte-varna-news_675202.html", "text": "  На 18 май се отбелязват 112 години от създаването на Пристанище Варна.  В началото на 1895 г. е проведен търг за строителството му. Градежът е оценен на 8 290 385 лева, които са осигурени от правителството. На търга за строителството участват фирми от Хамбург, Париж и българското дружество „Михайловски и Хайрабедиян“. Родната фирма е избрана след като предлага 16,5% намаление от първоначалната тръжна цена или 6 922 472 златни лева.   На 7 февруари е сключен договор, с който се дава начало на строителството. До 1899 година фирмата-изпълнител претърпява сериозни сътресения - след две зимни бури, които повреждат плавателния й състав и съоръжения, предаде БГНЕС.   „Михайловски и Хайрабедиян“ почти фалира. Градежът се прехвърля на новосъздадено анонимно акционерно дружество, в което главните акционери са участниците в първото предприятие.\r\nС учредителен протокол се поставя началото на „Безименно акционерни дружество за направа на Варненското пристанище“, което довежда проекта до успешно завършване през 1906 година.       В церемонията по откриване участва лично Kняз Фердинанд I, който пристига на борда на българския крайцер „Надежда“.\r\nДенят – 18 май, не е избран случайно – това е именният ден на княза. 23 военни и граждански парахода се включват в откриването. Има кораби от Румъния, Италия, Германия, Англия, Австро-Унгария, Гърция, крайцери от Руския императорски флот и над 300 официални гости. Знаменателното откриване е дадено с 21 топовни салюта от чуждестранни военни параходи и брегова артилерия.", "date": "2018.05.18", "title": "112 години от създаването на Пристанище Варна"}
{"url": "https://www.actualno.com/blagoevgrad/lekari-ot-vma-shte-preglejdat-bezplatno-v-blagoevgrad-news_675077.html", "text": "  Специалисти от клиника по ендокринология и болести на обмяната към ВМА ще преглеждат безплатно в Благоевград. Това съобщиха от пресцентъра на Община Благоевград. Прегледите се организират от телевизионното предаване „Зелената линейка“ със съдействието на Община Благоевград. На 18 май между 12.30 и 15.00 часа на площад „Македония“ в центъра на града ще бъде позициониран зеленият автомобил.  \"Зелената линейка\" е инициатива за превенция на социалнозначимите заболявания, повишаване здравната информираност и промотиране на здравословния начин на живот. Целта е хората от цялата страна да имат възможност да се срещнат с водещи специалисти в България, които разполагат с най-съвременните диагностични методи и лечение.   ", "date": "2018.05.18", "title": "Лекари от ВМА ще преглеждат безплатно в Благоевград"}
{"url": "https://www.actualno.com/society/prognoza-za-vremeto-18-maj-petyk-news_675201.html", "text": "  Днес преди обяд ще бъде предимно слънчево, но следобед ще се развива купеста и купесто-дъждовна облачност и на много места в Южна България ще превали и прегърми. По-значителни ще са явленията в югоизточните райони от страната. След пладне в Дунавската равнина ще се появи слаб до умерен западен вятър. Привечер над Западна България облачността ще се увеличи, и през нощта срещу събота и там ще има превалявания и гръмотевици. Максималните температури ще са 24° - 29°.  Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).   Над Черноморието ще преобладава слънчево време, с временни увеличения на облачността, но ще е почти без валежи. Максимални температури на въздуха: 25-27°. Температурата на морската вода е 18-20°. Вълнението на морето ще е около 2 бала.   Преди обяд в планините ще бъде предимно слънчево, но по късно през деня облачността ще се увеличава и на много места ще превали и прегърми. В отделни райони валежите ще са интензивни. Ще духа умерен, по билата временно силен вятър от запад-югозапад. Максималната температура на височина 1200 метра ще е около 18°, на 2000 метра – около 11°.\r\nАтмосферното налягане ще се понижи и ще е по ниско от средното за месеца.       В събота от север-северозапад ще нахлува малко по-хладен въздух. Валежите ще обхванат страната, ще се усилят, ще има и гръмотевични бури и градушки. През нощта срещу събота значителни количества валеж се очакват на места в северозападната, а през деня в събота – в източната половина от страната. Дневните температури на места в Северна България ще са около 20°, докато на юг отново ще надвишават 25°. В неделя преди обяд ще превалява на места, главно в източната половина от страната, а след обяд в планините. В понеделник вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, главно около и след обяд. Валежите ще са в Западна България и в североизточните райони. Отново в отделни райони са възможни интензивни локални валежи и градушки. Максималните температури ще са между 22° и 27°.", "date": "2018.05.18", "title": "Прогноза за времето - 18 май (петък)"}
{"url": "https://www.actualno.com/cite/edva-li-nie-bylgarite-shte-se-byrkame-v-djobovete-si-da-pomagame-na-zapadnite-balkani-news_675223.html", "text": "  Това заяви бившият български еврокомисар и сега част от директорския борд на Световната банка Кристалина Георгиева.  Тези средства ще идват от еврофондовете, там България е нетен бенефициент (бел. ред. – ), коментира Георгиева пред Нова телевизия.   ", "date": "2018.05.18", "title": "Едва ли ние, българите, ще се бъркаме в джобовете си да помагаме на Западните Балкани"}
{"url": "https://www.actualno.com/society/chinovnicite-schitat-che-borbata-s-korupcijata-narochno-udrja-po-drebni-dyrjavni-ribi-news_675214.html", "text": "  Борбата с корупцията в България придобива интересни размери, тъй като обикновени държавни чиновници трябва да декларират притежават ли яхти и самолети, както и други чувствителни  лични данни в неоправдано голям обем, за които няма предвидена защита. Това става по силата на новия антикорупционен закон, който предизвика силна тревога и недоумение у Професионалното обединение на държавните служители (ПОДС). Затова ПОДС поиска от парламента да направи декларациите по-прости.  \"Служителите в администрацията ще се занимават с попълването на данни, които невинаги са разбираеми, свързани са със затруднения при набавянето на информация и са смущаващи по своето съдържание. Сложният процес на попълването им, независимо от указанията, също няма логично обяснение\", пише в документа, цитиран от в. \" \". Изредени са следните недостатъци:   1. Трудно ще се попълва някогашната цена на придобитите имущества.   2. Собствеността върху ниви и гори не е удостоверена с нотариални актове и често е с неясно разпределение на дялове между наследниците. Ще има и случаи, в които дори служителят е в незнание, че е наследил нещо, но ще носи отговорност.\r\n3. Необяснимо е защо се декларират и средствата в пенсионните фондове, които не могат да се разходват, а и няма човек, който да е наясно колко точно средства има в неговата партида. Подобна ще е ситуацията и със застраховките \"Живот\" и др.       4. Не е ясно как да си сигурен в точността на декларираните \"налични средства\" на 31.12.2017 г.\r\n5. При напускане служителят трябва да попълни отново декларацията, а след една година от напускането - още веднъж да я подаде. Интересно как ще се залавят напусналите служители, особено ако не са в страната вече.\r\n6. Събраните колосални масиви от чувствителни данни ще изискват специални мерки за защита, които категорично не са осигурени и ще е трудно да се съхраняват, особено в малките общини и кметствата.       7. Създава се огромна група от овластени служители, които ще имат привилегирован достъп до чувствителна информация не само за служителите, но и за целите им семейства. Кой ще контролира тях?!\r\nСпоред ПОДС прицелът в борбата с корупцията е към ниските и средните етажи, които се считат за \"виновни до доказване на противното\". Интересно би било колко служители ще напуснат, за да не декларират имуществото на хората, които обичат, казват от ПОДС.\r\nЗа финал чиновническата организация казва и следното: \" \"", "date": "2018.05.18", "title": "Чиновниците считат, че борбата с корупцията нарочно удря по \"дребни държавни риби\""}
{"url": "https://www.actualno.com/america/trymp-otvyrna-na-es-otnasjat-se-ujasno-s-nas-news_675222.html", "text": "  Американският президент Доналд Тръмп не закъсня в отговора си към ЕС, след като председателят на Еврoпейския съвет , че с приятели като САЩ под управлението на Тръмп не ти трябват врагове. Туск стори това заради конкретни причини – митата върху вноса на алуминий и стомана в САЩ и иранското ядрено споразумение.  Преди среща с генералния секретар на САЩ Йенс Столтенберг, Тръмп коментира репликата. \"Европейският съюз се отнася ужасно със САЩ в търговията, отнася се ужасно с нашите работещи\", каза американският президент, цитиран от Euronews.   Тръмп даде пример – автомобилният сектор. Според него ЕС не позволява американските автомобили да излизат лесно на европейския пазар, а европейските коли, най-вече германските, \"наводняват\" американския пазар. Припомняме, че митата за внос на американски автомобили на Стария континент са 10%, а тези на европейски коли в САЩ – 2,5%. \"Те плащат малко мито, а ни облагат с голямо мито\", заключи президентът на САЩ. И добави, че \"могат да го наричат по всякакъв начин, но това не може да продължава така\", след като обясни, че за миналата година търговският дефицит на САЩ спрямо ЕС е 151 млрд. долара.   Припомняме, че на срещата на върха на ЕС в София Доналд Туск и Жан-Клод Юнкер изрично подчертаха, че ЕС е готов да преговаря за ново споразумение за свободна търговия, но не и докато в сила са митата за внос на алуминий и стомана в САЩ.", "date": "2018.05.18", "title": "Тръмп отвърна на ЕС: Отнасят се ужасно с нас "}
{"url": "https://www.actualno.com/cars/opel-corsa-gsi-poluchi-dvigatel-sys-150-konja-news_675225.html", "text": "  След влизането в алианса PSA Peugeot Citroen моделите на германския производител Opel ще преминат изцяло на френската платформа EMP2. Това трябва да стане през следващите няколко години, но дотогава Opel ще продължи да предлага изцяло собствени модели. Един от тях е представената преди дни Corsa във версия GSi.  При премиерата на модела компанията-производител не разкри никакви подробности за неговия двигател, но сега това бе компенсирано. От Opel обявиха официално, че под капака на Corsa GSi е поставен турбомотор с 4 цилиндъра и работен обем 1,4 литра. Мощността на агрегата е 150 к.с., а максималният въртящ момент достига 220 Нм.   Модернизираният двигател отговаря на  стандара Euro 6d, като осигурява ускорение от 0 до 100 км/ч за 8,9 секунди. Максималната скорост при новата Corsa GSi е 207 км/ч. Моторът работи в комбинация с модернизирана 6-степенна механична скоростна кутия, при която смяната на предавките става по-бързо.   Обявеният от германския производител разход на гориво е 7,9 л/100 км в градски условия, докато в смесен цикъл е 6,3 л/100 км. Хечбекът е получил също така спортно окачване OPC, благодарение на което е подобрено поведението на колата в завои. На Corsa GSi са поставени 18-цолови джанти с гуми 215/40.\r\nЗасега от Opel не разкриват какви ще бъдат цените на модела, който трябва да стъпи на европейските пазара по-късно тази година.       ", "date": "2018.05.18", "title": "Opel Corsa GSi получи двигател със 150 коня"}
{"url": "https://www.actualno.com/balkani/makedonski-medii-novoto-predlojenie-za-imeto-e-republika-ilindenska-makedonija-news_675259.html", "text": "  Македонските медии днес съобщават, че по време на преговорите за разрешаване на спора за името между властите в Скопие и Атина, е направено ново предложение - \"Република Илинденска Македония“.  \"Това е ново предложение, което е направено от македонска страна по време на преговорите\". Това са съобщили дипломатически източници пред вестник \"Коха\" и изданието А1ОН. Според двете медии новото наименование ще бъде за цялостно използване - в страната и по света.   Припомняме, че вчера в София двамата премиери на Република Македония и Гърция - Зоран Заев и Алексис Ципрас проведоха среща, на която \"дадоха пълна подкрепа за постигнатото от техните външни министри Никола Димитров и Никос Кодзияс по време на преговорите\". Според Заев \"двете страни вече имат вариант за разрешаване на спора\".   ", "date": "2018.05.18", "title": "Македонски медии: Новото предложение за името е \"Република Илинденска Македония\""}
{"url": "https://www.actualno.com/actualno/dobrata-statistika-na-loshija-material-news_675262.html", "text": "  Имаше нещо символично в това, че докато Борисов се бе вживял в ролята на големия портиер към Европа (пътят на Западните Балкани към ЕС изглежда минава през неговата всемогъща фигура), навън пред НДК музикантите от БНР протестираха за по-високи заплати. По всяка вероятност премиерът-слънце е особено подразнен от тая работа - музикантчетата са му развалили представлението, елитът на Европа дошъл на крака, а те, вместо да благоговеят кротко пред извисените политически гости, искат повишение на заплатите. Меркел, Макрон, Юнкер наоколо, пощипвания, попипвания, камери, фотооапарати, червени килими - не е време за протести, а за да удивление и умиление. \"Не може всеки, който иска пари, да ни протестира под прозорците\", рече наскоро Борисов, по повод медицинските сестри.  Това е особено отношение към лошия материал. Лошият материал не трябва да протестира. Лошият материал трябва покорно да свежда глава, и някак си да не забележи, че е странно да прокарваш път на Балканите към Европа, при положение, че за 10 години така и не си можал да изминеш същия този път. Ако елитът на Европа беше посрещан с кратък списък със заплатите на най-важните професии, отдавна щеше да е декласирал собственото ни участие в каквито и да било европейски процеси. Няма западноевропеец, който да не изпадне в ступор веднага щом научи за няколкотостотин евро, които получават учители, лекари, музиканти. Западните Балкани поне биха могли да получат извинение - ние обаче? Нали ЕС трябваше да поправи тъкмо подобни балкански безумия и да им сложи край? Не стигнаха десет години, колко трябва да минат? Оркестрите от БНР правилно питат Борисов - а кога всъщност ние ще имаме ако не европейско, то поне близко до тяхното заплащане? Как се прави култура с 600 лева заплата? А здравеопазване? Образование?\r\nОнова, което хората от ЕС няма как да разберат, е, че всъщност всичко тук върви на магия. Някакви хора, с някакви мизерни заплащания, някак продължават. Някак работят, някак действат, някак свирят, някак лекуват, някак преподават. Някак живеят, някак умират, някак раждат деца, някак ги отглеждат. Извън обетованата земя на бизнесцентъра в \"Младост\", всичко друго е Мордор. Обяснете това на Меркел и Макрон. На Борисов не - той отдавна е имунизиран. За него просто \"се събират някакви хора под прозорците му\", които \"искат пари\". Остава да ги овика като онзи свадлив чичо от детството, дето все крещи, че му берат черешите. Този човек наистина е решил, че единственото, което има значение, е да отчита някакви макроиномически показатели - проценти безработица, средна работна заплата, дългове и прочие завишени калкулации, които не измерват лични трагедии. Добрата статистика на лошия материал. Останалото не е мълчание, а псевдоевропейски брътвеж. Свиквайте - ако не сте.    : ", "date": "2018.05.18", "title": "Добрата статистика на лошия материал "}
{"url": "https://www.actualno.com/society/bojan-petrov-dokato-ne-gi-izkacha-tezi-osemhiljadnici-njama-da-mi-se-uspokoi-dushata-news_675226.html", "text": "  Докато не ги изкача тези осемхилядници, няма да ми се успокои душата. Това е основната реплика във филма за Боян Петров, който режисьорът Поли Генчева снимаше за големия ни алпинист. Разбира се, тя е изречена от самия Боян. Генчева беше с Петров на последната му експедиция - на Шиша Пангма, заедно с оператора Красимир Андонов, като снимаше филма си и през призмата на изкачването на Шиша Пангма.  В още суровите кадри от филма Боян споделя, че има определен феномен – колкото повече осемхилядници качваш, толкова повече пада желанието да качваш. Статистиката го сочи – има хора с 10-12 осемхилядници (бел. ред. – ), споделя Боян и добавя – уж като остаряваш, животът трябва да е по-лесен, защото си научен, а на мен ми става по-трудно, може би е знак.   Всеки ден започваше с надежда, правихме усилия да го намерим, и към 4-5 часа денят приключваше с униние, защото го няма напредъкът, на който се надявахме, коментира Генчева пред Нова телевизия как са вървели дните след изчезването на Петров.   Боян е един изключителен човек – той знаеше какво прави и докъде са рисковете. Може би затова нещата, които се случиха, са шокиращи, каза операторът Красимир Андонов. Многократно го питах къде е границата и той всеки път знаеше кога да се върне назад, добави Генчева относно отношението на големия ни алпинист към планината.\r\nБоян живееш на максимум – всяка една минута от неговото време беше разпределена, категоричен е Андонов. На всяко едно нещо отделяше времето, което смяташе, че заслужава, добави той.       Относно спасителната операция, Генчева беше категорична – Боян е успял да обедини толкова хора и бюрокрацията на три държави, за да бъде факт операцията. , заяви режисьорката.", "date": "2018.05.18", "title": "Боян Петров: Докато не ги изкача тези осемхилядници, няма да ми се успокои душата"}
{"url": "https://www.actualno.com/america/nov-vulkanichen-problem-na-havaite-predizvika-poredna-evakuacija-video-news_675206.html", "text": "  Кратер, намиращ се в близост до хавайския вулкан Килауеа избухна, изстрелвайки в небето гъст облак от пепел. Това принуди властите на Хаваите да призоват живеещите в близост до вулкана да потърсят убежище, предаде БГНЕС.      Според данни на обсерваторията за вулканична активност на Хавай, експлозията в кратера Халемаумау на вулкана Килауеа е изхвърлила облак пепел на 9 километра височина, който е отнесен на североизток. Обсерваторията призова хората, които се намират по пътя на облака, да потърсят убежище заради опасните изпарения на серен диоксид.   Обявен е и \"червен код\" за авиацията. Въздушния трафик в опасния район е спрян. Според вулканолозите във всеки един момент активността може да стане отново експлозивна и количеството отделени газове да се увеличи.\r\nКилауеа е един от най-активните вулкани на света и е най-големия на архипелага. Той изригна на 3 май, като предизвика евакуацията на 2 000 души от домовете им заради процепите по кратера, от които се излива лава, и които се отвориха на няколко километра от основния кратер. В района се отделят и токсични газове.    ", "date": "2018.05.18", "title": "Нов вулканичен проблем на Хаваите предизвика поредна евакуация (ВИДЕО)"}
{"url": "https://www.actualno.com/europe/francija-osueti-opit-za-atentat-news_675264.html", "text": "  Полицията във Франция е осуетила предполагаемо терористично нападение и е арестувала двама братя от египетски произход, съобщи френският министър на вътрешните работи Жерар Коломб.  \"Двама младежи от египетски произход се готвеха да извършат нападение, въоръжени с експлозиви и високотоксичното вещество рицин\", каза министърът.\r\n„Те са минали през обучение за създаването на отрови на базата на рицин\", уточни Коломб. Един от мъжете е \"признал, че е искал да извърши нападение\", научи AFP, цитирана от БГНЕС.      В края на март премиерът Едуард Филип посочи, че от януари 2015 г. френските служби за сигурност са осуетили общо 51 атаки, както за повечето от тях отговорност пое „Ислямска държава“. Общо 246 души са били убити при терористични нападения оттогава.\r\nПрипомняме, че 29-годишен мъж беше убит и други петима бяха ранени при нападение с нож в центъра на Париж миналата седмица.     ", "date": "2018.05.18", "title": "Франция осуети опит за атентат"}
{"url": "https://www.actualno.com/interest/v-sasht-odobriha-lechenie-predotvratjavashto-migrenata-news_675217.html", "text": "  Американската агенция за лекарствата (FDA) одобри лечение, което да предотвратява пристъпите на мигрена. То се очаква да се появи в САЩ до една седмица, предаде БГНЕС.  Медикаментът се нарича Aimovig и е под формата на писалка за инжектиране, подобна на инсулиновите. То може да се прилага от самия пациент. Става дума за „новаторски подход“ към лечението и „този първи и уникален медикамент, одобрен от FDA, е специално разработен, така че да предотвратява пристъпите на мигрена блокирайки рецепторите на пептид, свързан с гена за калцитонина (CGRP-R), се казва в комюнике на двете фармацевтични компании. В САЩ Aimovig ще струва 575 долара за една месечна инжекция от 70 или 140 мт, което означава, че за една година ще струва 6 900 долара, се казва в комюникето.   Очаква се одобрение за лечението в ЕС в следващите месеци.   ", "date": "2018.05.18", "title": "В САЩ одобриха лечение, предотвратяващо мигрената"}
{"url": "https://www.actualno.com/balkani/danija-ne-iska-zapochvane-na-pregovori-za-chlenstvo-v-es-s-makedonija-i-albanija-news_675209.html", "text": "  Дания не е готова да подкрепи на юнската среща на върха на ЕС предложението на Европейската комисия за започване на преговори по присъединяването на Албания и Македония към ЕС. Това каза след проведената в София среща на върха на ЕС датският премиер Ларс Расмусен, предаде БГНЕС.  \"Не, аз не смятам, че ще подкрепя тази инициатива. Ние трябва да бъдем честни по този въпрос\", каза Расмусен. Според него ЕС не трябва да повтаря предишни грешки, една от които, според Расмусен, е решението да се инициират преговори за влизане на Турция в ЕС.   С позицията си Дания де факто се присъединява към Франция и Холандия, които също изразяват сериозни резерви.   Официални кандидати за присъединяване към ЕС в настоящия момент остават Албания, Македония, Сърбия, Черна гора, както и Турция. Преговорите с Черна гора започнаха през 2012 година, а със Сърбия – през 2014 година, като при това нито една от тези страни няма даже и теоретично определени възможни срокове за влизане, макар упорито да се говори евентуално за 2025 година.", "date": "2018.05.18", "title": "Дания не иска започване на преговори за членство в ЕС с Македония и Албания"}
{"url": "https://www.actualno.com/smolyan/obshtina-chepelare-organizira-konsultacii-za-novija-reglament-za-lichnite-danni-news_675287.html", "text": "  От 25.05.2018 г.  започва прякото прилагане на Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (GDPR).  Разбирането и подготовката за GDPR са предизвикателство за по-голяма част от бизнеса. В краткото оставащо време компаниите, следва да се информират за новите правила, да направят анализ на дейностите по обработка на лични данни и да приведат дейността си в съответствие с изискванията. Това е важно, не само за да се ограничи риска от налагането на санкции (до 4% от годишния оборот на дружеството), но и от гледна точка на позитивния имидж, който всеки бизнес иска да съхрани и развива.\r\nДо сега, за всички нас защитата на личните данни се изразяваше в еднократна регистрация като администратор на лични данни. От 25.05.2018 г. това изискване отпада, а защитата на личните данни трябва да се разглежда като един постоянен процес.   За да Ви улесним във вземането на правилни решения за развитието на бизнеса, Община Чепеларе организира среща с екипа на адвокатско дружество „Кръстева и Хаджиева“ от Софийска адвокатска колегия, на която ще бъдат разяснени основните ангажименти пред бизнеса, за да приведе дейността си в съответствие с изискванията на Регламента. Очакваме Ви на 18.05.2018 г., от 16.00. ч., в общинската зала на К.К. Пампорово, съобщават от Общината.", "date": "2018.05.18", "title": "Община Чепеларе организира консултации за новия регламент за личните данни"}
{"url": "https://www.actualno.com/asia/sasht-shte-sybira-syuznici-sreshtu-iran-news_675210.html", "text": "  След изтеглянето от споразумението за иранската ядрена програма (СВПД), с което предизвикаха гнева на много от своите партньори, САЩ обявиха, че искат да изградят международна коалиция срещу режима в Техеран и неговите \"дестабилизиращи дейности\". Това съобщи Държавния департамент.  Идеята ще бъде изложена в понеделник (21 май) от американския държавен секретар Майк Помпео в първата му голяма реч за външната политика от встъпването му в длъжност през април. Тя ще бъде посветена на Иран и на това \"как да се върви напред\".   \"САЩ ще работят, за да изградят коалиция\", каза говорителката на Държавния департамент Хедър Науърт пред журналисти. \"Ще обединим много страни по света с ясната цел да гледаме на иранския режим през по-реалистична призма, не само през призмата на ядреното споразумение, а по-скоро чрез всичките му дестабилизиращи дейности, които са заплаха не само за региона, но и за целия свят\", допълни тя.   \"Това не е антииранска коалиция\", увери Науърт. Ние правим ясно разграничение между иранския народ и иранския режим. Става въпрос за иранския режим и за неговите действия, добави тя.\r\nПрипомняме, че на срещата на върха на ЕС в София за СВПД и не видя нарушения на Иран по споразумението до този момент.       ", "date": "2018.05.18", "title": "САЩ ще събира съюзници срещу Иран"}
{"url": "https://www.actualno.com/music/stone-sour-vodjat-nothing-more-kato-specialen-gost-v-sofija-news_675288.html", "text": "     Преди на сцената да се качат Cory Tayler със Stone Sour, американците Nothing More от Сан Антонио в състав Jonny Hawkins - вокали, Mark Vollelunga - китара, Daniel Oliver - бас и Ben Anderson – барабани, ще представят на живо излезналия през 2017 албум The Stories We Tell Ourselves, с който бандата си спечели цели 3 номинации Grammy за най-добър рок албум, за най-добро рок представяне и за най-добра рок песен с хит сингъла “Go to War”.       в момента са на съвместно турне с Papa Rouch, предстои им и лятно турне с Five Finger Death Punch, Breaking Benjamin и Bad Wolves, a заедно със Stone Sour ще покорят Европа през юни. са българската банда, която ще подгрее феновете преди Nothing More и Stone Sour. progressive / metalcore група, създадена през 2011 в София, има издадено ЕР „Polar Dawn” (2015), с което дебютира на сцена, a първият им дългосвирещ албум “Decadence”, излезе през април 2018. Бандата е първата българска група, свирила на фестивала Wacken Open Air през 2015. Делила е сцена с групи като      Unearth, Blind Guardian, Jinjer и много други. Преди дни пуснаха и чисто нов видео клип, който можете да видите тук:     ", "date": "2018.05.18", "title": "Stone Sour водят Nothing More като специален гост в София"}
{"url": "https://www.actualno.com/business/petkova-mylchi-kyde-shte-e-hranilishteto-za-belene-rosatom-imali-dumata-za-vsichko-po-proekta-news_675219.html", "text": "  Участието на \"Росатом\" в реализацията на АЕЦ \"Белене\" е ключово. . С \"Росатом\" имаме много добри отношения. Това заяви енергийният министър Теменужка Петкова във връзка с искането на правителството проектът \"Белене\" да бъде рестартиран.  Неофициално обаче има информация Китайската държавна ядрена корпорация (CNNC) е изявила желание да добави още два, китайски реактора, в проекта \"Белене\". По тази тема официално няма още коментари.   Освен това, Петкова обяви пред БНТ, че .   Припомняме, че беше повдигнат от бившия председател на СДС и част от \"Демократична България\" Мартин Димитров. Той попита къде ще е хранилището и кога държавата ще обяви решението си, за да видим дали избраната община ще е съгласна да приеме хранилище за ядрени отпадъци.\r\nНе смятам, че има някакви външни фактори, които могат да повлияят, подчерта министърът, в отговор на въпрос на БНТ дали има външни фактори, които пречат на проекта.  Изрично попитана дали може да има натиск като този на САЩ да се спре реализацията на \"Северен поток 2\", Петкова отвърна, че не мисли, че за \"Белене\" има такова нещо и че е \"наше суверенно право\" да определим енергийния си микс.       Нашата цел е, ако парламентът ни даде мандат, до края на годината да стартираме процедурата за избор на стратегически инвеститор. Може би този проект може да бъде реализиран в следващите 7-8 години, каза енергийният ни министър.\r\nПеткова за пореден път повтори неща, които казва при всяко интервю по темата. На първо място – че трябва стратегически инвеститор за реализацията на втората българска централа. На второ място – че България има най-ценното в проекта, а именно – лицензирана площадка и оборудване.", "date": "2018.05.18", "title": "Петкова мълчи къде ще е хранилището за \"Белене\", \"Росатом\" имали думата за всичко по проекта"}
{"url": "https://www.actualno.com/society/kolko-i-kyde-izostava-bylgarija-za-horata-s-uvrejdanija-news_675266.html", "text": "  Политиката за интеграцията на хора с увреждания е основна част от дейността на Министерството на труда и социалната политика (МТСП). В това увери социалният министър Бисер Петков в отговор на въпрос на депутати от БСП какво се случва с интеграцията на хора с увреждания в българското общество.  Специално \"червеният\" народен представител Антон Кутев настоя, че България изостава много в това отношение и то по ангажименти, поети пред международни организатори като ООН. Да не говорим, че нито една институция не прави годишен план относно интеграцията на хората с увреждания, каза още Кутев.   Министърът увери, че до 15 октомври трябва да бъде изготвен закон за социалните услуги, като работната група, която работи в сферата, ще е готова с концепция до средата на лятото. Той обясни и, че в нов закон за хората с увреждания ще бъдат предвидени механизми да може да се помага индивидуално на всяко лице с увреждания според конкретните му потребности. Методиката за това сега не работи и се надявам с новия закон това да се промени, категоричен беше Кутев.   Петков призна и, че няма достатъчно пари, за да могат всички нуждаещи се хора с увреждания по услугата \"Личен асистент\" да получат помощ. 16 600 души са лични асистенти на над 20 000 българи, сочи статистиката.\r\nНа въпрос от депутата от БСП , който е двукратен параолимпийски шампион по дълъг скок, какво се случва относно помощта за медицински изделия, Петков отговори, че се подготвя лимитна заповед, която ще определя размерите на целевата помощ за медицински изделия. Заповедта трябва да влезе в сила от 1 юли тази година.       Същевременно министърът на туризма Николина Ангелкова също коментира, че създаването на условия за равнопоставеност на хората с увреждания е част от цялостната политика на правителството. Конкретно Ангелкова каза, че съгласно анекси към договорите с концесионерите на плажове в България на 44 плажа трябва да бъдат изградени преместваеми пътеки – до самата морска вода. Цялостният процес обаче изисквал становище, което да не е само на Министерството на туризма. Министърът поиска подкрепа – както и от неправителствените организации, така и от депутатите, за да може да се осигури безопасен достъп за хора в инвалидни колички до морския бряг и води.", "date": "2018.05.18", "title": "Колко и къде изостава България за хората с увреждания?"}
{"url": "https://www.actualno.com/scene/zad-kulisite-na-proletnija-opereten-bal-na-muzikalnija-teatyr-video-news_675263.html", "text": "  След изключителния успех на двата Новогодишни оперетни бала в НДК Музикалния театър подготвя за любителите на оперетата и мюзикъла и свое пролетно издание.  Първият ще се състои на 20-ти май от 19 часа в зала 1 на НДК, а ние от надникнахме зад кулисите на генералната репетиция.\r\nРазговаряхме и с директора на Националния музикален театър Марияна Арсенова, която ни разказа какво да очакаваме от бляскавия спектакъл в зала 1 на НДК.    Вижте подробности във видеото, както и част от шоуто!     ", "date": "2018.05.18", "title": "Зад кулисите на Пролетния оперетен бал на Музикалния театър (ВИДЕО)"}
{"url": "https://www.actualno.com/asia/sauditska-arabija-i-oae-shte-govorjat-s-rusija-po-vyprosa-s-iranskija-petrol-news_675212.html", "text": "  Министърът на енергетиката, промишлеността и минералните ресурси на Саудитска Арабия Халед ал-Фалех и министърът на енергетиката и промишлеността на ОАЕ Сухейл ал-Мазрауи планират да обсъдят със своите руски колеги на Международния икономически форум в Петербург доставките на петрол след излизането на САЩ от ядреното споразумение с Иран, предаде БГНЕС.  \"Министрите на двете страни изразиха безпокойство от несигурността на пазара, предизвикана от неотдавнашните геополитически събития, въпреки голямото предлагане. Те се споразумяха да продължат консултациите и да следят пазара на нефт. В същото време те обещаха да говорят и с други производители в рамките на установените механизми, както и с основните потребители за осигуряване на стабилност на пазара\", се казва в съобщение на сайта на министерството на енергетиката на ОАЕ.   Министрите се съгласиха да проведат среща с руския министър на енергетиката Александър Новак в Санкт Петербург следващата седмица в рамките на Петербургския международен икономически форум, за да продължат консултациите.   На 8 май президентът на САЩ Доналд Тръмп обяви, че страната му излиза от ядреното споразумение с Иран и ще прекрати спрените санкции срещу Техеран по споразумението. По време на действието на санкциите между 2012 и 2015 година повече от половината петрол на Иран влезе в рамките на ограниченията. Ден след заявлението на Тръмп саудитският министър на енергетиката Халед ал Фалех заяви, че неговата държава е готова да допълни недостигащия нефт на пазара при въвеждане на санкции срещу Техеран. Той отбеляза, че се консултира по този въпрос с Русия и САЩ.\r\nНастоящият експорт на петрол на Иран се оценява от Международната агенция за енергетика на 2,4 млн. барела за денонощие. Заради санкциите той може да падне наполовина. Според агенцията за енергетика само четири държави, членове на споразумението ОПЕК+ /Саудитска Арабия, Русия, Кувейт и ОАЕ/ могат в кратки срокове да увеличат добива, така че да покрият недостигащия ирански нефт.       ", "date": "2018.05.18", "title": "Саудитска Арабия и ОАЕ ще говорят с Русия по въпроса с иранския петрол"}
{"url": "https://www.actualno.com/books/mina-roman-za-pagubnata-sila-na-lubovta-ot-nobelovija-laureat-karl-gelerup-news_675309.html", "text": "  Носителят на Нобелова награда за литература – датчанинът Карл Гелеруп вече привлича вниманието и на българския читател. След романа „Мелницата“, който се счита за най-голямото му постижение в жанра на реалистичния психологически роман, в превод на български в поредицата „Световна класика“ на ИК „Персей“ излиза и романът му „Мина“. Тук отново на преден план е мотивът за пагубната сила на страстната любов. Авторът преплита автобиографични факти (живота си в Дрезден, дълбоката любов към омъжена жена) и фикционални моменти, а също така разкрива в пълна степен възхищението си от германската култура и литература – в текста се забелязват безброй позовавания и директни цитирания на стихове от Шилер, Гьоте и други големи германски писатели, многократно споменати са идеите на Кант, специално място е отделено на оперите на Вебер и Вагнер.  Сюжетът е съсредоточен върху вътрешния емоционален свят на двама влюбени. Харалд Фенгер е безкористен и романтичен датски студент, следващ в Дрезден. По време на почивката си в малкото китно селце Ратен той се запознава с красивата Мина, чиято страстна душевност и интелектуална извисеност веднага го завладяват и поставят началото на една дълбока и всеобхватна любов. И въпреки че двамата млади започват да кроят щастливи планове за съвместното си бъдеще, над тях непрестанно тегне сянката на мрачното минало на Мина – първата й любов, която оставя незаличим отпечатък върху душата и спомените й, тежкото й детство, прекарано в нищета и морално забвение, както и болката от безразличието на собствения й баща. В крайна сметка тази непреодолима психологическа обремененост на младата девойка и терзанията на съвестта й я разделят от нейния любим и водят до един трагичен край.   Романът „Мина“ би могъл да се разглежда като едно изследване на женската психология и природа. Любовта е представена не просто като чувство, а като отражение на вътрешната същност, съзнание и дори морал. Затова тя може както да извиси до най-чистия идеал, така и да срине човешкото същество до най-принизените дълбини. Тя може да даде надежда и живот, но и да причини най-жестоката смърт.   Носителят на Нобелова награда за литература Карл Гелеруп принадлежи към големите датски писатели. Роден е през 1857 г. в Южна Зеландия, Рохолт, в семейството на лутерански свещеник. Когато е тригодишен, баща му умира и с майка му се преместват в Копенхаген при братовчед й, който е свещеник, теолог и поет. Първоначално Карл Гелеруп учи теологически науки в университета, но след това се запознава с книгите на Дарвин и започва да посещава лекциите на големия датски критик, литературовед и теоретик на натурализма Георг Брандес. Гелеруп престава да вярва в Бог и въпреки богословската си диплома излиза от университета като атеист. През студентските му години най-силно влияние му оказват такива класици на германската литература като Гьоте, Кант и особено Шилер, чиито стихове са образец за него. По същото време има връзка с омъжена жена – Евгения Хойзингер, която не след дълго се развежда и двамата се оженват. Тя е германка и скоро след това се преместват да живеят в Дрезден, където Гелеруп остава до смъртта си. Започва да пише книгите си на немски език, а след това сам ги превежда на датски. Затова в не по-малка степен творчеството му принадлежи и към германската култура. Първият му роман „Идеалист“  излиза, когато е 21-годишен. Освен романи пише стихове, драми и пътеписи.       ", "date": "2018.05.18", "title": "\"Мина\" – роман за пагубната сила на любовта от нобеловия лауреат Карл Гелеруп"}
{"url": "https://www.actualno.com/balkani/ot-kabineta-na-zaev-za-novoto-ime-shte-informirame-pyrvo-prezidenta-news_675267.html", "text": "  Македонското правителство нито потвърди, нито отрече информацията за новото предложение за разрешаване на спора за името, предаде БГНЕС.  Припомняме, че няколко местни медии тази нощ съобщиха, че властите в Скопие са направили ново предложение към Атина за разрешаване на проблема с името - \"Република Илинденска Македония\". \"Премиерът Зоран Заев съобщи, че в последната фаза от преговорите от македонска страна са отправени няколко предложения. Едно от тях е приемливо и за двете страни\", съобщиха от кабинета на министър-председателя пред държавната агенция МИА.   \"Правителството няма да коментира темата, защото за хода на преговорите първо ще бъде информиран президентът на страната Георге Иванов, лидерът на опозицията Християн Мицковски от ВМРО-ДПМНЕ и останалите политически лидери в републиката, което ще стане в най-скоро време\", уточняват още от кабинета на Зоран Заев.   ", "date": "2018.05.18", "title": "От кабинета на Заев: За новото име ще информираме първо президента"}
{"url": "https://www.actualno.com/analysis/tajnata-krepost-na-isljamska-dyrjava-afganistan-news_675293.html", "text": "  Дълго време \"Ислямска държава\" (ИД) привличаше внимание с акциите си в Сирия и Ирак. Няколко години светът наблюдаваше как джихадистката групировка завзема територии в Близкия изток, а през 2017 станахме свидетели на едни от най-тежките сражения в Ирак и Сирия, водени за завземането на градовете Мосул и Ракка, които до онзи момент бяха в ръцете на ИД.  Но докато джихадистите губеха територии в Сирия и Ирак, те подсилваха своите позиции на 3000 километра от там – . Именно там, през последните две седмици екипи на елитните американски сили и афганистански командоси извършиха няколко последователни операции, разкриващи колко надълбоко са пуснали корени местните структури на ИД.   Американското командване в Афганистан получава все повече сигнали за установяването на ИД в района. Местният клон на \"Ислямска държава\" е създаден през 2014 година в провинция Нангархар. и бойците му нанасят все повече атаки във вътрешността на Афганистан. Списъкът с нападения само за последната година е внушаващ - от май миналата година, когато джихадистите поеха отговорност за нападение над дипломатическия сектор в Кабул до скорошните атентати, в които загинаха и дузина журналисти, . Атентатът от май 2017 нанесе и щети по българското посолство в Кабул, което впоследствие беше принудено да затвори.   Само за една година, жертвите на атентати, извършени от афганистанския клон на ИД, са стотици, а ранените са хиляди.\r\nСпоред анализатора Кайл Ортън от \"Хенри Джаксън\", който се занимава с изследване на радикални и екстремистки групи, американските и афганистански специални части няколко пъти провеждат операции срещу ИД от миналата година насам, най-вече в провинция Нангархар, където се намират главните им крепости. \"Все пак, ИД успява да нанася атаки в Кабул и други райони на Афганистан – както видяхме, без проблем\", добавя Ортън, докато разговаряме по темата.    Заради провежданите анти-ИД операции, джихадистите изпращат свои бойци в различни райони на страната. Така например, флагът на Уалият Хорасан беше забелязан в провинция Кунар. На 26 декември миналата година, джихадистите пуснаха снимки от лагера \"Абу Омар ал Шишан\", който се намира в същата провинция. От тогава насам те публикуват нови материали, отново от същата провинция, а последните изображения са от началото на май. Това говори, че .   \"Ислямска държава\" много вероятно ще засили атаките срещу чуждестранни дипломати и представители на пресата\", споделя друг водещ анализатор на Афганистан и региона, афганистанският журналист Билял Саруари. Той от години наблюдава развитието на талибаните, а днес и на Ислямска държава. Според Саруари ИД ще опита да атакува повече чуждестранни мисии, за да накара европейските сили да преосмислят присъствието си в Афганистан и евентуално да се изтеглят. \"Талибаните избягват последно време да нападат чужди мисии и журналисти, тъй като оставят вратичка за вероятни преговори с правителството в Кабул\", допълва Саруари.\r\nНай-новата цел на американското командване е свързана с овладяването на стратегическата долина Мохманд, разположена в провинция Нангархар, Източен Афганистан. Районът граничи с Пакистан, откъдето радикалните групи, в това число талибаните и Ислямска държава, получават достъп до ресурси и нови бойци.     . \"Този райони е изключително важен, защото дава достъп до град Джалалабад и Магистрала 7 – \"Ислямска държава\" го знае, и американците го знаят\", коментира журналистът Майкъл Филипс, който на 15 май публикува специален репортаж в The Wall Street Journal от долината Мохманд.\r\nИма защо афганистанските власти и техните съюзници от САЩ и международната коалиция да обръщат внимание на Източен Афганистан. От 2014 насам ИД създава внимателно своята мрежа, която впоследствие беше наречена от лидерството на групировката \"Провинция Хорасан\". Година по-късно, джихадистите завзеха райони и в Северен Афганистан, а атентатите в Кабул, насочени предимно срещу граждански и обществени обекти, привлече голямо международно внимание. Талибаните, които са традиционната бунтовническа сила в Афганистан и които контролират 45% от Афганистан, виждат съперничество в лицето на Ислямска държава, но и заплаха за тяхното влияние. Смята се, че ИД разполага с около 2000 бойци в Източен Афганистан, повечето от които са бивши бойци на Ал Кайда, талибаните или местни узбеки, свързани с нелегалното ислямистко движение в Узбекистан, Ислямско движение на Узбекистан.    , който често става арена на сблъсъци между афганистанските сили и ИД.\r\nСега афганистански командоси и специални части на САЩ започват офанзива в долината Мохманд, разположена дълбоко в планините до границата с Пакистан. Районът е познат на анализаторите, тъй като е смятан за основен щаб на \"Ислямска държава\" и според данните, именно от това място лидерството на групировката планира атаки не само в Афганистан, но и в региона. Проблемът на американското командване е, че районът е непознат за американските части, а афганистанската армия никога не е навлизала толкова навътре във вражеската територия. За първи път ще бъде направен такъв опит в рамките на предстоящата – вероятно този месец - офанзива.\r\nДолината и заобикалящите я планини са изпълнени с пещери и селца, които са минирани. За последния месец няколко афганистански войници и един американец бяха ранени тежко при взрив на мини, заложени от \"Ислямска държава\". Често джихадистите използват магарета и други животни, типични за местността, за да пренасят експлозиви или пък ги скриват в околните пещери, далеч от скенерите на американските дронове, кръжащи над района.\r\nИслямска държава имаше възможност да се установи в Афганистан, а това – единодушни са анализаторите - е опасност за сигурността за целия регион, тъй като означава, че джихадистите разполагат с територия, в която могат да планират нови атаки и офанзиви.       ", "date": "2018.05.18", "title": "Тайната крепост на \"Ислямска държава\": Афганистан"}
{"url": "https://www.actualno.com/analysis/sreshtata-na-vyrha-v-sofija-v-chakalnjata-na-es-gnezdjat-loshi-sili-news_675300.html", "text": "     Общо 73% от търговията на страните от Западните Балкани е с ЕС, 5% с Китай и 4,8% с Русия. 72,5% от всички преки инвестиции в Западните Балкани идват от ЕС, 0,1% от Китай и 4,6% от Русия. И точно затова в рамките на срещата на върха в София европейските лидери призоваха за подновяване на перспективите за присъединяване към Общността на шестте държави от Западните Балкани. „Това е единствената перспектива за този регион\", заяви председателят на Европейския съвет Доналд Туск на пресконференцията, последвала срещата в българската столица. Все още обаче има съмнения за влиянието на ЕС на Балканите и във възможността Брюксел да насочи процесите в региона в своя полза.\r\nЕС проведе последната си среща на върха за Западните Балкани преди 15 години в Солун. В заключителния документ от 2003 г. се казва: „ЕС потвърждава своята пълна подкрепа за европейската ориентация на Западните Балкани: бъдещето на балканските държави е в Европейския съюз!\". Оттогава насам обаче се е случило твърде малко в посока на присъединяването на страните от региона към клуба на Брюксел. .      В малката Черна гора Мило Дуканович доминира политическия живот почти 30 години. Журналистите, които разследват връзките между управляващата партия и организираната престъпност, живеят в опасност и това бе припомнено съвсем наскоро със стрелбата срещу Оливера Лакич, работеща за водещото издание Vijesti. При все това в Брюксел създават впечатление, че Джуканович е добре дошъл в Европа.    Черна гора е само един от примерите. Македония - Гърция, Сърбия - Косово: конфликтите са навсякъде. На Балканите има много какво да се направи за ЕС. Ще бъде ли ЕС по-добър в бъдеще, отколкото през последните години? Дали ще направи повече? Наложително е и то преди вниманието на Брюксел да бъде отвлечено в друга посока – като например италианската криза. Тогава Балканите ще трябва да чакат, чакат и пак да чакат – .", "date": "2018.05.18", "title": "Срещата на върха в София: В чакалнята на ЕС гнездят лоши сили"}
{"url": "https://www.actualno.com/sofia/jitelite-na-vladaja-otnovo-shte-protestirat-s-blokada-video-news_675296.html", "text": "  Излизаме на протест, за да покажем, че сме непримирими пред арогантността и безхаберието на институциите, съобщават жителите на Владая, които организират пореден простест.  Първото наше недоволство е свързано с безхаберието на АПИ, относно реализирането на реверсивното движение на пътя София – Перник. Занижения контрол на качеството на извършвания ремонт, който още преди да е приключил, започна да показва своите дефекти. Смятаме, че е престъпно при извършването на такъв скъп ремонт, той да се извършва некачествено, вследствие  ремонта да се наводняват къщи, да падат подпорни стени, два месеца след асфалтирането да пропаднат шахтите и да се появят дупки. Настояваме лично министър Нанков да се заеме със случая, тъй като нашите разговори с пътната агенция и главния секретар на МРРБ останаха без резултат. Настояваме до реализирането на реверсивно движение да се осъществява временна организация на движението в посока София всяка сутрин между 6.30 и 10 часа. Настояваме за граждански обществен съвет, който да осъществява контрол на ремонта, се казва в съобщението.      Втората институция, която показва изключително арогантно и високомерно отношение към проблемите на гражданите е Областната управа в лицето на Областния управител Николай Пехливанов. Имаме изпълнена местна гражданска инициатива по Закона за пряко участие на гражданите в държавната власт и местното самоуправление за възстановяване на маршрутна линия 22. Имаме решение на Столичен общински съвет в подкрепа на възтановяването на маршрутката, както и писмени становища в подкрепа на искането ни от Столична община. Единствено областния управител не се съобразява с проблема на гражданите и не дава разрешение на Столична община да възложи линията на фирма, която да извършва превоз на пътници. Много трудно се осъществява комуникацията с Областния управител. Почти никога не може да бъде намерен в Областната управа, няма го и в дните за прием, а когато сме се срещали с него или негови представители сме попадали на хора, които търсят причина да не решат проблема. Настояваме лично министър-председателят да се заеме със случая, категорични са жителите на Владая.", "date": "2018.05.18", "title": "Жителите на Владая отново ще протестират с блокада (ВИДЕО)"}
{"url": "https://www.actualno.com/health/7-prichini-da-piete-voda-s-krastavica-news_674501.html", "text": "  Сигурно милиони пъти сте чували, че за да сте здрави и тонизирани, трябва да пиете достатъчно вода. Знаете ли обаче, че има един начин да направите водата още по-полезна? Просто нарежете и добавете в нея резенчета краставица.  Ето какви са основите предимства на напитката в този ѝ вид:    Тя има засищащ ефект. Една чаша само от краставици съдържа по-малко от 20 калории, което прави зеленчукът един от най-подходящите за хора, които следят килограмите си.    , който поддържа мозъка здрав и дори се смята, че подобрява когнитивните функции. - витамин А, витамин B6, витамин C, магнезий, калций. Няма как да сгрешите с по-честата им консумация.        . За това спомагат съдържащите се в нея антиоксиданти, витамин C и бета-каротен. за по-продължително време. , като помага за предотвратяването на акне и други проблеми.        Освен изброените витамини, краставицата съдържа и витамин К (но за да го запазите, не ги белете - много от него е именно в кората), който заздравява костите и е полезен и за мускулите.\r\nАко желаете, във водата с краставица можете да добавите още източник: Expert.bg   ", "date": "2018.05.18", "title": "7 причини да пиете вода с краставица"}
{"url": "https://www.actualno.com/showbusiness/eto-koj-shte-povede-megan-markyl-kym-oltara-news_675297.html", "text": "  Принц Чарлз ще проводи Меган Маркъл по пътеката до олтара по време на бракосъчетанието ѝ със сина му принц Хари. Това решение беше взето, след като стана ясно, че бащата на Меган - Томас Маркъл няма да присъства на церемонията по здравословни причини, съобщиха от двореца Кенсингтън.  \"Мис Меган Маркъл поиска от Негово кралско височество принцът на Уелс да я придружи по пътеката в деня на сватбата й. За принца ще бъде удоволствие да удостои госпожица Маркъл с тази чест!“, се казва в изявлението на двореца, допълва БГНЕС.   ", "date": "2018.05.18", "title": "Ето кой ще поведе Меган Маркъл към олтара"}
{"url": "https://www.actualno.com/lovech/v-teteven-se-provede-diskusionen-forum-za-roljata-na-es-za-razvitie-na-bylgarskoto-zemedelie-i-mladite-hora-news_675304.html", "text": "  На 17 май се проведе Дискусионен форум за ролята на ЕС за развитие на българското земеделие и участието на младите хора, който е част от дейностите по проект „Младите фермери - възродители на българското село“, финансиран по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”.  Форумът бе уважен от зам.-председателя на Народното събрание Емил Христов и народния представител Иван Миховски, които бяха на посещение в община Тетевен по инициатива на г-н Миховски. На събитието присъстваха още кметът на Община Тетевен д-р Мадлена Бояджиева, зам.-кметът Свилен Русинов, председателят на ОбС – Тетевен Мария Стойчева, изпълнителният директор на РСО „Централна Стара планина” Мариела Петрова, млади фермери от община Тетевен, ученици, учители, граждани и др.   Преди да започне форумът г-н Христов и г-н Миховски проведоха среща с кмета д-р Бояджиева, зам.-кметовете Борис Врабевски, Свилен Русинов, Тони Стоев и председателя на ОбС – Тетевен Мария Стойчева.   На форума бе презентиран филм за млади фермери и техните стопанства в община Тетевен, а Милка Нанова – НССЗ - ТОО, Ловеч представи презентация на тема: „Възможности за подпомагане на млади фермери по ПРСР 2014-2020“, след което се премина към дискусия между присъстващите и фермерите, участващи в проекта.\r\nЗам.-председателят на Народното събрание Емил Христов се обърна към присъстващите, като първо поздрави младите фермери за избора им. Той пожела на всички тях да продължават да работя активно и да развиват стопанствата си, като отбеляза, че България е едно чудесно място и младите трябва да останат тук - да се развиват и успяват.       „Радвам се, че община Тетевен осъществи този проект, който макар и с малко финансиране, успя да реализира редица полезни дейности“, каза кметът на Тетевен. Д-р Бояджиева добави още: „Темата е ЕС и българското земеделие, а акцентът е младите хора. Община Тетевен има такива млади хора, които дават своя пример, че всеки може да се реализира дори и тук в малкия град, защото ЕС ни предоставя тази възможност“. Тя завърши своето обръщение като благодари на всички взели участие в реализацията на проекта.\r\nОсновната цел на проекта е чрез инструментите за публичност на Българското председателство на ЕС, да се популяризира и рекламира: Позитивното влияние от членството на България в ЕС върху мотивацията на младежите от малките общини за професионална реализация в родното място; Свободата на обмен на добри европейски и световни практики в селското стопанство; Ролята на европейското финансиране за този отрасъл като гаранция за сигурност, устойчивост и преодоляване на диспропорциите в развитието на регионите.\r\nПроектът обхвана младежи от 15 до 29г. от община Тетевен, както и млади хора от областите Ловеч, Плевен, Габрово и Търговище, обединени в Регионална младежка мрежа. Той е на стойност 4100 лева, от които собственият принос на Община Тетевен е 600 лв. Очакваният резултат след осъществяването на проекта е да се достигне до голям брой млади хора, които да бъдат запознати и насочени към земеделския сектор, като предпоставка за създаване на собствен бизнес и преодоляване на обезлюдяването на българското село. Основното послание е, че животът на село и в малкия град не лишава младите хора от самочувствието им на граждани на Европа и света.       Партньори: Земеделски производители от община Тетевен, Основни и средни училища от община Тетевен, РСО „Централна Стара планина”, гр. Габрово, Общинска служба по земеделие – Тетевен.", "date": "2018.05.18", "title": "В Тетевен се проведе Дискусионен форум за ролята на ЕС за развитие на българското земеделие и младите хора"}
{"url": "https://www.actualno.com/education/i-tazi-godina-novi-merki-za-borba-s-prepisvaneto-na-maturite-news_675340.html", "text": "   . Това каза във Велико Търново министърът на образованието Красимир Вълчев, цитиран от агенция \"Фокус\".  Вълчев подчерта, че миналата година е направена съществена крачка в това отношение с въвеждането на модулите. „Това ограничава възможността да се внесат в класната стая изпитни материали или резултати, тъй като учениците нямат възможност да излизат по време на изпита. Нашите анализи показват, че миналата година преписването рязко е спаднало. Продължаваме с тази организация на модули“, допълни министър Вълчев.    . Последно такъв проблем е имало преди седем години. „Проблемът е по-скоро след началото на изпитния час, след 8 часа сутринта, когато изпитните материали се разкодират в училище. Тогава деца, които са извън училището, решават задачите или правят опити да вкарат отговорите навътре. Но ние сме предприели мерки за сигурност. Както знаете, във всяка стая има видеонаблюдение, имаме камери и т.н.“, посочи още образователният министър.   ", "date": "2018.05.18", "title": "И тази година - нови мерки за борба с преписването на матурите"}
{"url": "https://www.actualno.com/politics/donchev-njama-da-zagubim-ot-namaljavaneto-na-evrofondovete-news_675377.html", "text": "   Това заяви в ефира на bTV вицепремиерът . Най-добрата новина е, че българската политика ще престане да бъде интровертна, допълни той.  По думите му резултатът няма да е устойчив във времето, ако усилията свършат с българското председателство. Има много работа, която трябва да се свърши, за да се доведат докрай тези процеси, и тук говоря за години напред, каза той.   По думите му наша грижа е тази тема да не бъде забравена. Специално с Австрия, тя има системен интерес към някои от държавите на Западните Балкани, заяви Дончев и допълни, че трябва да направим хората по-близки.    По думите му, въпреки че Великобритания, която е един от донорите на европейския бюджет, напуска ЕС, това няма да се отрази сериозно на кохезионните фондоове, тъй като така отпада и един бенефициент.        По думите му проектът може да бъде реализиран като пазарен, ако инвеститорът успее да го завърши и да започне да продава на конкурентни цени. Според него страната ни може да участва само в изграждането на инфраструктурата, което ще носи ползи в бъдеще и разходите по изграждането й ще бъдат оправдани. Ако този проект, представен по този начин, има потенциал, то инвеститори ще се появят, смята Дончев. Възможно е оборудването да бъде продадено, но на много по – ниска стойност и то само с позволението на производителя, уточни Дончев. Според него този план противоречи на логиката на общия пазар, където никой няма право на ограничава конкурентните играчи, които искат да участват в него, както и на принципа за свободно движение на хора в ЕС.", "date": "2018.05.18", "title": "Дончев: Няма да загубим от намаляването на еврофондовете"}
{"url": "https://www.actualno.com/politics/karajancheva-obshtestvenite-medii-imat-izkluchitelno-vajna-kulturna-obrazovatelna-i-obshtestvena-funkcija-news_675336.html", "text": "  Ролята на обществените медии в Европейския съюз и тяхното бъдещо развитие обсъдиха Председателят на Народно събрание Цвета Караянчева и Генералният директор на Европейския съюз за радио и телевизия (EBU) Ноел Къран. Гостът е в България за участие в Среща на обществените радио и телевизионни медии от Югоизточна Европа, организирана от Българското национално радио.  В срещата в парламента днес участваха председателите на Комисията по бюджет и финанси Менда Стоянова и на Комисията по култура и медии Вежди Рашидов, както и генералните директори на БНР Александър Велев и на БНТ Константин Каменаров, съобщиха от пресцентъра на Народното събрание.   Обществените медии имат изключително важна културна, образователна и обществена функция, подчерта Цвета Караянчева. Ноел Къран каза, че доверието в обществените медии нараства, колкото повече доверието в социалните мрежи спада. „Социалните мрежи и търговският сектор са много силни, затова трябва да подкрепяме повече обществените медии“, каза Ноел Къран. „В тази дискусия обсъдихме свободата на словото и борбата с фалшивите новини. Говорихме, че обществените медии трябва да бъдат подкрепени и да бъдат добре финансирани, защото те са в основата на борбата с фалшивите новини и на тях може да се има доверие,“ каза генералният директор на БНР Александър Велев.   Караянчева и Къран се обединиха около позицията, че обществените медии са ключови за съхраняването на нашата култура и за утвърждаването на професионалните стандарти в журналистиката, затова и хората имат доверие в тях. Двамата дадоха висока оценка на резултатите от Срещата на върха ЕС – Западни Балкани в София. Цвета Караянчева отбеляза, че на нея са взети изключително важни решения за бъдещето на Европейския съюз. България успя да постави напред в дневния ред на Съюза темата за европейската перспектива пред страните от Западните Балкани, заяви председателят на парламента и допълни, че сигурността в този регион е важна и за сигурността в целия Европейски съюз.\r\nНоел Къран подчерта важността на организираната от Българското национално радио по същото време Среща на обществените радио и телевизионни медии от Югоизточна Европа, в която за първи път взеха участие представители на 12 държави: „На нея на най-високо ниво обсъдихме предизвикателствата, с които медиите от региона се срещат, както и начините за тяхното разрешаване. Дискутирахме партньорски проекти и чухме предложения за нови,“ обобщи генералният директор на EBU.       ", "date": "2018.05.18", "title": "Караянчева: Обществените медии имат изключително важна културна, образователна и обществена функция"}
{"url": "https://www.actualno.com/europe/zasega-italija-ostava-v-evrozonata-news_675290.html", "text": "  Съвместната правителствена програма  между италианското антиелитарно „Движение 5 звезди“, изготвена с  крайнодясната лига, не посочва едностранно излизане от еврозоната и  отхвърля политиката за строги икономии. \"Действията на правителството  ще бъдат насочени към програма за намаляване на държавния дълг от 250  милиарда евро не чрез приходи, основани на данъци и строги икономии, а  по-скоро чрез увеличаване на Брутния вътрешен продукт и чрез съживяване  на вътрешното търсене\", се казва в изготвения \"Договор на правителството  за промяна“.  Преди дни стана ясно, че проектоспоразумението за ново италианско правителство предвижда излизане от еврото, предоговаряне на европейски договори и опрощаване на 250 млрд. евро външен дълг. Несистемните партии бяха в непрекъснати преговори за създаването на следващото италианско правителство, след два месеца на политически блокаж заради неокончателни резултати от изборите през март, предаде БГНЕС.   Според информациите сред най-драстичните мерки в документа бе въвеждането на „правни и икономически мерки, които да позволят на страни-членки на ЕС да излязат от общата валута и да си върнат паричната независимост.”   ", "date": "2018.05.18", "title": "Засега Италия остава в еврозоната"}
{"url": "https://www.actualno.com/sofia/sled-signal-na-112-spasitelna-akcija-za-bedstvashta-katerica-nabita-ot-kotka-v-sofija-news_675337.html", "text": "   на ул. „Султан тепе“ в София доведе до светкавична спасителна акция за стресираното животно.   След приемане на сигнала от централата на 112 увериха, че ще го предадат към зоополицията, предаде Фокус.    на място, за да спаси бедстващата катерица, качила се на високо дърво.   Спасителите използваха в акцията стълбa, но за съжаление малко след началото на техните усилия Въпреки това експертите увериха, че според тях състоянието ѝ е добро.        Главният специалист в Дирекция „Аварийна помощ и превенция“ към Столична община Веселин Мустаков изрази мнение, че след нападението на котката. Ние в случая нищо не можем да направим, . Дори да имахме по-висока стълба горе на тези тънки клони човек не може да се качи“, каза Мустаков и изрази надежда, че катерицата ще оживее.\r\n„Почти 100% съм сигурен, че катерицата ще оживее“, заяви Мустаков.    ", "date": "2018.05.18", "title": "След сигнал на 112: Спасителна акция за бедстваща катерица, набита от котка в София"}
{"url": "https://www.actualno.com/europe/ruskoto-posolstvo-v-london-iska-sreshta-sys-skripal-news_675338.html", "text": "  Руският посланик в Лондон Александър Яковенко заяви, че се надява да се срещне със Скрипал след изписването му от болницата.  \"Радваме се, че той е добре. Това е чудесна възможност да се видим\", каза посланикът на пресконференция. \"За съжаление, нямаме достъп до Сергей и неговата дъщеря. Може би те дори не са във Великобритания\", добави дипломатът. \"Искаме просто да разберем как се чувстват и да поговорим с тях лично за това, за което те пожелаят\", каза още той, цитиран от БГНЕС.   Отношенията между Русия и Великобритания се влошиха рязко на фона на инцидента в Солисбъри, при който бяха отровени бившият служител на руското военно разузнаване и дъщеря му Юлия. Лондон твърди, че руската държава е замесена в отравянето с нервния агент А234, Москва категорично отрича.   ", "date": "2018.05.18", "title": "Руското посолство в Лондон иска среща със Скрипал "}
{"url": "https://www.actualno.com/showbusiness/lubimijat-kitarist-na-ozi-ozbyrn-idva-na-burgas-jam-news_675295.html", "text": "  Гръцкият китарист Гас Джи, който е един от любимите китаристи на Ози Озбърн, потвърди своето участие в тазгодишното издание на Burgas Jam - 7 юли, Морска гара. Публика и критици го нареждат сред водещите имена в съвременния рок. Сочен за една от най-великите китари на планетата, младият виртуоз вече е записвал албум (Scream, 2010 г.) и концертирал с рок легендата Ози Озбърн, съобщиха организаторите.  Гас Джи (Gus G) се докосва до китарата едва 9-годишен. В началото е повлиян от музиката на Питър Фрамптън, Ийгълс, Пинк Флойд, Сантана и др. Днес той се изявява в стиловете хеви метал, мелодик дет, пауър метъл, блек метъл и други.   На 18-годишна възраст Гас Джи напуска Гърция и заминава за САЩ, където по-късно основава групата FIREWIND. След като е свирил в различни музикални проекти, които го утвърждават като един от най-прогресивните млади китаристи, през 2009-та година той получава покана от мениджмънта на Ози Озбърн да се яви на прослушване. Това е моментът, в който рок динозавърът иска да се освободи от дългогодишния си китарист Зак Уайлд поради творчески различия. Два месеца по-късно Гас Джи става част от бандата на Ози Озбърн и показва на широката публика своя талант.   През 2012 г. той е част от европейския тур \"Ози и приятели\", където свири рамо до рамо със Слаш, Зак Уайлд и Гийзър Бътлър.\r\nСледват още турнета по целия свят, а от 2013 година Джи започва соловата си кариера с албумa \"I Am The Fire\", в който гостуващи музиканти са Матс Левен, Джеф Скот Сото, Майкъл Старър, Алексия Родригес, Девур Ден и много други. Две години по-късно излиза и тавата Brand New Revolution, която също е класика в жанра. На 20 април тази година излезе и новият албум на Гас Джи - \"Fearless\". Част от него той ще изсвири на живо в Бургас.       Билетите ще бъдат пуснати в продажба от 23 май и ще са на цена 18 лева. Те ще се продават в мрежите на Eventim и Grabo, като първите 400 ще са на промо цена от 14 лева. Билети ще се продават още в Културен дом на нефтохимика в Бургас, лятна каза \"Часовника\" и в магазин \"Саундгардън\" в Безистена.", "date": "2018.05.18", "title": "Любимият китарист на Ози Озбърн идва на Burgas Jam"}
{"url": "https://www.actualno.com/plovdiv/startira-obshtestvena-porychka-za-izgrajdane-na-krygovo-krystovishte-pri-s-trud-news_675327.html", "text": "  Агенция „Пътна инфраструктура“ (АПИ) стартира обществена поръчка за изпълнител и за надзор при изграждането на кръгово кръстовище при пресичането на път ІІ-64 Карлово - Пловдив при км 48+278 и път ІІІ-606 Строево - Труд. Това съобщиха от пресцентъра на Агенция \"Пътна инфраструктура\".  С новото кръстовище при село Труд ще се подобри безопасността при преминаване на съществуващото към настоящия момент триклонно кръстовище и ще се намалят до минимум предпоставките за пътно-транспортни произшествия. Инвестицията е за близо 1,2 млн. лв. и средствата са осигурени от бюджета на АПИ.   Съществуващото кръстовище при 48-ми км на второкласния път ІІ-64 Карлово - Пловдив се намира на около 600 м от пътен възел „Труд“ на автомагистрала ‚,Тракия“. В момента то не обслужва посоката Пловдив - Строево и движението по посока Пловдив - Строево - Голям Чардак се осъществява през кръстовището при 46-ти километър в с. Труд.   Индикативната стойност на поръчката за изпълнител на обекта е 1 168 000 лв. без ДДС., а за надзор - 23 400 лв. без ДДС. Срокът за подаване на офертите за изпълнител е до 17:30 часа на 21 юни т. г., а за строителен надзор е 28 юни т. г.", "date": "2018.05.18", "title": "Стартира обществена поръчка за изграждане на кръгово кръстовище при с. Труд"}
{"url": "https://www.actualno.com/society/mvr-obeshta-da-ne-narushava-pravata-na-pelov-ako-toj-se-predade-news_675341.html", "text": "      Въпросното писмо ни беше предадено вчера от журналист от българска медия. Предстои да се назначат съответните експертизи и да се уточни автентичността на това, че авторът е г-н Пелов\", допълни Маринов.   Вчера Пелов изпрати публично писмо, в което описва мотивите си да избяга от затвора. Твърди също така, че е осъден несправедливо, получил е тежко наказание, което е равносилно на смъртна присъда и това го е предизвикало да избяга.   Писмото е предадено на прокуратурата и то вече е част от делото за бягството.\r\n„Случаят с писмото на Пелов ми напомня на случая на Венци Чикагото,  който също през медиите, беше търсил контакт“, посочи Младенов.       „В президентството писмото не е получавано“, каза на свой ред вътрешният министър Валентин Радев.\r\nПрипомняме, че Пелов и Радослав Колев избягаха от софийския затвор на 3 април.\r\n\"Има множество задържания. Но всъщност присъдите ги преценя съдът, така че мисля, че няма съмнение, че всичко е направено, съгласно закона\", допълни Младенов.       \"Към момента разследващите са натоварени в най-големите градове - София, Бургас, Варна. Слънчев бряг е най-горещият курорт по нашето Черноморие, така че от гледна точка на престъпността е най-рисков\", обясни главният секретар на МВР.", "date": "2018.05.18", "title": "МВР обеща да не нарушава правата на Пелов, ако той се предаде"}
