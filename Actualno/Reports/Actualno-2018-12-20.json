{"url": "https://www.actualno.com/smolyan/kmetyt-na-dospat-osiguri-za-obshtinata-si-20-mln-leva-za-dogodina-news_712888.html", "text": "  Инфраструктурни обекти за над 20 млн. лева без ДДС възлага кметът на община Доспат Елин Радев.     Четири възлагателни процедури за строително-монтажни работи на общината са в ход и се очаква в края на зимата да има избрани изпълнители.\r\nЕдната е открита през месец октомври и е за ремонт и реконструкция на улична мрежа. Прогнозната й стойност е 1 577 521 лв. без ДДС. Обектът е разделен на две обособени позиции, като в първата са улици в Доспат и с. Барутин. Във втората са отделени за асфалтиране улици в селата Бръщен, Црънча, Касъка, Любча и Змейца. Средствата за този проект са осигурени с постановление на Министерския съвет.   По средата на октомври е обявена друга процедура – за реконструкция и рехабилитация на водоснабдителните съоръжения и системи. Той е с прогнозна стойност 4 822 335 лв. без ДДС.  Проектът е обезпечен със средства от Програмата за развитие на селските райони и е с четири обособени позиции: за водоснабдителни съоръжения в селата Бръщен, Змейца, Касъка, Любча и Црънча; за реконстукция на съществуващ гравитачен водопровод за водоснабдяване на с. Змеица от с.ш. „Бял Дунав“; за допълнително водоснабдяване на с. Бръщен от местността Заставата; за реконструкция на водопровод от местността Кървав дол в с. Барутин.\r\nПреди седмица местната администрация обяви поръчка за благоустрояване на уличната мрежа в Доспат, Барутин, Любча, Змейца и Црънча с прогнозна стойност 3 025 350 лева. Обектът е разделен на пет обособени позиции, като общата дължина на улиците, подлежащи на асфалтиране, е над 7 километра.\r\nНад 320 хиляди лева без ДДС ще е вложението в благоустрояване и озеленяване на общински имоти и изграждане на пешеходна алея до брега на язовир „Доспат“. Благоустрояване на централните зони е предвидено за селата Змейца (на обща площ близо три декара), Бръщен (450 кв. м площ) и Барутин (на площ около 350 кв. м), като са предвидени нови настилки, озеленяване, зацветяване и др.       Нови алеи ще се правят край яз. Доспат на обща площ от близо декар. Проектът за паркоустройство предвижда алеите да са с различни видове настилки върху армирана бетонова основа и подложка от трошен камък, засаждане на широколистни влаголюбиви дървета, треви и цветя, увивни растения.\r\nПо думите на кмета Радев 2019-та година за община Доспат ще бъде изпъстрена с реализирането на много проекти. Сред най-важните, за който процедурата за СМР още не е започнала, е проектът за изграждане на нова компостираща инсталация за твърди битови отпадъци на стойност 10 млн. лева.\r\nЗасега осигурените за догодина инвестиции в инфраструктура са на стойност над 20 млн. лв. „За първи път в историята на община Доспат толкова много инвестиции ще се реализират, и то в рамките на една календарна година“, коментира Елин Радев.\r\nПоследно, в сряда бе одобрена сумата от 950 000 лв. с постановление на МС за община Доспат, предназначена за ремонт, преустройство и оборудване на нова общинска сграда и за вертикална планировка на имота.", "date": "2018.12.20", "title": "Кметът на Доспат осигури за общината си 20 млн. лева за догодина"}
{"url": "https://www.actualno.com/plovdiv/blagotvoritelni-iniciativi-zaradvaha-malkite-pacienti-v-dvete-naj-golemi-plovdivski-bolnici-news_712858.html", "text": "  Навръх Игнажден малките пациенти на УМБАЛ „Пловдив“ бяха приятно изненадани от Дядо Коледа. Белобрадият старец посети отделението по педиатрия, където зарадва с подаръци децата, лекуващи се там.      С възглас “Хо-хо-хо!” и със звънче в ръка изненадващият гост влезе във фоайето, където децата се бяха събрали и заедно със Снежанка викаха: “Дядо Коледа, къде си? Молим те ела при нас! Чакаме те!” “Бяхте ли послушни тази година, ядохте ли, спортувахте ли, учихте ли английски? – обсипа с въпроси малките пациенти Белобрадият Старец. Защото моите джуджета измайсториха за вас подаръци!” Децата отговориха със силен глас: “Да!” Преди Дядо Коледа да развърже тежкия чувал, децата организираха парти с песни и лапландски танци. Освен тях, Добрият старец мина по стаите, за да зарадва и лежащоболните деца. На всички пожела да бъдат здрави и много щастливи.\r\nНа тържеството, освен началника на отделението д-р Анеса Георгиева присъстваха изпълнителният директор на УМБАЛ \"Пловдив\" д-р Аргир Аргиров и главната сестра Елена Симеонова. Идването на Дядо Коледа на Игнажден ще донесе на болницата и на пациентите здраве, късмет и берекет.   При друга благотворителна акция за болни дечица, ученици от Основно училище \"Княз Александър I\" дариха на Клиниката по детска хирургия в УМБАЛ \"Свети Георги\" 4800 лева. Средствата са събрани по време на благотворителен коледен базар, който се провежда ежегодно  в училището.    Всяка година децата даряват събраните средства за различни каузи. Миналата година са зарадвали отделението по детска онкохематология в Клиниката  по педиатрия и генетични заболявания на УМБАЛ \"Свети Георги\". Днес младите благодетели наред с дарението донесоха подаръци на пациентите, самите те също получиха подаръци и грамоти от проф. д-р Пенка Стефанова, началник на Клиниката по детска хирургия.", "date": "2018.12.20", "title": "Благотворителни инициативи зарадваха малките пациенти в двете най-големи пловдивски болници"}
{"url": "https://www.actualno.com/sofia/stolichnata-rzi-naema-elektromobili-po-skypo-otkolkoto-ako-gi-kupi-news_712863.html", "text": "  Столична РЗИ обяви, че . В поръчката е включена опция за наемане и на още един електромобил. . На такава цена ще се сключи бъдещият договор.      Справка в сайтовете за продажба на електрически автомобили обаче сочи, че .\r\nНяколко примера от проучване само на произведени през 2017-та автомобили с електрически двигател и техните цени:  BMW i3 се продава за 43 395 долара (22-33 kWh батерия, 130-185 km, 50-53 KMpLe, 125 kW eлектродвигател), Chevrolet Bolt EV струва 37 495 долара (60 kWh батерия, 380 km, 50 KMpLe, 150 kW електродвигател), Fiat 500e – 32 780 долара (24 kWh батерия, 135 km, 50 KMpLe, 83 kW електродвигател), Ford Focus Electric – 29 995 долара (33.5 kWh батерия, 185 km, 45 KMpLe, 107 kW електродвигател), Hyundai Ioniq Electric – 32 500 долара (28 kWh батерия, 200 km пробег, 58 KMpLe, 88 kW електродвигател, Kia Soul EV – 32 250 долара (27 kWh батерия, 150 km пробег, 45 KMpLe, 81 kW електродвигател), Mercedes-Benz B250e – 40 825 долара (28 kWh батерия, 140 km пробег, 36 KMpLe, 132 kW електродвигател), Nissan Leaf –31 545 долара (30 kWh батерия, 175 km пробег, 48 KMpLe, 80 kW електродвигател).\r\nИзборът на леки автомобили с пет врати с електродвигатели е огромен и за парите, с които в Столична РЗИ смятат да наемат возила, спокойно може да си купят чисто нови, напълно отговарящи на нуждите, които са описали в техническата спецификация. И след пет години колите ще си останат нейни.       Справка в сайтовете на няколко български общини сочи, че усреднената цена, на която те купуват чисто нови електрически автомобили, е от 50 до 54 000 лева без ДДС. Тоест, при добро желание, за администрацията може да се сдобие с желаните от нея возила, не да ги наема за пет години.   \r\nТърсейки логиката, от която е водено ръководството на Столична РЗИ, попита възложителя с какви финансови аргументи е предпочел наем вместо покупка,  дали има разрешение от МЗ за обявяване на тази обществена поръчка и как то е било обосновано пред първостепенния разпоредител.    От там отговориха, че съгласно чл.5, ал.2, т.13 от Закона за обществените поръчки, Столична регионална здравна инспекция, като второстепенен разпоредител с бюджетни средства е самостоятелен възложител на обществени поръчки. Документацията по обществената поръчка е съгласувана с Министерство на здравеопазването.    \"Закупуването и наемането на автомобили от бюджетни организации финансово се обезпечава от два различни разходни параграфа, съответно чрез капиталови средства и средства за издръжка. В бюджета на Столична РЗИ не са заложени и утвърдени капиталови средства за закупуване на автомобили. Разхода за наем на електромобили е разчетен в средствата за издръжка по бюджета на инспекцията.  Столична РЗИ поддържа служебен автопарк от 10 автомобила, чрез който обезпечава изпълнението на част от дейностите си по държавен здравен контрол. Повечето от собствените автомобили на инспекцията са произведени преди 2008 г., амортизирани са и поддръжката им е нерентабилна а ползването им в градска среда увеличава вредните емисии във въздуха на град София.  Направеният анализ показва, че наемането на електромобили се рентира, като стойност за сметка на извършените ремонтни дейности и разходи за гориво-смазочни материали на ползваните към момента служебни автомобили.  Чрез наемането на електрически автомобили инспекцията обезпечава необходимия автопарк за изпълнение на възложените й задачи, като проявява социална отговорност към опазване на жизнената среда в столицата и здравето на хората.  Обявената стойност на обществената поръчка е прогнозна, като очакваме голям интерес от страна на производителите и доставчиците на електромобили. По този начин на конкурентен принцип бихме постигнали ефективни резултати по отношение на цената. Обръщаме Ви внимание, че всички разходи за поддръжка на електромобилите са за сметка на наемодателя \", се сочи още в отговора, подписан от директора д-р Данчо Пенчев.", "date": "2018.12.20", "title": "Столичната РЗИ наема електромобили по-скъпо, отколкото ако ги купи"}
{"url": "https://www.actualno.com/balkani/kodzias-e-poluchil-telefonna-zaplaha-che-shte-byde-ekzekutiran-news_712872.html", "text": "  Заплашително телефонно обаждане е получил днес бившият министър на външните работи на Гърция Никос Кодзиас заради предложението му за контрол на тайните фондове, съобщават от неговото движение \"Прато\", предаде Плусинфо.     Радио \"Нюз 24/7\" разкри, че неизвестен човек е казал на Кодзиас, че ще бъде екзекутиран.\r\n„Познатите -непознати, парадържавата на политическия живот, днес в телефонен разговор заплашиха Никос Коѕдзиас, само няколко часа след неговото предложение за контрол на тайните фондове на всички министерства, сред които Министерството на отбраната, на вътрешните работи и по-специално Националната разузнавателна служба“, обявиха от \"Прато\" и добавиха, че \"председателят на движението не се страхува\".   Те призовават полицейските и съдебните органи да реагират спешно и да арестуват онези, които стоят зад заплахите към Кодзиас.  С позиция за заплашителното обаждане към бившия шеф на гръцката дипломация излезе и Алексис Ципрас, който в официалния Туитър профил на премиера на Гърция заяви, че заплахите са още едно доказателство за това докъде води слепия национализъм и насърчаването на омразата.\r\nНикос Кодзиас посветено и решително служи на родината си като министър на външните работи и никой, под никакъв предлог не може да оспори неговия патриотизъм, а още повече с фашистки кураж и малодушие да заплашва неговия живот, пише Ципрас.\r\nБившият външен министър на Гърция и лидер на движението \"Прато\" в миналото е бил обект на заплахи към него и собственото му семейство. В допълнение към заплашителните писма и закани Никос Кодзиас е получавал и куршуми и пръст с кръв.    ", "date": "2018.12.20", "title": "Кодзиас e получил телефонна заплаха, че ще бъде екзекутиран"}
{"url": "https://www.actualno.com/smolyan/nedjalko-slavov-posochi-koj-shte-byde-naj-vajnijat-proekt-za-oblastta-prez-2019-g-news_712849.html", "text": "  За догодина наш основен ангажимент остава проектът за изграждане на ГКПП \"Рудозем-Ксанти\", заяви областният управител на Смолян Недялко Славов. Пред шефовете на всички регионални държавни институции днес той направи отчет за свършеното през годината и проблемите, които трябва да разреши.     „Както повелява традицията на днешния ден – Игнажден, поканихме добри хора в сградата на областната администрация, за да може цялата следваща година само добри хора с добри намерения да влизат при нас“, каза Славов в началото.\r\nТой обясни, че за изграждането на ГКПП „Рудозем-Ксанти“ процедурата е на етап оценка на постъпилите оферти за избор на строител и строителен надзор. Поръчката за строителство бе обжалвана още в самото й начало, но КЗК потвърди законосъобразното й обявяване, заложените критерии за оценка и допустимост.  В момента се изпълняват строително-монтажни работи в участъка между Рудозем и Средногорци, за обходния път на град Рудозем още не е избран изпълнител. Напролет започва рехабилитация на пътя от Смолян – Стойките - Широка лъка – Девин - Михалково - Кричим. Финансирането е осигурено от Оперативна програма „Региони в растеж“ и това е най-големият проект за инвестиции в пътната инфраструктура, посочи Славов. Той допълни, че е обявено проектирането на пътя между Рудозем и Смолян през връх Средногорец.\r\nЗа проекта, свързан с разширение на пътя Смолян – Асеновград с частична трета лента, РИОСВ в Смолян издаде решение в петък, че не е необходимо да се прави оценка за въздействието върху околната среда, тъй като участъците, които ще се уширяват, не попадат в защитени територии.    \r\n„Даден беше старт на обществените поръчки за т. нар. втори воден цикъл на Смолян, но за отбелязване са многото инвестиции както на самото водно дружество във всички общини за подобряване на водопроводната мрежа, но проекти за инвестиции във ВиК- инфраструктурата са одобрени на общините от нашата област, които ще се изпълняват догодина“, посочи Недялко Славов.       Той похвали работата на полицията, защото област Смолян продължава да е най-сигурният район в страната - с най-висока разкриваемост и най-ниска престъпност. Другите две гордости на областта са постиженията в образованието – заради най-високите резултати на учениците в матурите и външното оценяване, и в социалната сфера – заради това, че социалните институциите се дават за пример на национално ниво.\r\nСлавов изтъкна, че след преобразуването на 101-ви Алпийски батальон в полк численият му състав е увеличен със 150 души.\r\nНерешен проблем си остава срутището по пътя между Смолян и Мадан. Според Славов още в самото начало са били взети най-правилните решения. „Аз обаче ще бъда спокоен, когато завършат дейностите по трайното укрепване на срутището и настоявам за това“, подчерта той.\r\nДругото предизвикателство пред областната управа по думите на Славов са провеждането на предстоящите два избора – местни и европейски, за които областната управа има преки ангажименти.", "date": "2018.12.20", "title": "Недялко Славов посочи кой ще бъде най-важният проект за областта през 2019 г."}
{"url": "https://www.actualno.com/scene/joana-bukovska-davidova-s-pyrvi-monospektakyl-news_712869.html", "text": "  Йоана Буковска – Давидова подготвя първия в кариерата си моноспектакъл. “Променяне” е драматизация по книгата “Промяна” на актрисата Лив Улман (изд. Колибри) и отбелязва едновременно нейния 80-годишен юбилей (на 16 декември) и 100 – годишнината от рождението на режисьора Ингмар Бергман.     Любопитното е, че спектакълът „Променяне“, излиза точно 18 години – едно творческо пълнолетие - след премиерата на емблематичната постановка на театър 199 - “Есенна соната” по Ингмар Бергман, с реж. Младен Киселов, в която Йоана Буковска дебютира като професионална актриса в изключителната роля на Хелена, с номинация „Аскеер 2001“ за поддържаща роля.\r\nТемата на драматизацията в „Променяне“– дело на самата Йоана - е именно Актрисата. Актрисата, която има много лица, без никой да познава истински нейното собствено лице - постоянно скривано от героините и подменяно от манипулативното отразяване на живота й в медиите. Нейното истинско “Аз” се разкрива чрез истории и хора, през лични страхове от детинство, до вътрешна несигурност на работеща майка, с емоционални женски пропадания и творчески върхове или сривове. Лив Улман пише книгата си почти на възрастта на Йоана, затова и границите между двете се размиват, за да се разтворят в изповедното пространство на Актрисата като човешко същество.  Освен чрез емоционалната си човешка страна, “Променяне” ще ангажира зрителя, като обедини публиката, актрисата и сцената чрез иновативни технологии в театралното пространство.\r\nСпектакълът ще допълни театралната условност с елементи от добавена реалност и 3D Mapping през личните смартфони на зрителите, които пожелаят. Така те ще участват пряко в създаването на реалността на сцената и телефонът – враг номер едно на актьора и публиката в театралната зала – ще стане инструмент в създаването на първото по рода си в България представление-амалгама на театър със специални ефекти от киното, в реално време на актьорското изпълнение.\r\n“Този спектакъл ще бъде емоционална бомбардировка за всички сетива. Едно безусловно, безапелационно, спонтанно, съкровено разкриване на Човека, Жената, Майката и Професионалиста с призвание, които седят зад прозвището “Актриса”. В “Променяне“ ставаш истинска до болка, изразителна по момичешки и озарено - вдъхновяваща по детски” – споделя за спектакъла самата Йоана.    Проектът „Променяне“ е част от програмата на “Пловдив - Европейска столица на културата 2019”.\r\nПатрон на представлението е посланикът на Швеция за България - Н. Пр. Луиз Бергхолм.\r\nПредпремиерните представления на моноспектакъла “Променяне” ще се състоят от 19,30 ч., на 10 и 11 януари, както и 13 и 14 февруари 2019г., в “Нов театър” в НДК, София.\r\nПремиерата на постановката ще бъде в Пловдив, на 11.03.2019 г., на камерната сцена в ДТ“Н. О. Масалитинов“.\r\nБилетите за предпремиерата вече са в продажба в касите на Билетен център НДК, Нов театър НДК и в мрежата на Ticketportal:    ", "date": "2018.12.20", "title": "Йоана Буковска-Давидова с първи моноспектакъл"}
{"url": "https://www.actualno.com/politics/dogan-predkoledno-posochi-kak-bylgarija-da-izleze-ot-dupkata-news_712880.html", "text": "  Към днешна дата обществото и държавата нямат нужда от предсрочни парламентарни избори. Нещо повече, дори - трябва да направим необходимото управляващите да не претърпят вътрешнопартийна имплозия. Това заявява почетният председател на ДПС Ахмед Доган в слово, което е прочел на годишната сбирка на ръководството на ДПС, публикувано на сайта на партията.     Накратко Доган вижда бъдещето на България само по един начин - програмен кабинет за ускорено догонващо развитие на България. беше застъпена и от Сдружение \"Инициатива Единение\", чието лице е бившият ръководител на БАН , който е на мнение за около национални цели от две години насам. \"Разбира се, на първо място е нужно изграждането на сравнително цялостен  \"работен\" проект с динамични параметри за ускорено развитие на страната  по приоритети и сектори\", казва Доган, който не иска промяна на Конституцията за тази цел.   В речта си как България ще стигне до просперитетно развитие, Доган започва от и как тя поставила \"на критично изпитание базовите ценности на европейската културна и мисловна история: разумност,  свобода, отговорност, толерантност, стабилност, сигурност, солидарност и  социална отговорност\" и как настъпил края на либерализма, консерватизма и дори на социалната идея заради \"срива на мултикултурността\" и \"криза на толерантността\".\r\nИменно заради това Доган поставя въпроса -   \"От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света: от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси, към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността. Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави\", смята Доган.\r\nПочетният председател на ДПС вижда целия този процес като \"събуждане на духа на злото\" (изписано с главна буква), а злото било с по-дълбоки корени от доброто - у хората, смята той.   \" , което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката. Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство\", казва Доган, според когото България не е изключение.    Що се отнася до родната картинка, Доган критикува . Нямало възприемане на политическата реалност и това водело до \"самопроизвеждащи се скандални ситуации\". А щом Улицата променя политическото статукво, вече е твърде късно, смята Доган.\r\nОсвен това той посочва, че все така продължаваме да изоставаме от развитието на ЕС и това вече не ни притеснява, а е даденост за нас. \"Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата\", казва Доган.\r\n\"Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна икономика, нито свободна конкуренция, нито сериозен държавен ангажимент в икономиката. , но продължава да се вживява в ретроградната си роля на основен работодател и санкциониращ фактор на бизнеса. \", заявява Доган. Той е категоричен: \"Бизнесът определя политиката, а не обратното\".   \"Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. И най-неприятното е, че с още едно поколение се обричаме да бъдем най-бедната страна в ЕС. Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото \"обединението прави силата\", убеден е Доган.", "date": "2018.12.20", "title": "Доган предколедно посочи как България да излезе от дупката"}
{"url": "https://www.actualno.com/crime/minu-stajkov-ostava-v-aresta-news_712886.html", "text": "  Апелативният специализиран съд не измени мярката за неотклонение на Миню Стайков. Стайков остава с най-тежката такава \"задържане под стража\", предаде БГНЕС.     В началото на септември над 10 лица бяха задържани при акцията на Специализираната прокуратура в офисите на „Винпром Карнобат“ ООД, „Сис Индустрийс“ ООД и „Топаз Мел“ ООД.   На 12.11 бе съобщено, че Апелативният специализиран наказателен съд наложи запор над дружествените дялове и банкови сметки на бизнесмена Миню Стайков, както и възбрана над множество негови недвижими имоти в цялата страна – земеделски земи, жилища, сгради. Специализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които той е обвинен.\r\nМиню Стайков, синът му Стайко Стайков, и още шестима бяха привлечени под наказателна отговорност на 6 септември 2018 г. Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност. По отношение на Миню Стайков съдът прие като обосновано предположението, че участвал в схема за пране на пари, припомниха от обвинението миналия месец. Миню Стайков и още двама от участниците в групата са с наложени мерки за неотклонение „задържане под стража“ и остават в следствения арест. Стайко Стайков се издирва.  ", "date": "2018.12.20", "title": "Миню Стайков остава в ареста"}
{"url": "https://www.actualno.com/society/bylgarija-edna-plenena-dyrjava-news_712817.html", "text": "   По повод историята с Банско и Марк Жирардели да си припомним поуката от аферата \"КТБ\": колкото повече подставени лица има в една държава, толкова повече тя е пленена. Коментар на за .      Марк Жирардели се оказа собственик на фирмата концесионер на . За тези, които вярваха, че тя е притежание на безработен кипърски грък, стана още по-лесно да повярват, че вече е собственост на бивш световен шампион по ски. А за тези, които имаха съмнения по отношения на гърка, появата на шампиона едва ли е разсеяла техните подозрения. Най-изненадан сигурно е останал премиерът Бойко Борисов, който преди време убедено беше заявил, че реалният собственик е г-н Цеко Минев, който не е нито грък, нито бивш шампион в ските.    Тази история, освен че сама по себе си е много интересна, дава повод да се замислим за ролята на подставените лица в българската икономика и политика. Навсякъде офшорни фирми се ползват за намаляване на данъчното бреме и за “по-дискретни” или рискови инвестиции. Но не навсякъде политици на власт прикриват собственото си богатство чрез подставени лица. Скандалът с документите от Панама разкри грозна картина в това отношение, а политици от демократични държави като Исландия бяха принудени да подадат оставка. В не толкова демократични държави пък разкритията убедиха автократите да затегнат още повече режима. Личен приятел на президента Путин например лъсна с милиардно , а официалната преса в Русия интерпретира това като патриотичен акт - хитра схема за избягване на наложените от Запада санкции.  А как стоят нещата в България? По-близо до Исландия ли сме - или по-скоро до Русия? Аферата „КТБ\" ни дава възможност да надникнем зад институционалната завеса. Началото можем да открием в една изтървана реплика на Ахмед Доган за “раздаването на порциите”. Закратко тя скандализира обществеността, но така и не се стигна до пълно осмисляне на проблема в нея. На пръв поглед един политически лидер просто надъхва избирателите си, като се хвали с влияние, което, според него, не е по-малко от това на една банка. По-късно стана ясно коя е банката. А Ахмед Доган, съзнателно или не, всъщност е повдигал булото над трансформацията на политическо влияние в икономическа мощ. След фалита на КТБ можем да възстановим и другите стъпки в тази трансформация:\r\n1) Банка се набелязва от една или от няколко политически сили като обект на особено политическо благоволение. В резултат от това благоволение в нея се “абонират” държавни предприятия, а тя започва да обслужва и фирми, които зависят от политически решения: разрешения, държавна помощ, законодателство и т.н.;\r\n2) В замяна на своето благоволение политическият лидер получава право да се намесва при решения, свързани с кредитния портфейл на банката (раздаване на порции). По този начин близки до него хора стават за един ден собственици на медийна група например. Банката отпуска кредит (без да е ясно как и доколко той е бил обезпечен), с който се купува медийната група. След това тя се ипотекира в друга банка, а първоначалният кредит се връща;       3) Този модел се разпростира не само в медиите. Чрез него се купуват и предприятия. Ключовото за модела е, че обезпеченията срещу кредитите са съмнителни. След фалита на КТБ се оказа, че кредитният ѝ портфейл е силно компрометиран. Тоест, пари са се раздавали на базата на лично доверие;\r\n4) В последния акт почти целият ресурс на банката е изнесен в т.нар. SPV - инвестиционни фирми, притежавани от подставени лица. Банката няма формален контрол върху тези лица - всичко се крепи на доверие. Част от политическата мрежа зад банката започва да се страхува, че целият контрол се концентрира в ръцете на собственика ѝ, с който влизат в разногласие (меко казано). Службите и прокуратурата тръгват към банката - и тя фалира. От тази гледна точка аферата „КТБ\" е всъщност афера с верига от подставени лица. Първо, политик-патрон си избира банкер-клиент, който в действителност е подставено лице на политика в икономиката. Второ, кредити се раздават на определени лица, които се явяват втори подставен ешелон. Накрая целият ресурс на банката се изнася в система от “кухи фирми” на подставени лица. Образува се сложна схема: политическият патрон не е един, а се сменя през времето. Надолу по веригата също има текучество. Някои от подставените лица набират голямо влияние и с времето стават независими актьори. Други са просто шофьори или готвачи и си остават такива.\r\nЗа да се разгърне такава схема, са необходими следните предпоставки:      -   Службите на държавата и независимите ѝ регулатори трябва да си затворят очите за създаването на мрежи от подставени лица. И наистина: аферата „КТБ\" показва как ДАНС, прокуратура, банков надзор, КФН и всевъзможни други регулатори са “проспали”  създаването на мрежи от неформално свързани лица в разрез с “добрите банкерски практики”;\r\n-   Необходими са също така услужливи медии, които не виждат нищо проблематично в съществуващите мрежи от подставени лица. Казано по-просто: за подобна афера е нужен и политически, и медиен чадър. Подставени лица без политически и медиен чадър бързо стават неефективни. Или опасни. Свалянето на политическия чадър от КТБ начаса доведе до нейната разруха.\r\nПоуката от тази история е следната: колкото повече има в една държава, толкова повече тя е пленена. Защото за да функционира една система от подставени лица, службите на държавата, медиите и независимите регулатори трябва да функционират не в обществен, а в нечий частен интерес. Накратко: подставените лица не са това, което са. Те са всъщност симптом на пленената държава.", "date": "2018.12.20", "title": "България - една пленена държава"}
{"url": "https://www.actualno.com/asia/izrael-uvelichava-usilijata-si-sreshtu-dejstvijata-na-iran-v-sirija-news_712879.html", "text": "  След решението на САЩ да изтеглят военнослужещите си от Сирия, Израел ще увеличи усилията си срещу действията на Иран в разкъсваната от война близкоизточна република. Това увери министър-председателят на Израел Бенямин Нетаняху, съобщава вестник The Jerusalem Post, цитиран от агенция \"Фокус\".     „Ние ще продължим да действаме в Сирия, за да предотвратим усилията на Иран да работи срещу нас. Знам, че го правим с пълната подкрепа на САЩ“, увери Нетаняху.   Израелските отбранителни сили също ще продължат да унищожава тунелите за нападение на „Хизбула“, изкопани по северната граница, допълни Нетаняху. „Тези тунели бяха построени от „Хизбула“ с пряка подкрепа и финансиране от Иран. Това е иранската мрежа на агресия в Близкия изток, която също така тероризира Европа и целия свят\", коментира още израелският премиер.\r\nОт редакцията отбелязват, че съответните изявления Нетаняху направи на петата по ред среща на върха Израел-Гърция-Кипър, която се проведе в Беер Шеба по-рано в четвъртък. Президентът на Кипър Никос Анастасияс, гръцкият премиер Алексис Ципрас и посланикът на САЩ Дейвид Фридман също присъстваха на срещата на високо равнище, допълва изданието.  В сряда Нетаняху обяви, че е получил предупреждение от САЩ за решението за изтеглянето на военните им от Сирия. Това се е случило в рамките на телефонни разговори с американския президент Доналд Тръмп и държавният секретар Майк Помпео, проведени съответно в понеделник и във вторник.", "date": "2018.12.20", "title": "Израел увеличава усилията си срещу действията на Иран в Сирия"}
{"url": "https://www.actualno.com/starazagora/prodyljenieto-na-park-artilerijski-v-stara-zagora-trjabva-da-e-gotovo-do-uni-news_712861.html", "text": "  Общата стойност на проекта за продължение на парка е а изпълнител на обекта е фирма „Водстрой“, съобщи кметът Живко Тодоров. Дейностите вече са в ход и той трябва да бъде завършен през юни 2019 г.     Проектът за парк “Артилерийски”, изработен от „Институт за градско планиране“ АД - София, беше представен на обществено обсъждане още през юни. Но са настъпили изменения заради изграждането на скейт парк на около 2 дка площ в югоизточната част. Актуализираният вариант представи пред журналисти главният архитект Виктория Грозева. За съоръжението, което ще отговаря на всички стандарти, се е работило заедно с проектанти, препоръчани от скейт общността в града.   Проектът за парк “Артилерийски” се отличава с много зеленина, пейзажни форми, много алеи и централна алея с продължение на велоалеите, които свързват парка с останалата част на града. Продължението на ул. “Христо Ботев“ ще е с две активни ленти за движение, а в двете странични ще се паркира. Уличното платно ще е разделено от зеленина, а повдигнати пешеходна пътека и велоалея ще свързват северната и южната част на парка. На улицата ще може да се паркира, както и на съседната „Одринска епопея“, ще се изгради и кръгово кръстовище. Предвиден е слънчев часовник като място за срещи, площадки за безопасно улично движение за най-малките.\r\nВсички възрастови групи ще имат свое кътче в продължението на новия парк в Стара Загора. Обособени са зони за спортни, обучителни и извънкласни дейности, православен храм, модерен павилион на поезията, воден акцент, катераческа стена, терен за увеселителен парк и музикални детски площадки. Те ще бъдат изградени на останалите около 40 дка от бившите артилерийски казарми, които Министерството на отбраната прехвърли на общината, с които целият парк ще заеме площ от . На 20 дка от терена ще се изгради спортна зала.  Кметът Тодоров припомни, че през следващата година ще бъдат обновени Летният театър и станционната градина. Днес има държавна приемателна комисия запарк „Митрополит Методий Кусев“ и предстои да се подпише акт 16 за приключване на ремонтните дейности. До месец се очаква да приключи и работата по ремонта в центъра на града, а в средата на януари да бъде пуснат за движение и мостът над жп линията.", "date": "2018.12.20", "title": "Продължението на парк “Артилерийски” в Стара Загора трябва да е готово до юни"}
{"url": "https://www.actualno.com/business/68-e-rystyt-na-prihodite-ot-mejdunaroden-turizym-v-bylgarija-news_712873.html", "text": "  Над 3,4 млрд. евро са приходите от международен туризъм у нас за периода януари-октомври 2018 г. Те нарастват с 6,8% спрямо същите месеци година по-рано, сочат последните данни на Българската народна банка.     Само за октомври 2018 г. постъпленията от международен туризъм възлизат на над 200 млн. евро, като отчетеното увеличение в сравнение с октомври 2017 г. е 3,6 на сто.   Резултатите са много добри и доказват, че вървим в правилната посока. България предлага качествен и разнообразен туристически продукт, което ни позиционира като предпочитана дестинация, заяви министърът на туризма Николина Ангелкова, съобщиха от МТ.\r\nДанните от БНБ за ръст на приходите бяха очаквани, тъй като в края на ноември Националният статистически институт съобщи, че повече от 8,423 млн. са чуждестранните туристически посещения в България за периода януари-октомври тази година, а увеличението е с 4,9%  ", "date": "2018.12.20", "title": "6,8% е ръстът на приходите от международен туризъм в България "}
{"url": "https://www.actualno.com/europe/jertva-i-mnojestvo-raneni-sled-katastrofa-na-avtobusna-spirka-v-germanija-news_712890.html", "text": "  Един човек загина, а други 9 са ранени, след като автомобил се вряза в автобусна спирка в град Реклингхаузен във федералната провинция Северен Рейн-Вестфалия, съобщи местната полиция, цитирана от БГНЕС.     Инцидентът е станал около 16:00 часа българско време. Според очевидци, малолитражен автомобил внезапно е излетял от платното и се е врязал в спирката. На място е загинала 88-годишна жена.\r\nПравоохранителните органи проучват всички възможни версии за инцидента. Има информация, че 32-годишният шофьор е искал да се самоубие.", "date": "2018.12.20", "title": "Жертва и множество ранени след катастрофа на автобусна спирка в Германия"}
{"url": "https://www.actualno.com/politics/ekzakta-ako-izborite-sa-dnes-v-parlamenta-vlizat-samo-gerb-bsp-i-dps-news_712815.html", "text": "  45% от българите посочват, че на страната не са нужни предсрочни парламентарни избори, а 36% са на противоположното мнение. В сравнение с месец октомври 2018 г., с 5% намаляват хората, които не искат предсрочни избори и също с толкова нарастват желаещите предсрочен вот.      Това са изводите от национално на „Екзакта Рисърч Груп”, проведено в периода 10-17 декември 2018 г. По метода на прякото полустандартизирано “face to face” интервю, по домовете им са интервюирани 1000 пълнолетни българи в 125 гнезда, в 93 населени места.    За се обявяват по-често мъже, хора на възраст над 60 години, респонденти с нисък стандарт на живот и 72% от избирателите на БСП. Против предсрочен вот са най-често респонденти на възраст между 30 и 50 години, образовани и заможни хора, както и жители на градовете на страната извън столицата.\r\nВ София общественото мнение е разделено: 35% от столичани са „за” предсрочни избори, а 37% са „против”. Болшинството от избирателите на ГЕРБ и на \"Обединени патриоти\" (ОП) са на мнение, че кабинетът трябва да изкара пълния си мандат. Сред привържениците на ДПС също имат превес преценките, че не са нужни предсрочни избори.  Ако в средата на декември т.г. се провеждаха избори за парламент, ГЕРБ запазва позициите си на първа политическа сила с 23.5% от гласовете на избирателите, а социалистите са втори с 20.8%. Тези стойности са близки до получените през октомври т.г. от „Екзакта”, когато ГЕРБ имаше електорален дял от 23.7%, а БСП - 20.1%. Дистанцията между ГЕРБ и БСП се запазва без промени от началото на годината, като преднината на ГЕРБ пред БСП остава в рамките на около 3-4%.\r\nДанните от показват, че ДПС е трета политическа сила с електорална тежест от 5.1%, а ОП са четвърти с 3.8%. \"Демократична България\" би получила 2.5% от вота на избирателите, а Воля – 1%. АБВ и РБ биха получили по 1%. За други партии биха гласували около 7%, а 34.3% заявяват, че изобщо няма да гласуват.   42% от българите посочват, че имат по-скоро оптимистични очаквания за бъдещето на България, а очакванията на 45% са по-скоро песимистични. Оптимисти са по-често мъжете, българите на възраст до 50 години, заможните и образованите, както и жителите на градовете извън столицата. Три четвърти от избирателите на ГЕРБ и половината от тези на ОП очакват по-добри дни за страната. Най-позитивнии са младите и избирателите на ГЕРБ.    По-често песимистични очаквания за развитието на страната имат хора на възраст над 50 години, нискообразовани и бедни респонденти, избиратели на БСП и на ДПС, хора без политически предпочитания и жители на столицата.\r\nВ средата на декември 2018 г., 45% заявяват, че се чувстват оптимисти за собственото си бъдеще, а песимистите възлизат на 40%.\r\nКато оптимисти се определят по-често мъжете, хората на възраст до 50 години, високообразованите и заможните респонденти, както и жителите на населените места, извън столицата. Единствено сред избирателите на БСП и на ДПС песимизмът натежава над оптимизма към собственото бъдеще. Най-висок песимизъм в персонален план регистрираме и сред хората с ниско образование, отбелязват още социолозите.   ", "date": "2018.12.20", "title": "\"Екзакта\": Ако изборите са днес, в парламента влизат само ГЕРБ, БСП и ДПС"}
{"url": "https://www.actualno.com/society/sofija-v-kapana-na-predpraznichnite-zadrystvanija-news_712875.html", "text": "  В навечерието на празничните дни трафикът в цялата централна част на столицата е интензивен. Колони от автомобили има в района на бул. „Васил Левски”, ул. „Гурко” и ул. „Георги С. Раковски”. Автомобилите буквално пъплят около семафорите, предаде БГНЕС.     Във връзка с предстоящите почивни дни служители на пътната полиция ще регулират пътищата при изходите на големите градове и основните автомобилни трасета и автомагистрали, заяви на брифинг в МВР, началникът на сектор „Пътен контрол” към Главна дирекция „Национална полиция” главен инспектор Росен Рапчев.   „Служителите ще внимават за регулирането и ще санкционират водачите, които не спазват въведените забрани. В почивните дни контролът ще бъде насочен към водачите, употребили алкохол, неправоспособните, скоростните режими както и недопускане на движение на автомобили в лентата за аварийно спиране на автомагистралите.\r\nКакто се очаква да се влоши обстановката, съвместно с щаба в АПИ сме създали организация за спиране на движението, особено на товарните автомобили на места, където няма сериозна валежна обстановка“, каза още инспектор Рапчев. По думите му съгласно заповедта на АПИ за забрана на тежкотоварно движение „Пътна полиция“ ще осъществява контрол.  На 21, 22, 26.12.2018 г. и на 01.01.2019 г., съгласно заповед на Агенция „Пътна инфраструктура”, ще бъде ограничено движението на тежкотоварни превозни средства над 12 тона в часовете от 14 до 20 ч.\r\nВ тази връзка, на територията, обслужвана от областната и столичната дирекция, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението.   Желязков обясни, че е създадена организация за контрол на тежкотоварните автомобили на гранично-пропускателните пунктове, защото статистиката показва, че 1 на 20 камиона се движи с неподходящи за сезона гуми.    Маринов призова водачите да бъдат търпеливи и внимателни и да не предприемат заобикаляне на колона от автомобили, защото няма да могат, но е сигурно, че ще поставят в капан хиляди водачи, тръгнали към близките си.\r\n„Основният призив към водачите както на леки автомобили, така и на тежкотоварни, е да спазват пътните знаци и маркировка, защото не навсякъде може да има полицейски служители.\r\nТова, че няма, не означава, че водачът на тежкотоварния автомобил не трябва да се съобрази със знака, който забранява навлизането в участък, когато вали сняг. Знаете при ситуацията от неделя имаше и много съставени актове на такива водачи – 30 такива акта. Глобите са наистина сериозни.   Освен, че има глоби, има принудителни административни мерки по отношение на превозното средство. Така че, за да не стигаме до тези крайности да се съобразяват с пътните знаци и с организацията на движението“, подчерта министърът.", "date": "2018.12.20", "title": "София в капана на предпразничните задръствания"}
{"url": "https://www.actualno.com/america/trymp-sasht-ne-iskat-da-bydat-policai-v-blizkija-iztok-news_712878.html", "text": "  САЩ не желаят да влизат в ролята на полицаи в Близкия изток. Това заяви държавният глава на страната Доналд Тръмп в коментар в социалната мрежа Twitter за решението на Вашингтон да изтегли военнослужещите си от Сирия.     „Искат ли САЩ да бъдат полицаи в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа Тръмп.     Припомняме, че в сряда той обяви: „спечелихме срещу „Ислямска държава“. Поради тази причина стопанинът на Белия дом подчерта, че е настъпил моментът близо две хиляди американски войници да се завърнат в родината си. Тръмп все пак обеща подкрепата си за кюрдските съюзници - ключови бойци срещу силите на „Ислямска държава“ в Сирия.  ", "date": "2018.12.20", "title": "Тръмп: САЩ не искат да бъдат полицаи в Близкия изток"}
{"url": "https://www.actualno.com/politics/vmro-iska-ot-zaharieva-reakcija-sreshtu-syrbija-zaradi-sprjan-bus-s-podaryci-za-bosilegrad-news_712883.html", "text": "  Поредна недопустима проява - така ВМРО коментира действията на сръбските власти по отношение на бус с подаръци, предназначен за деца в Босилеград. Бусът със 180 коледни пакетчета за децата и календари. е пратен от отдел \"Култура\" на Столична община, а според Културно-информационния център – \"Босилеград\" превозното средство е било спряно на границата.     Заради случилото се ВМРО иска \" спешна и нарочна реакция от Министерството на външните работи на България\". \" Призоваваме вицепремиера Екатерина Захариева да поиска обяснение от  посланика на Република Сърбия в София за скандалните действия на   държавата, която представлява като дипломат. Заявяваме, че по този  случай ще сезираме и европейските институции \", добавят от ВМРО.   \" За наша \"изненада\" микробусът с подаръците е задържан и върнат обратно от сръбските митнически власти на ГПП \"Олтоманци – Рибарци\". Това освен пореден опит за натиск и потъпкване правата на българското национално малцинство в този забравен от сръбската държава край, е и ярка проява на неуважение към такава важна българска институция, каквато е Столичната община. Действията на граничарите едва ли са тяхна лична преценка. Това за нас са координирани действия от страна на държавата, както бяха и тези с арестуваните лекари, с манипулацията на избора на Националния съвет на българското малцинство и още десетки подобни \"инциденти\", които просто не станаха медийно достояние. Това е  доказателство за лицемерната политика на Република Сърбия спрямо България и явно незачитане на добросъседските отношения между двете държави \", казват от ВМРО.\r\n\" Проявата е още по-отблъскваща, тъй като е в навечерието на най-светлия християнски празник – Рождество Христово, време за смирение, добронамереност и грижа за хората в нужда, и особено към децата. Тя е в разрез с християнските принципи и морал. На съвестта на местните власти и идеолозите на този фарс остава разочарованието на децата от това, че тази година Дядо Коледа не можа да ги зарадва с коледни подаръци \", категорични са от ВМРО.  ", "date": "2018.12.20", "title": "ВМРО иска от Захариева реакция срещу Сърбия заради спрян бус с подаръци за Босилеград"}
{"url": "https://www.actualno.com/moresport/tajbe-usein-specheli-nagradata-za-sportist-na-godinata-za-2018-godina-news_712889.html", "text": "  Тайбе Юсеин стана Спортист на годината на България за първи път в кариерата си, след като спечели 61-то издание на престижната анкета. Юсеин имаше страхотен сезон, в който стана световна и европейска шампионка, с което си заслужи първото място в класацията, организирана от Нове АД Холдинг.     27-годишната Юсеин спечели златен медал в категория до 62 килограма на Европейското първенство по борба в Каспийск през май, а тази есен триумфира и на шампионата на планетата в Будапеща. Със силното си представяне Юсеин, която не загуби нито един мач през годината, заслужи още приза „Спортен Икар“ на фондация „Български спорт“ и очаквано бе обявена за номер за годината от Българската федерация по борба.\r\nТоп 10 за Спортист на годината в България за 2018 година вижте в .", "date": "2018.12.20", "title": "Тайбе Юсеин спечели наградата за Спортист на годината за 2018 година"}
{"url": "https://www.actualno.com/sofia/snejna-sofija-chistota-pred-bibliotekata-avtobus-v-nasreshtnoto-video-news_712814.html", "text": "  Поредна порция от абсурди, които обаче се приемат за нормалност, се появи през днешния ден в популярната Facebook група \"Забелязано в София\".     Публикуване е снимка на улицата точно отдясно на Столичната библиотека, където си личи каква кочина е около кофите за боклук. Снимката (на главна позиция) е достатъчно красноречива и без коментарите.\r\nОще по-тъжно е настроението в друга снимка – на нея е показано как някой е изхвърлил българското знаме в кофа за боклук.    Валентин Мартинов/Facebook В друг пост пък е публикуван клип, от който си личи как автобус на градския транспорт влиза директно в насрещното платно точно преди светофара на влизане в Ловния парк при Симеоновско шосе. Там лентите са по три в съответната посока на движение, но въпреки това за шофьора явно не са достатъчни. Под клипа има и коментари, че третата лента, която е де факто за завой към Тех парка, е много къса.     ", "date": "2018.12.20", "title": "Снежна София - \"чистота\" пред библиотеката, автобус в насрещното (ВИДЕО)"}
{"url": "https://www.actualno.com/politics/cacarov-kritikuva-seriozno-popravkite-za-arestite-i-za-obshtinskite-syvetnici-news_712803.html", "text": "   (бел. ред. - при дебатите в пленарна зала депутатът от ГЕРБ Димитър Лазаров коментира, че всичко е наред, защото арестуваният \"ще може да избира от списък\" ). Освен това е важно кой няма да бъде уведомен за ареста – това зависи от преценката на прокурора. Така главният прокурор Сотир Цацаров относно поправките в НПК, които минават през преходни и заключителни разпоредби на Наказателния кодекс и с които се иска при определени обстоятелства да не се съобщава на никого, освен на адвокат, за извършен арест на пълнолетен (липса на информация за ) и непълнолетен (липса на информация за ).     При всички случаи трябва да има прецезиране на законовите текстове, е мнението на Цацаров. Според него, , независимо дали пълнолетен или непълнолетен е бил арестуван. , каза още главният прокурор и даде пример – тероризъм. Разпоредбата трябва да се прецезира така, че да не се пречи на работата на правоохранителните органи, но и да се спазват правата на гражданите. В противен случай правим нещо с добри намерения, а знаете какъв е резултатът, обобщи Цацаров.   Целенасочено и лошо – така Цацаров коментира готвената поредна поправка в Антикорупционния закон, с която от него се изключват общинските съветници ( за гледане след Нова година). Моето мнение е \"каквото за всички, това и за тях\". Като ще въвеждаме подаване на декларации, каква е логиката да вадим общинските съветници, заяви главният прокурор и напомни, че в Антикорупционния закон са включени много по-широк кръг хора, включително директори на горски стопанства.\r\nСъщевременно Цацаров отрече, че е възможно чрез т.нар. \" \" КПКОНПИ да стане репресивен орган. Припомняме, че преди малко над 2 часа вече беше прието, че КПКОНПИ може да конфискува имущество, дори срещу дадено лице да е прекратено наказателното производство и да е оневинено от съда.  Относно , която започна срещу , главният прокурор уточни, че все още тече проверка за конфликт на интереси от КПКОНПИ и трябвало тя да завърши, за да може да започне производство за конфликт на интереси. С други думи – когато завърши проверката на КПКОНПИ, ще се намеси прокуратурата. Очаквам, че КПКОНПИ няма да се забави, подчерта Цацаров.", "date": "2018.12.20", "title": "Цацаров критикува сериозно поправките за арестите и за общинските съветници"}
{"url": "https://www.actualno.com/goodnews/trima-uchenici-ot-veliko-tyrnovo-bjaha-otlicheni-za-humanna-postypka-news_712884.html", "text": "  Директорът на областната дирекция на МВР във Велико Търново ст. комисар Димитър Машов намерили и предали чанта с 450 евро, 82 български лева и лични документи. Тримата са единадесетгодишни ученици от средно училище „Емилиян Станев“      - каза ст. комисар Димитър Машов. Той благодари на родителите и учителите, възпитали децата в този дух и изрази надежда обучението, което МВР провежда също да е помогнало. „Парите са намерени на 11 декември следобед на ул. „Плиска“ във Велико Търново. Децата са посещавали чуждоезикови курсове в училища „Европа“. След като са намерили чантичката на улицата, те са потърсили съдествие от г-жа Иванка Брънзова – секретар в училище „Европа“ , кото им е оказала съдествие да се свържат с полицията и да предадат чантичката. Вътре е имало лични документи. Колегите са установили собственика, който живее в гр. Попово, и са го поканали да дойде да си ги получи. А ние решихме да ги наградим с по една грамота за доблестната постъпка\", разказа за г-жа Марияна Христова от областната дирекция на МВР във Велико Търново.     , която своевременно е оказала съдействие на децата да предадат в полицията намереното от тях.\r\nРодители споделиха, че са горди с достойната постъпка на своите деца.", "date": "2018.12.20", "title": "Трима ученици от Велико Търново бяха отличени за хуманна постъпка"}
{"url": "https://www.actualno.com/balkani/predstoi-nova-sreshta-na-vyrha-mejdu-syrbija-bylgarija-rumynija-i-gyrcija-news_712801.html", "text": "  На 22 декември (събота) в Белград ще се състои среща между президента на Сърбия Александър Вучич и премиерите на България - Бойко Борисов, Гърция - Алексис Ципрас и Румъния - Виорика Дънчила, съобщиха от пресофиса на сръбския държавен глава.     Форумът ще бъде своеобразно продължение на четиристранната среща на високо равнище във Варна. На събитието четиримата балкански лидери и техният израелски колега Бенямин Нетаняху обсъдиха енергийни, транспортни и инфраструктурни проекти, както и дигиталната свързаност. Засегнати бяха въпроси за икономическото и търговско сътрудничество както на регионално, така и на европейско равнище. Важно място в разговорите бе отделено на въпросите на сигурността, как да се гарантира стабилността на Балканите и тяхното балансирано развитие.   Срещата на 22 декември ще се състои в президентството на Република Сърбия в 10:00 ч. местно време. Предвидена е и съвместна пресконференция на лидерите.", "date": "2018.12.20", "title": "Предстои нова среща на върха между Сърбия, България, Румъния и Гърция "}
{"url": "https://www.actualno.com/europe/putin-s-ironichen-otgovor-razbira-se-che-iskam-da-upravljavam-sveta-news_712826.html", "text": "  В рамките на традиционната годишна пресконференция държавният глава на Руската федерация отговори на въпрос на журналист на американското списание The Wall Street Journal, предаде TACC.      , бе отговорът на Путин, след което продължи: „Що се отнася до управлението на света, то ние знаем къде се намира щабът, който се опитва да прави това, и той определено не е в Москва“, подчерта Путин, пише още агенция \"Фокус\".   След това руският лидер припомни колко средства САЩ изразходват за отбрана и зададе въпрос: „ “\r\n„Основната цел на нашата външна политика е да гарантираме придвижваме напред, за да заемем достойно място на международната сцена, като равна сред равни държави“, отбеляза още президентът.  ", "date": "2018.12.20", "title": "Путин с ироничен отговор: Разбира се, че искам да управлявам света"}
{"url": "https://www.actualno.com/plovdiv/kucheto-e-lubov-i-vjarnost-no-i-dylg-osinovete-kuche-ot-priuta-v-plovdiv-news_712819.html", "text": "  Няма безразлични минувачи по Главната в Пловдив днес (20 декември), където са разположени клетките и фотосите на Общинския приют за животни.     Шест кучета - представителна извадка на иначе пълния приют, привличат и ласки, и въпроси, а импровизираният благотворителен базар в полза на приюта бързо пълни касичката. Пловдив от много години реши успешно проблема с уличните кучета, те вече се срещат рядко и само в покрайнините на града. В приюта се грижат за тях, а само през декември са станали четири осиновявания - или, както очевидно е правилният термин - одомашняване. Предпочитат се малки кученца, но ако за вече големите не се намери стопанин, те не се евтаназират. Не на всеки се дава куче - става ясно, ако прозират нечисти намерения, има отказ. Преди година в Пловдив бе разкрита нелегална схема за кучешки боеве, животните там бяха в окаяно състояние, а по делото вече има присъди. Спасените от този ад кучета са в приюта и са добре, споделиха оттам.  Днес на Главната единственото малко кученце също е с най-големи шансове да си намери дом - няколко души вече са питали за него. Предаването става в приюта, а там има много други малки, така че с една акция днес очевидно не един четирикрак приятел ще има добър живот. Кучето е любов, приятелство, вярност, то е и отговорност - разходки, ваксинации, храна, игра. Макар и да има случаи на изоставени домашни кучета, те все пак не са много чести. Общността на любителите на кучета в Пловдив никак не е малка, а напоследък се бори за видеонаблюдение по местата за разходки, защото имаше няколко смъртни случая с домашни кучета, отровени на тях.    ", "date": "2018.12.20", "title": "Кучето е любов и вярност, но и дълг - осиновете куче от приюта в Пловдив"}
{"url": "https://www.actualno.com/goodnews/deca-ot-asenovgrad-izpratiha-sobstvenorychno-izraboteni-kartichki-na-180-babi-i-djadovci-snimki-news_712807.html", "text": "  Точно 180 възрастни асеновградчани, ползващи услугата \"Домашен социален патронаж\", получиха лично изработени, надписани и адресирани картички. Изненадата не бе от Дядо Коледа! Нито от някой техен близък или приятел! Изненадата бе организирана и реализирана от малки асеновградчани. А всички 180 картички бяха различни - от хубава, по-хубава.        Идейни, пъстри, красиви, изпълнени с позитивна енергия и мили послания, изписани от детски ръчички. Инициативата се провежда за втора поредна година. Целта е предколедно да бъдат зарадвани възрастни хора, жители на община Асеновград. Да получат искра топлина и мил жест, който да им върне вярата в доброто. Да им покаже, че всяко дете има нужда от своите баби и дядовци, уважава ги и ги обича. Кампанията стартира за първи път през миналата Коледа. Тогава деца от няколко училища и детски градини, родители, учители и други добротворци се включиха в изработването на персонални коледни картички за възрастните хора, обслужвани от \"Домашен социален патронаж\".    И колективът на институцията, и самите възрастни хора бяха изключително трогнати от жеста. \"А деца и тази година ни попитаха „няма ли пак да правим картички за онези баби и дядовци“. Прекрасно е, когато малчуганите открият колко е лесно да зарадват някого и поискат да го направят отново. Децата и техните ръководители внесоха топлина в празника на непознати хора. Станаха Дядо Коледа за тях.\", споделят емоционално организаторите от Центъра за местни инициативи и развитие-Асеновград.    Децата, участващи в инициативата, са на различни възрасти, възпитаници са на не едно и две асеновградски учебни заведения. Сред най-малките творци са ученици от първи клас. А колкото до възникването на идеята, инициаторите от Центъра за местни инициативи и развитие в Асеновград посочиха, че се опитват винаги по празниците да помислят за хората, които обикновено остават малко по-забравени. \"Коледа се върти около децата, а за възрастните и самотните почти никой не се сеща. Опитваме се да обърнем нещата. Вместо да бъдат все получаващи, децата да се подсетят, че и големите имат нужда от внимание. Пък и да видят колко малко време и усилия са достатъчни, за да зарадват някого. Особено за възрастните хора - мъничко нежност и внимание са много нещо.\", обясни за Actualno.com как се е родила инициативата Миа Сердарева, която е един от организаторите.    Тя разказа един показателен случай от миналата година. Дядо от Асеновград получил картичка от една третокласничка, която носела същото име, като неговата внучка - също ученичка в трети клас. А внучката живеела със семейството си в чужбина. Човекът толкова се е развълнувал, че настоявал инициаторите да открият детето, от което той е получил картичката, и да му благодарят от негово име. ", "date": "2018.12.20", "title": "Деца от Асеновград изпратиха собственоръчно изработени картички на 180 баби и дядовци (СНИМКИ)"}
{"url": "https://www.actualno.com/kustendil/200-deca-v-neravnostojno-polojenie-shte-poluchat-podaryci-za-koleda-news_712853.html", "text": "  Повече от 200 деца от Кюстендил ще получат подаръци за Коледа от Българската православна църква. Дарителска кампания на Светия Синод събра огромно количество коледни подаръци, за децата в неравностойно положение, в цяла България.     68 деца в неравностойно положение, от социално слаби семейства и деца със специални потребности от град Кюстендил ще получат подаръци за Рождество. Отделно общината ще зарадва над 180 деца от яслените групи към всяка една от детските градини в града, с коледни подаръци. По този повод, кмета на община Кюстендил - г-н Петър Паунов се обърна с благодарност към българската православна църква и Светия Синод, за огромното дарение, което са направили, за децата от община Кюстендил. Ето какво още каза той:\r\n\"Кюстендил е значима част от дарителската кампания на Светия Синод. До мен с личното благословение на Светейшия Български Патриарх и Софийски митрополит Неофит, с активното съдействие на Белоградчишкия епископ Поликарп, стотици подаръци вече са тук за кюстендилските деца. Благодарим на Светата ни православна църква, че отново е до нас и ни милва в тези предпразнични дни.\r\nКакто днес отбелязваме деня на Свети Игнатий Богоносец, се моля всички да бъдем истински богоносци, за да може Христос със своята любов да ни пренесе до необятните си жилища и действително  да бъдем истински щастливи, сплотени, много всеотдайни в името на семейството и на Майка България! Светли празници\", завърши Петър Паунов.   Днес православната църква почита свети Игнатий Богоносец - един от учениците на Йоан Богослов. Игнажден е един от големите зимни празници, който предхожда Коледа. Разпространен е в цялата етническа територия на България. Най-характерен за празника е обичаят \"полазване\". От това кой ще влезе пръв в къщата на Игнажден се гадае каква ще бъде следващата година. Ако сполезът е добър, то и в къщата през цялата година ще има късмет и успех във всичко. Ако той не е късметлия, през годината няма да има благополучие за дома и главно в стопанството.\r\nВодени от тази българска традиция, днес и група от детска градина “Слънце„ в град Кюстендил, посети кмета - Петър Паунов. Те бяха облечени в народни носии и “полазиха“ община Кюстендил, с надеждата да донесат много здраве и успехи през следващата 2019 година, предаде кореспондент от града за      ", "date": "2018.12.20", "title": "200 деца в неравностойно положение ще получат подаръци за Коледа"}
{"url": "https://www.actualno.com/politics/dbg-shte-sezira-ek-zaradi-manipuliranija-pazar-na-tok-news_712810.html", "text": "  Българската енергийна борса е само имитация на свободен пазар и това ще доведе до нова солена глоба за страната ни. Ще сезираме Европейската комисия, за да представим всички манипулации. Това се казва в позицията на \"Движение България на гражданите\" по повод необяснимия скок на тока на пазара на електроенергия за бизнеса, съобщиха от партията на Димитър Делчев.     За да се нарече нещо свободен пазар, на него трябва да има конкуренция между продавачите и купувачите. 90% от тока на борсата се продава от 3 дружества, които имат един собственик – държавата. Има достатъчно доказателства, че те са в картел помежду си и че търгуват с вътрешна информация в полза на едни близки до властта бизнеси и в ущърб на всички останали.   Правителството не успя да обясни защо в едни случаи оферти за евтин ток се приемат секунди след като са направени, а в други купувачите не могат с дни да си купят електричество докато цената не скочи с 350%. По наши данни 130 000 фирми в България са застрашени от фалит заради зачестилите манипулации на енергийния пазар.\r\nТези факти показват, че скалъпената на бързо борса за електроенергия, не отговаря в достатъчна степен на европейските правила и България е застрашена от нова санкция от ЕК. Докато на нашата борса няма информация кой продава тока, румънската енергийна борса ОРСОМ е напълно прозрачна и интегрирана с чешката, унгарската и словашката. Поради тази причина цената на електричеството там често е по-ниска и многократно по-предвидима за бизнеса.  България вече беше глобена от Европейската комисия със 150 млн. лв. заради блокиране на конкуренцията в газопреносната си мрежа. В изказванията си след това министър-председателят Бойко Борисов призна вината за блокиране на свободния достъп до тръбите. Припомняме, че през 2016 г. Русия ни осъди за още 1 млрд. 240 млн. лв. заради АЕЦ Белене, а ЕВН водят иск срещу нас за 1млрд. и 200 млн. лв. Категорично заявяваме, че народът не е длъжен да плаща от джоба си над 3 млрд. лв. глоби и по-високи цени за ток и газ заради политиката на ГЕРБ в подкрепа на корупцията и монополите в страната, завършва позицията на политическата формация.", "date": "2018.12.20", "title": "ДБГ ще сезира ЕК заради манипулирания пазар на ток"}
{"url": "https://www.actualno.com/interview/jivko-todorov-vsichki-zapochnati-proekti-v-stara-zagora-shte-bydat-zavyrsheni-do-kraja-na-mandata-mi-news_712638.html", "text": "   Живко Веселинов Тодоров е роден на 21 септември 1981 г. в Стара Загора. Завършва ГПЧЕ „Ромен Ролан“ с английски и немски език и Софийски университет „Св. Климент Охридски“ със специалност „Европеистика“. Работил е като експерт в изготвянето и управлението на проекти за кандидатстване по програми на Европейския съюз в Община Стара Загора и Областна администрация Стара Загора. Избран е през 2009 г. за народен представител от 27-ми Старозагорски избирателен район. Бил е заместник-председател и председател на Комисията по външна политика и отбрана в българския парламент. От 2009 до 2011 г. е ръководител на Постоянната делегация на Народното събрание в Парламентарната асамблея на Съвета на Европа.       На 30 октомври 2011 г. Живко Тодоров печели изборите за кмет на община Стара Загора, с резултат на балотажа 67,12% от гласовете на старозагорци.  На изборите през 2015 г. е преизбран на първи тур за кмет на града с резултат 79,04 %.    С ремонтите някои от фирмите се справиха доста по-добре от други. Основните критики са свързани с центъра на града. Фирмата не успя да се организира и да направи в срок ремонта. До края на годината им беше срокът, но с просто око се вижда, че няма да приключат навреме, което означава, че по договор ще трябва да понесат своите санкции. Всеки ден, с който закъснеят, ще се начисляват такива. Ще обявим публично, впоследствие с колко и защо е санкционирана фирмата.\r\nЩо се отнася до Аязмото и до моста, там нещата са различни. Организираха се добре на база на сроковете, които имаха. За Аязмото вече има издаден Акт 15. На моста времето им изтича през март, но са обещали, че до края на годината ще го завършат предсрочно. Смятам, че ако и времето ни помогне, ще си удържат на обещанието и до края на годината ще пуснем моста. Правят всичко възможно да го приключат предсрочно, защото разбират какво неудобство се създава за хората заради ремонтите, особено на моста, който е ключов. Там се работи много по-активно, много по-организирано, личи си. Мисля, че ще успеят да приключат навреме.     Не знам дали е възможно. Въпросът е, че трябва да се направи, ако искаме да имаме модерна, развита демокрация и страна. Считам, че в момента голяма част от ресурсите са централизирани. Включително оперативните програми, контролът по тях, включително държавните средства. Трябва регионите да имат по-голяма самостоятелност. Например - следващото ниво на местно самоуправление. Имаше го разписано в Закона за регионалното развитие, имаше и стратегия преди години областните управители да имат повече правомощия, да се създадат регионални съвети. Имаше много неща, които се коментираха, но те винаги остават само на документ и за всичко се опира до София като решение на проблемите и въпросите. Не е важно за Живко Тодоров. Важно е за хората да се вземат колкото може на по-ниско ниво решенията. По този начин и те участват много по-активно в тях. Защото хората избират пряко кметовете и тези кметове носят след това отговорност пред тях. Общинските съвети контролират, те също са избрани от хората и могат ежедневно да дават отчет за всичко, което се прави. Това е принципен въпрос. Всичко трябва да е ясно и точно разписано. Според мен не трябва да има значение кой кмет от коя партия е и това може да се гарантира единствено с ясни правила и ясни взаимоотношения между централна и местна власт. В много случаи се получава така, че начинът, по който се прилагат правилата, се различава съществено от българското законодателство. Има случаи, в които сме спазили на 100% Закона за обществените поръчки, санкционирали са ни и впоследствие ние осъждаме управляващия орган за парите, с които са ни санкционирали. Имаме няколко такива спечелени дела на обща стойност около 500 хиляди лева. Общината ще си ги върне от санкции, които са неправомерно постановени. Смятам, че тук има разминаване в прилагането на законодателството и начина, по който се тълкува от управляващия орган. Защото впоследствие българският съд казва, че нарушение няма. Затова наложените санкции трябва да бъдат възстановени на общината.   В администрацията има към 350 служители. Отделно има още по звената и общинските предприятия. Средната работна заплата е около 800 лв. Трудно, защото стандартът на живот в България е нисък. Ако говорим за по-възрастни хора, които са се установили вече и имат някаква рутина, те по-лесно могат да бъдат стимулирани да останат. Но младите хора се задържат трудно, защото голяма част от тях търсят някакво по-добро развитие. Било в столицата, било в чужбина. Това е процес, който не изненадва никого. Вече сме определили приоритетите си за догодина. Голяма част от проектите ги съфинансираме, така че нямаме много празноти в бюджета, на които можем да разчитаме. Смятам, че обектите, които сме започнали и които ще завършим, са сериозни като обем работа. Няма да излезем извън рамките на бюджета. Никога не сме си позволявали да го правим. Основното, което ме прави щастлив е, че всичко направено е било в рамките на възможностите на общината, не сме ги надскачали. Много общини имат кредити, които трябва да връщат идните поколения. Община Стара Загора не е в такова състояние, има много добри възможности и е от общините с най-малко задължения. Което за мен е удовлетворение, че утре и да не съм в общината, ще оставя след себе си една добра единица като състояние и като хора, работещи в нея. До края на мандата всичко, което сме започнали, трябва да бъде направено. Не коментирам големите обекти, които считам, че ще бъдат приключени. Дали с 20 или 30 дена забавяне, това ще стане. Стартирали сме проекта за “Самара 1”, по който имаме съфинансиране - в момента обновяваме водоснабдяване и канализация, пътната мрежа. Имаме ремонти на училища - Средно училище “Иван Вазов”, 9-о основно училище. Имаме залата на Синдикалния дом, Руския пазар евентуално, Летния театър, социалните жилища, сградата на общината, зоопарка, който ни е амбиция да обновим - ще бъде добре. За мен е важно да успеем от тези приоритети да изпълним колкото се може повече. Дом “Литературна Стара Загора” е почти готов. В момента тече оборудването и очаквам в най-скоро време да го приемем. Ще го обявя през месец май. За мен никога постът не е бил самоцел. Винаги съм гледал да бъда някъде, където мога да съм полезен. Нека да минат всички тези важни проекти, които в момента работим, и тогава ще стане ясно. Много мои колеги заявиха желанието си да се кандидатират. Но аз смятам, че желанието трябва да е след всичко останало, което води към предпоставки за това. Предпоставките са свършената работа и подкрепата, предпоставки са дали човек се чувства полезен в даден момент и дали ще работи със същия ентусиазъм.    Смятам, че да, защото това, което съм имал в себе си като виждане, в обстоятелствата, които е имало, е успяло да се реализира. Най-вече живот и здраве! Смятам, че това е най-важното за тях и повече положителни емоции през годината! ", "date": "2018.12.20", "title": "Живко Тодоров: Всички започнати проекти в Стара Загора ще бъдат завършени до края на мандата ми"}
{"url": "https://www.actualno.com/viewpoint/100-prichini-za-vojna-100-prichini-za-mir-news_712766.html", "text": "  Десет бойни самолета от военновъздушната ескадрила на Четвърта армия на руските ВВС създават ново напрежение между Москва и Киев и разпалват тревогата за потенциална война в Европа. На 22 декември изтребителите тип \"Сухой\" СУ-27 и СУ-30 предстои да бъдат прехвърлени от една руска военновъздушна база в друга: от Кримск край Краснодар - в Белбек край Севастопол на анексирания от Русия полуостров Крим.     Руското министерство на отбраната се опита да внесе успокоение, заявявайки, че въпросните самолети и преди са били разположени в Крим. Извършваните ремонтни дейности в Белбек наложили временно те да бъдат прехвърлени в Кримск, а сега просто се връщали обратно. С други думи: няма никакво основание за паника. Така ли е наистина?   Украинските медии предупреждават, че на полуостров Крим са разположени близо стотина бойни самолети и твърдят, че руски подводници и ракети можели да поразят всяка цел в региона на Черно море. Информационната агенция UNIAN се позова на съобщение на Министерството на отбраната в Киев.\r\nРуският външен министър Сергей Лавров наля още масло в огъня. В радиоинтервю той заяви, че в края на декември украинският президент Петро Порошенко планирал \" \" по границата с Крим. И Русия нямало да остави това без последствия. Ударът на Порошенко щял да предизвика съответен противоудар, защото за Русия \"Крим е наша страна, това са наши граници. И ние няма да допуснем Порошенко да прокарва там собствените си интереси\", заяви още Лавров. Той нарече украинското държавно ръководство \"нацистки режим\", който искал да атакува рускоговорящите граждани на Украйна в региона на Донбас.  НАТО изрази сериозна загриженост от това ново развитие. \"Продължаващата милитаризация на Крим застрашава суверенитета на Украйна и стабилността в региона\", се казва в отговор на запитване на Deutsche Welle. От НАТО заявяват още, че следят развитието на събитията внимателно и предлагат на Украйна \"силна политическа и практическа подкрепа, включително и доставката на сигурно комуникационно оборудване за украинските въоръжени сили до края на годината\".\r\nГерманското външно министерство също следи със загриженост информациите за прехвърляне на руски военни части в Крим. В официално становище от Берлин се казва следното: \"Призоваваме всички страни да не предприемат никакви стъпки, които биха могли да изострят и без това напрегната ситуация в региона. Германия подкрепя гласуваната от Общото събрание на ООН резолюция, която призовава Русия да изтегли своите военни сили от Крим“.        Германски дипломати в Москва не смятат, че планираното прехвърляне на руски бойни самолети може да предизвика непосредствена военна опасност. Те смятат, че в случая става дума по-скоро за \"дрънкане на оръжия\" и за демонстрация на сила от страна на Москва след ноемврийския конфликт около Керч и в навечерието на годишната пресконференция на президента Путин.\r\n\"Европа със сигурност няма да се окаже във война заради десетте самолета на полуостров Крим\", смята руският политолог Александър Храмчихин от Института за политически и военни анализи в Москва. Той припомня и факта, че още през 2014 година Русия е разположила в Крим десетки свои бойни самолети: \"Какъв е тук проблемът? Запада трябва окончателно да е полудял, щом като смята за акт на агресия прехвърлянето на няколко самолета от едно място на друго\", казва той.\r\nВоенният експерт Владимир Шербаков не изключва дори вероятността, Украйна да използва предислоцирането на руските самолети като \"изкуствен повод, за да увеличи истерията“. Независимият руски военен експерт Павел Фелгенхауер смята, че завръщането на бойните самолети в Белбек само по себе си не е повод за сериозна тревога. Той обаче твърди, че войната все пак наближава: \"Не се знае само кога ще започне и какви мащаби ще има\".  Deutsche Welle  Заглавието е на редакцията    ", "date": "2018.12.20", "title": "100 причини за война, 100 причини за мир*"}
{"url": "https://www.actualno.com/asia/raketen-obstrel-v-kandahar-njama-postradali-bylgarski-voenni-news_712767.html", "text": "  Базата на международните коалиционни сили на летище Кандахар в Афганистан, беше подложена на ракетен обстрел. Това става днес, 20 декември 2018 г., в 00.10 часа местно време (21:40 часа българско време на 19 декември 2018 г.).     От Министерство на отбраната съобщават, че .    ", "date": "2018.12.20", "title": "Ракетен обстрел в Кандахар, няма пострадали български военни"}
{"url": "https://www.actualno.com/europe/zapochna-godishnata-preskonferencija-na-vladimir-putin-news_712771.html", "text": "  Започна традиционната годишна пресконференция на държавния глава на Руската федерация Владимир Путин за резултатите от годината, първата след преизбирането му на поста през март, предаде TACC.     За събитието са акредитирани рекорден брой местни и чуждестранни журналисти – 1702, поясни говорителят на Кремъл Дмитрий Песков. Те ще задават въпроси към Путин, като няма ограничения за темите.   Встъпителната реч на руския президент бе за състоянието на икономиката на страната.", "date": "2018.12.20", "title": "Започна годишната пресконференция на Владимир Путин"}
{"url": "https://www.actualno.com/healthy/registrirani-sa-4-982-sluchaja-na-ostri-zarazni-bolesti-u-nas-prez-izminalata-sedmica-news_712833.html", "text": "  През изминалата седмица са регистрирани 4 982 случая на остри заразни заболявания срещу 4 450 случая за предходната 49-та седмица, съобщи здравното министерство.     Общата заболяемост от грип и ОРЗ за страната през 50-та седмица достигна 130.63 на 10 000 души, срещу 116.68  на 10 000 души за 49-та седмица.   Областите с регистрирана по-висока от средната за страната заболяемост са: Силистра, Стара Загора, София град, Бургас и Видин.\r\nС настъпването на Коледно-новогодишните празници и Коледната ваканция на учениците и свързаното с тях струпване на много хора на закрити пространства се създава допълнителна възможност за  разпространението на грипната инфекция. Най-вероятно в края на месец януари и началото на месец февруари следващата година в някои от областите ще бъдат достигнати епидемични стойности.  Съгласно данните от изследваните проби в Националната референтна лаборатория „Грип и ОРЗ“, НЦЗПБ в момента в страната циркулират паралелно два щама на грипния вирус: A(H1N1)pdm09  и A(H3N2).\r\nПрез 2018 г., в изпълнение на ангажиментите по осигуряване на ваксини за задължителни и целеви имунизации и реимунизации за българските граждани и в съответствие с изискванията на Наредба № 15 за имунизациите, Министерство на здравеопазването сключи договори за всички видове биопродукти за двугодишен период на обща стойност 60 млн. лв.   Това гарантира по-голяма предвидимост и стабилност на доставките. Към момента са доставени всички заявени количества по договорите, което създава обезпеченост и сигурност при изпълнение на Националния имунизационен календар.    Количества ваксини регулярно се разпределят на Регионалните здравни инспекции или директно на общопрактикуващите лекари за обхващане на подлежащите лица.", "date": "2018.12.20", "title": "Регистрирани са 4 982 случая на остри заразни болести  у нас през изминалата седмица"}
{"url": "https://www.actualno.com/europe/putin-provokacijata-v-kerchenskija-proliv-e-zaradi-izborite-v-ukrajna-news_712776.html", "text": "   . Това заяви руският президент Владимир Путин по време на традиционната си голяма годишна пресконференция.     По думите му . \" \", отбелязва главата на Руската федерация, тъй като според него украинският лидер Петро Порошенко . Путин посочи, че , задържани по време на инцидента, , което се води срещу тях.  По думите на стопанина на Кремъл остава важен търговски партньор за Русия, като стана ясно, че дори има ръст в товарооборота между двете държави. Стана ясно и че .  Путин смята, че блокадата между Донбас и останалата част от Украйна е установена от властите на Киев. Държавният глава отбеляза, че опитите за разрешаване на политическите проблеми в Донбас със сила .  . В тази връзка Путин изрази съжаление, но същевременно увери: „ \". Свидетели сме на разпадането на международната система за сдържане на въоръженията, предупреди държавният глава. Според него, ако подобен конфликт възникне, това може да „ “.      Путин припомни за решението на САЩ да се изтеглят от (ДРСМО), . В резултат Русия спечели предимство, но е за поддържане на паритет, подчерта още лидерът на Кремъл, цитиран от РИА Новости. Путин отказа да коментира китайско-американските отношения. „Това е много деликатна тема. Тук няма да се ръководим от принципите, заложени в Кодекса на Хамурапи“, бяха думите на лидера на Кремъл в отговор на пореден журналистически въпрос, предаде още ТАСС.\r\nЩо се отнася до Япония, Путин увери, че Москва и Токио ще продължат да работят за постигането на официален мирен договор. „ “, подчерта той. Руският президент обаче изрази загриженост от разполагането на американска система за противоракетна отбрана на територията на островната държава.   Сравнявайки международната реакция на и убийството на журналиста на в Генералното консулство на Саудитска Арабия в Истанбул, държавният глава обърна внимание, че в . В тази връзка Путин открои „русофобския подход“ на международната общност, насочена към сдържане на развитието на Русия като конкурент, отбелязва още агенция \"Фокус\".  Коментирайки последиците от санкциите срещу Русия, стопанинът на Кремъл изрази увереност, че . Путин подчерта, че заради санкциите Западът е загубил руския пазар, което е довело до съкращаване на работните места. „За тях това е осезателно“, изрази увереност Путин, като същевременно допълни: „В Русия безработицата е 4,8%, а в Европейския съюз – например в Испания, тя е 15%“.\r\nПутин припомни, че почти в цялата си история . Владимир Путин бе категоричен, че . „Газът няма да свърши, имаме повече, отколкото целият свят общо“, увери лидерът на Кремъл. Така Путин реагира на опит на журналист да зададе въпрос с фразата: „Скоро газът ще свърши, Владимир Владимирович!“.\r\nЛидерът на Руската федерация посочи, че . \"Основното нещо пред нас е, че икономически трябва да влезем в нова лига\", заяви Путин и добави: \"Имаме всички шансове да заемем петата позиция по отношение на икономиката. И мисля, че ще го направим\".\r\nПрипомняме, че понастоящем Русия се нарежда на 12-то място в световната класация на с икономическа продукция на стойност около 1,5 трилиона долара. Списъкът на МВФ оглавяват Съединените щати, следвани от Китай, Япония, Германия и Великобритания на пето място.  , коментира Путин, цитиран от AFP. Той изброи няколко положителни фактора, включително прогнозирания ръст от 1,8% през годината, както и \"малкия ръст на реалните доходи\".\r\nПрезидентът каза, че Русия има \"приемливо\" равнище на инфлация, като в началото на следващата година се очаква кратък период на по-висока инфлация, дължащ се на увеличение на ДДС от 18 на 20%, което влиза в сила от 1 януари. Руският лидер сравни журналистите със служителите в службите за сигурност. Според него те имат нещо общо помежду си – и едните, и другите работят с информация.\r\nЕдин от журналистите, който беше в залата за пресконференция, се възползва от паузата, свързана с предаването на микрофона, за да поздрави Путин с празника на служителите в службите за сигурност. „Благодаря ви! На вас също“, отговори президентът. „ “, добави Путин, който дълги години е работил в руското разузнаване. Държавният глава на Русия \"като цяло\" се съгласи с оценката на американския колега Доналд Тръмп, съгласно която терористичната групировка е победена в Сирия. „ . Постигнахме съществени изменения в борбата с тероризма на територията и нанесохме сериозни удари по „Ислямска държава“ в Сирия“, заяви Путин. Реставрацията на социализма в Русия е невъзможна, категоричен бе още Путин. \"Промяната в обществото е толкова дълбока, че . Възможни са единствено елементи на социализация на икономиката, на социалната сфера“, коментира лидерът на Кремъл. Възстановяването на социализма „винаги е свързано с разходи за повече доходи и в краен резултат – в икономиката“, обясни още Путин в отговор на журналистически въпрос.\r\n„Западът вижда заплаха в лицето на Русия. Наистина ли искате да управлявате света?“, попита Путин журналист на The Wall Street Journal. , бе отговорът на държавния глава. А след това той продължи: „Що се отнася до управлението на света, то ние знаем къде се намира щабът, който се опитва да прави това, и той определено не е в Москва“, подчерта Путин.\r\nСлед това той припомни колко средства САЩ изразходват за отбрана и зададе въпрос: „ “\r\n„Основната цел на нашата външна политика е да гарантираме придвижваме напред, за да заемем достойно място на международната сцена, като равна сред равни държави“, отбеляза още стопанинът на Кремъл.  За годишната пресконференция на руският президент бяха акредитирани рекорден брой местни и чуждестранни журналисти – 1702, поясни по-рано говорителят на Кремъл Дмитрий Песков. Те задаваха въпроси към Путин, като нямаше ограничения за темите. Това е първата голяма среща на държавния глава с журналистите след преизбирането му на поста през март. ", "date": "2018.12.20", "title": "Путин: Провокацията в Керченския пролив е заради изборите в Украйна"}
{"url": "https://www.actualno.com/actualno/za-koleda-si-pojelavam-da-ne-ni-upravljavat-idioti-news_712778.html", "text": "  Пожелавам си го всяка година. Но явно съм бил много непослушен – все не го получавам. Както и още много непослушни българи.     Доказателствата се трупат всеки ден. Ето го поредното - ако едно дете е задържано с мярка за неотклонение \"задържане под стража\", това не е дете, което е послушно и добро, казва поредният управленец по калъп, Евгени Стоянов. А пък си обезателно послушен и добър, ако си зам.-министър, да не говорим министър. И депутат, и премиер, и президент. Там са само добрички и послушни – слушкат ли слушкат. Е, не слушкат тези, които са ги избрали, а някои други, но това са подробности. Макар че Дявола в дейталите т.е. подробностите се крие ...\r\nТази седмица а, с въпрос коя законодателна инициатива, станала публично известна само през последния месец, е най-нагла. Направихме обаче грешка – пропуснахме да добавим още един отговор. И той е: \"Толкова са възхитителни, че не можем да си изберем!\" Така и с управлението – толкова много възхитителни има там, че не можем да си изберем от кого да почнем.\r\nМислех съвсем сериозно да напиша един материал на кого не бих пожелал Весела Коледа. Ей така, поименно – като във вица за жертвите от Втората световна война. Но няма смисъл – прекалено много са. Единственото, което има смисъл, е не само да ги разпознаваме, а да почнем да не ги допускаме до властта. Или вече станаха повече от нас?    Ивайло Ачев ", "date": "2018.12.20", "title": "За Коледа си пожелавам да не ни управляват идиоти"}
{"url": "https://www.actualno.com/politics/s-priemaneto-na-oblekcheni-proceduri-v-zut-se-pohvali-vmro-news_712822.html", "text": "  Парламентът прие законопроект за изменение и допълнение на Закона за устройство на територията, в който са залегнали предложенията на Обединените патриоти за финансово облекчаване и намаляване на сроковете за гражданите, които искат да сключат договори с операторите на комунални услуги.     Вносител на предложението е депутатът Искрен Веселинов и група народни представители от ОП.   На практика с приетите промени в ЗУТ за облекчаване на административните и финансови тежести при строителство, проектиране или планиране, държавата не губи финансово, нито пък се създава нуждата от създаване на нови държавни структури, които да извършват тези дейности, или пък закриването или сливането на други такива.\r\n\"Това е огромна крачка в борбата с бюрокрацията, благодарение на Патриотите от ВМРО. С приетите промени в ЗУТ се облекчават административните и финансови тежести при процедурите на устройствено планиране, инвестиционно проектиране и разрешаване на строителство.  С промените се спира безумното обикаляне от гише на гише за подаване на необходимите документи. Сега това служебно ще се прави от Общината, след като гражданинът подаде виза, в която заяви нужните за него експлоатационни дружества, с които да сключи договор. Идеята за сключването на договор чрез заявката и издаването на виза е да се избегнат нови утежняващи от възложителя условия. Процедурата ще отнема месец. А ако комуналните дружества не съгласуват проектите в 14-дневен срок, се прилага принципът на мълчаливото съгласие.\r\nВ доегашните условия за гражданите процесите по строителство бяха доста утежнени, защото за да получат информация за начина, по който да станат клиенти на определените дружества, те трябваше да заплащат такси. Отделно от това във всяко едно дружество се подава заявление и се плаща такса. Процес, който е тежък финансово за хората и отнема много време.   С приетите промени в ЗУТ слагаме край на безумното лутане на клетия гражданин, захванал се да си построи къща например, по инстанции като Енерго, ВиК, Топлофикация, Газоснабдяване и пр. Сега той трябва да ходи и съгласува с всяка от тях свързването на имота си, да заверява проекти, да плаща такси и най-важното да чака и да чака. Често само ЕРП-тата мотаят хората по 2 години, за да им станат клиенти, обяснява вносителят Веселинов.    Той е категоричен, че сега всичко това ще го извършва служебно общината. Пускаш си заявлението за виза и искаш в нея изходните данни на комуналните дружества. Визата ти е и предварителен договор и основание за захранване с ток на обекта и т.н.\r\nИ цялата процедура ще отнема най-много месец. Ако пък комуналните дружества не съгласуват проектите за 14 дена - действа мълчаливо съгласие, приема се, че са съгласувани без забележки. Мисля, че свършихме добра работа, обяснява още Искрен Веселинов.", "date": "2018.12.20", "title": "С приемането на облекчени процедури в ЗУТ се похвали ВМРО"}
{"url": "https://www.actualno.com/koledenduh/v-njakogashna-stanimaka-ne-sa-ukrasjavali-elha-za-koleda-news_712716.html", "text": "  Какви конкретни обичаи и ритуали са се провеждали в миналото по време на коледните празници в някогашна Станимака? Този въпрос отправихме към етнографа от Исторически музей-Асеновград Надя Янкова. С все по-осезаемо наближаващия ден, в който православните християни честват Рождество Христово, се запитахме как ли са протичали празничните моменти в миналото на града. Предлагаме Ви следващите няколко реда, които ще Ви пренесат във времената на станимашките традиции и обичаи.     Подготовката за празненствата е започвала още от преди 24-ти декември – Бъдни вечер, наречен още Суха Коледа. Важна част от подготовката за празника е била приготвянето на трапезата. За целта са се наготвяли девет постни ястия, символизиращи деветте месеца, в които Света Богородица е носила Младенеца. Характерни за района ястия още по- онова време, както и сега, са били постните сарми с кисело зеле. Много важна роля от празничната трапеза е имала питката кравай. В нея се е слагала сребърна пара. Считало се е, че най-честит през годината ще бъде онзи, при когото тя се падне.   В празничната нощ, посредством ритуалите на храненето, а и не само, хората са гадаели или наричали какво ще донесе идната година. Така, например, поставянето на глава чесън на масата, подканял всеки един член от семейството да си вземе една скилидка и да я изяде, за да бъде здрав през годината. Правели са се гадания и с орехи. Всеки си избира орех и в зависимост от това какъв му се падне – дали е кух, или пък с голяма ядка – това предвещава благоденствието му през предстоящата година.\r\nНа трапезата в миналото са присъствали задължително виното и туршията от грозде – т. нар. \"грозденица\". Тъй като някогашна Станимака е била голям винарски център, осигуряването на плодородие през годината е било изключително важно. Ето защо, преди началото на празничната вечеря, главата на семейството прекадявал с тамян масата с ястията. После слизал и в избата, за да прекади бъчвите, линовете и другите винарски пособия, като по този начин се измолва Божия благодат за следващия винарски сезон.  Когато вечерята приключи, ястията не се прибирали, а се оставяли на трапезата. Вярвало се, че през нощта домовете на хората се посещавали от Света Богородица, която заедно с мъртвите предшественици на съответното семейство сядала на трапезата, за да се нахрани. По тази причина и огънят в огнището не трябвало да загасва. Затова се избирало най-голямото дърво, което да поддържа топлината почти през цялата нощ.\r\nРано сутринта на следващия ден домакините посрещали коледари. Те представлявали групи, съставени от деца и младежи, които обикаляли по къщите и пеели празнични песни. Целта на ритуала била да се донесе мир и благодат в дома. Стопанката на къщата дарявала коледарите с ябълки, орехи, сушени плодове или колаци. Тъй като в Станимака е имало голяма гръцка диаспора, а и много гърчеещи се българи, коледуването не се осъществявало в техните махали и домове, защото те са се разграничавали от характерно българските обичаи.   След провеждането на този ритуал, семейството е посещавало църква, където е присъствало и слушало празнична литургия. После е било редно да се ходи на гости при близки и роднини. Типично за Асеновград или някогашна Станимака е било празнуването на втория ден от Коледа (26 декември) в чест на Света Богородица. Този празник се почита и отбелязва от жителите на града и до днес. Жените, носещи името Мария, именно тогава отбелязват своя имен ден, макар в други части на страната да се смята за техен празник 15-ти август (Успение Богородично). Култът към Божията майка в Асеновград е силно залегнал, вероятно подхранван и от чудотворните икони на Богородица, които се намират в различни асеновградски и селски храмове в района. Третият и последен ден на Коледа е посветен на Свети Стефан.    Традициите се променят постоянно. \"Дори и да искаме, няма как да ги опазим в чист вид, такива, каквито са били. А всъщност не съществуват такива, тъй като обичаите са достояние на хората, не са институционализирани, рамкирани и именно по този начин те са задоволявали някаква изконна потребност, от която хората са имали нужда. Така е и днес.\", категорична е Надя Янкова. Правейки сравнение, става ясно, че голяма част от празничните ритуали са се съхранили и в много домове се изпълняват и до днес.\r\nПрави впечатление разликата, че в миналото украсяването на коледно дърво въобще не е съществувало в асеновградския регион. А днес не можем да си представим къща или площад в голям град, където да липсва грейнала елха. Дори официалното запалване на коледните светлини в съвременния свят се превръща в своеобразен вид градски ритуал, в който хората вземат участие. Днес все още се ядат постни ястия на Бъдни вечер, а парата от питата веднага превръща човека, на когото се е паднала, в звезда из социалните мрежи. \"Но най-ценното, което е останало, като послание от предците ни към нас, според мен, е това - да бъдем заедно по Коледа, да се съберем с близки и роднини, да благодарим, че се е случило и да се молим и следващата година пак да бъде така.\", изрази мнението си в края на нашия разговор етнографът от Исторически музей-Асеновград - Надя Янкова.", "date": "2018.12.20", "title": "В някогашна Станимака не са украсявали елха за Коледа"}
{"url": "https://www.actualno.com/crime/ivan-geshev-naj-serioznoto-nakazanie-v-bylgarija-e-da-ti-bryknat-v-djoba-news_712774.html", "text": "  Само тази година са запорирани, иззети, обезпечени по всякакъв начин парични суми за над 50-60 милиона лева, може да се окаже и доста повече.     Ако добавим \"Джи пи груп\" ще стигнем и до 100 милиона. Това за Специализираната прокуратурата е важно и приоритет, заяви заместник-главният прокурор Иван Гешев, предаде БГНЕС.   Заместникът на главния прокурор, зам.-директорът на ГДБОП Стоян Темелакиев, зам.-ръководителят на Специализирана прокуратура (и наблюдаващ делото прокурор) Кирил Пейчинов дадоха брифинг в Съдебната палата днес във връзка с разбита престъпна група за данъчни престъпления\r\nВ схемата са участвали строителни фирми, намесени са общини и санирането на сгради, а щетата е за стотици милиони. Иззети са над 750 хил. лева и златни турски монети с лика на Ататюрк от банкови касети, каза Гешев.  В началото на брифинга Иван Гешев направи кратка равносметка на годината за Спецпрокуратурата.\r\nСпоред него най-сериозното накзание в България е да ти вземат това, което си откраднал. Иначе казано \"да ти бръкнат в джоба\", заяви Гешев по повод акциите на Специализираната прокуратурата срещу корупцията.   За нас мярката за неотклонение \"парична гаранция\" е много сериозна, за някои лица дори много по-сериозна отколкото задържането под стража, заяви Гешев.    ", "date": "2018.12.20", "title": "Иван Гешев: Най-сериозното наказание в България е да ти бръкнат в джоба "}
{"url": "https://www.actualno.com/society/novinite-naj-vajnoto-za-denja-20-dekemvri-news_712866.html", "text": "  Редакционният екип на Actualno.com ви представя вечерния информационен бюлетин, посветен на най-важните акценти от днешния 20 декември, четвъртък.      Поправки в Закона за чистотата на атмосферния въздух (ЗЧАВ), касаещи природен парк \"Пирин\" приеха депутатите на второ четене. Със 108 гласа \"за\" и без нито един \"против\" през преходните и заключителни разпоредби на ЗЧАВ се изменя текстът на Законът за защитените територии (ЗЗТ) и по точно чл. 21, т. 9.   Няма таен арест – по една проста причина, тъй като лицето има право на адвокатска защита от самото задържане (бел. ред. - при дебатите в пленарна зала депутатът от ГЕРБ Димитър Лазаров коментира, че всичко е наред, защото арестуваният \"ще може да избира от списък\"). Освен това е важно кой няма да бъде уведомен за ареста – това зависи от преценката на прокурора. Така главният прокурор Сотир Цацаров относно поправките в НПК, които минават през преходни и заключителни разпоредби на Наказателния кодекс и с които се иска при определени обстоятелства да не се съобщава на никого, освен на адвокат, за извършен арест на пълнолетен (липса на информация за 48 часа) и непълнолетен (липса на информация за 24 часа). Депутатите окончателно приеха на второ четене промени в Закона за противодействие на корупцията, според които прекратяването на наказателно производство и признаването на невинност няма да бъдат пречка за отнемане на незаконно придобито имущество. Така прекратено наказателно производство или влизане в сила на присъда, с която подсъдимият е признат за невинен, няма да спират гражданската конфискация.     Накратко Доган вижда бъдещето на България само по един начин - програмен кабинет за ускорено догонващо развитие на България. Тази теза беше застъпена и от Сдружение \"Инициатива Единение\", чието лице е бившият ръководител на БАН Стефан Воденичаров, който е на мнение за широко обединение около национални цели от две години насам. \"Разбира се, на първо място е нужно изграждането на сравнително цялостен \"работен\" проект с динамични параметри за ускорено развитие на страната по приоритети и сектори\", казва Доган, който не иска промяна на Конституцията за тази цел. В таен картел Комисията за защита на конкуренцията уличи 13 български дружества, става ясно от нейно прессъобщение. С Определение от 13-ти декември КЗК е предявила твърдения за извършени нарушения по чл. 15, ал. 1 от ЗЗК, представляващи забранено споразумение и/или съгласувана практика за манипулиране на процедура по възлагане на обществена поръчка по Националната програма за енергийна ефективност на многофамилни жилищни сгради, открита от кмета на община Търговище на 28-ми април 2015 г.    Провокацията в Керченския пролив е свързана с предстоящите избори в Украйна. Това заяви руският президент Владимир Путин по време на традиционната си голяма годишна пресконференция. По думите му Украйна е изпратила военнослужещите си към руските граници с надеждата, че те ще загинат. \"Това е лош начин да се повиши рейтингът\", отбелязва главата на Руската федерация, тъй като според него украинският лидер Петро Порошенко е действал за сметка на интересите на Киев. Блокираната засега с вето от президента поправка в Наказателно-процесуалния кодекс, която минава през задния вход (преходните и заключителни разпоредби на Наказателния кодекс) - да не бъде уведомяван за 48 часа никой, с изключение на адвокат, при арест, изглежда като изключително пробита норма и изказване на държавен представител затвърди това. Инспекторатът на здравното министерство разкри защо се стигна до кризата с белодробните трансплантации у нас. Оказва се, че България дори не е направила опит да продължи договора с Медицинския университет във Виена, преди споразумението да изтече. През изминалата седмица Европейската централна банка (ЕЦБ) реши да спре количествените си улеснения (парични стимули) от новата година, а всички чакат със затаен дъх последствията. Една от най-шумните интервенции в историята на американската армия безславно приключва, коментира новината на деня вестник „Взгляд“, цитиран от агенция\"Фокус\". Доналд Тръмп обяви, че САЩ са победили „Ислямска държава“ и издаде заповед американските военни да напуснат Сирия. Каква е причината да вземе това решение именно сега и защо тази стъпка може да се свърже с продажбата на Турция на руските комплекси С-400? Промяната на цената на природния газ няма да се отрази на цените на топлинната енергия, които остават непроменени до края на първото тримесечие на 2019 г. Без промяна остават и цените на електрическата енергия за битовите и за малките стопански потребителите на регулиран пазар. Това съобщиха от пресцентъра на Комисията за енергийно и водно регулиране (КЕВР). Юсеин имаше страхотен сезон, в който стана световна и европейска шампионка, с което си заслужи първото място в класацията, организирана от Нове АД Холдинг.", "date": "2018.12.20", "title": "Новините: Най-важното за деня, 20 декември"}
{"url": "https://www.actualno.com/curious/tova-e-naj-stisnatata-zodija-ne-im-iskajte-pari-nazaem-news_712755.html", "text": "  Можете ли да си представите коя зодия е обсебена от парите и никога не би ви дала назаем каквото и да опитате?         Представителите на този знак често пъти са вманиачени, заради материалното си състояние и обременени от него. Те са изключително притеснени, приемат само добре платени работни места, които ще им осигурят надеждна заработка. Често пъти са обект на клюки за скъперничеството си и постоянното мислене за пари, въпреки че Козирогът гледа на това по различен начин.\r\nТехните амбиции са големи и това е тяхната страна на историята. Най-обичат, когато печелят големи суми пари от две или повече паралелни работи. Не обичат да рискуват с разходи и инвестиции. Ако планирате да заемете пари, заобиколете Козирога. Никой не дава по-трудно пари  назаем, независимо от това колко сте близки.  Дори и да става въпрос за щастливи моменти и тържества, в които трябва да се отпусне, той ще бъде рационален и пестелив с парите.", "date": "2018.12.20", "title": "Това е най-стиснатата зодия! Не им искайте пари назаем! "}
{"url": "https://www.actualno.com/curious/profesiite-koito-pravjat-naj-mnogo-seks-na-kolednoto-parti-news_711516.html", "text": "   „Индипендънт”.     Изследване показа, че 39% от британците са правили секс с колега на коледното парти. Още повече с тези, които са целували човека от съседното бюро по време на ежегодното събиране за празниците.   Според проучване от 2000 британци най-често това се случва на IT- специалистите и специалистите „Човешки ресурси”. 63% от компютърните специалисти се напиват и правят секс на коледното парти с колеги в сравнение с 56% от HR-ите.   Проучването също така очерта местата, където служителите са най-склонни да го направят. Една четвърт избират “романтичната” атмосфера на паркинга, а повече от една пета заседателната зала. 18% се отдават на страстта в складове и други подобни помещения. 15 на сто от анкетираните са правили секс на собственото си бюро, 8% в столовата.\r\nНай-много секс със служители правят най-висшите мениджъри (65%), следвани от директорите (28%) и младшите служители (26%).   ", "date": "2018.12.20", "title": "Професиите, които правят най-много секс на коледното парти "}
{"url": "https://www.actualno.com/haskovo/obshtina-ivajlovgrad-poluchi-nad-1-mln-leva-ot-dyrjavata-za-vajni-proekti-news_712785.html", "text": "  Община Ивайловград получи над 1 млн. лева от държавата, които ще бъдат насочени към . Добрата новина сподели кметът Диана Овчарова във фейсбук.     С част от средствата ще бъде финансирано . В близките дни се очаква и рапотата по водопровода в квартал „Лъджа“ да завърши.   По-голяма част от отпуснатите пари ще бъдат вложени в реконструкция и рехабилитация на улиците „Възрожденска“, „Асен Златаров“, „Орфей“, „Иван Вазов“. За всяка една от улиците със сменена водопроводна мрежа са предвидени и средства за тяхното асфалтиране.\r\n„Още преди две години, когато започнахме с мащабната ни програма за подмяна на напълно амортизираната подземната инфраструктура, информирахме населението, че стриктно ще спазваме технологичните процеси, изчаквайки необходимия естествен период на слягане, защото механичния, по всички критерии, е недостатъчен. Всички граждани, които са минали през улица „Иван Вазов” са видели изкопа, който е с дълбочина 3 метра и половина, с изградените повече от 30 броя сградни водопроводни и канализационни отклонения, с 11 дъждоприемника и 7 ревизонни шахти - затова няма да избързваме, въпреки че парите ги имаме вече, защото при тази дълбочина, каквито и трамбовки да направим - ще потъва. Ще изчакаме до пролетта“, обяснява Диана Овчарова и се обръща с апел към своите съграждани да проявят разбиране, защото основната цел е ремонтът да стане качествено.  Кметът пояснява още, че с подмяната на водопроводите ще се поставят и спирателни кранове, които ще позволяват да се спира водата само в определени зони, а не в цели квартали.\r\n„Досега не е имало аварии по подменените вече водопроводи. Гарантирам, че и в следващите двадесет години няма да има такива. Започнахме с основните хранителни водопроводи и ще продължим“, посочва в заключение Овчарова.", "date": "2018.12.20", "title": "Община Ивайловград получи над 1 млн. лева от държавата за важни проекти"}
{"url": "https://www.actualno.com/politics/okonchatelno-i-nevinni-shte-podlejat-na-grajdanska-konfiskacija-news_712761.html", "text": "  Депутатите окончателно приеха на второ четене промени в Закона за противодействие на корупцията, според които прекратяването на наказателно производство и признаването на невинност няма да бъдат пречка за отнемане на незаконно придобито имущество.     Така прекратено наказателно производство или влизане в сила на присъда, с която подсъдимият е признат за невинен, няма да спират гражданската конфискация.   Спорните промени са в отговор на тълкувателно решение на Върховния касационен съд (ВКС), според което делата за конфискация трябва да бъдат прекратявани при прекратяване на наказателното преследване.\r\nЗаконодателната инициатива е на депутата от ГЕРБ и председател на правната  комисия Данаил Кирилов.  Според управляващите тълкувателното решение на ВКС връзвало ръцете на Комисията за отнемане на незаконно придобитото имущество.\r\nСпоред решението делата за конфискация трябва да бъдат прекратявани при прекратяване на наказателното преследване. ДПС определиха решението на ВКС, като противоконституционно.   Не на същото мнение обаче са от опозицията. Според социалистите щетите за държавата, които шефът на антикорупционната комисия изчисли на 22 млн. лв., били заради лошо законодателство.    Промените бяха остро критикувани от адвокати, според които така проверките ще продължат безкрайно, а това не кореспондирало с принципите на правовата държава.\r\nНародните представители приеха още предложението неприключилите проверки и производства пред съда по установяване на конфликт на интереси и налагане на административни наказания да се довършат от КПКОНПИ по досегашния ред.\r\nДПС оттегли предложението си за удължаване на сроковете за проверки за незаконно придобито имущество. Предлагаше се срокът от 1 година, който действа в момента, да се удължи с 6 месеца, а в случаите при предоставяне на информация от друга държава – с до 18 месеца.   От ГЕРБ пък оттеглиха предложението си промените в антикорупционния закон да влязат в сила от 23 януари 2018 г.", "date": "2018.12.20", "title": "Окончателно: И невинни ще подлежат на гражданска конфискация"}
{"url": "https://www.actualno.com/vidin/obshtina-vidin-poluchi-3-mln-leva-ot-dyrjavata-eto-kak-shte-bydat-razpredeleni-news_712788.html", "text": "  Община Видин получи 3 млн. лева от държавата, като целеви средства по текущи ремонти. Новината съобщи кметът на Община Видин Огнян Ценков на среща с медиите.     „И в предишни срещи с вас съм казвал, че ние се обърнахме към гражданите да изпращат предложения, сигнали и жалби за състоянието на уличната мрежа, междублоковите пространства и необходимостта от спешни ремонти. На базата на събраната информация проведохме обследване на посочените улици и райони на територията на цялата община и направихме количествено-стойностни сметки. Проведохме обществените поръчки съгласно Закона, изготвих писмо до министъра на финансите, което бе изпратено в средата на юли месец и ето че това наше желание е удовлетворено“ – каза Ценков. От получените средства в град Видин и всички населени места в Общината, а (част от нея е изградена през тази година със средства от капиталовите разходи). Видинският кмет изрази задоволството си, че този резултат е постигнат след активен и успешен диалог с хората и благодарение помощта на Правителството, ще бъдат осъществени така необходимите дейности.   Огнян Ценков обясни, че Общината изпълнява финансово-оздравителен план и поради тази причина не може да отделя средства за капиталови разходи от собствени приходи, защото те се пренасочват за погасяване на безлихвения кредит в рамките на 6 милиона лв., който е отпуснат от държавния бюджет за финансово оздравяване.\r\n„Оценявам високо един такъв жест на подкрепа, който се прави за трета поредна година и отново в обем на 3 милиона лв. от Правителството – един много хубав Коледен подарък. Защото видинчани го заслужават. Това е и една от причините да ни бъдат отпуснати тези средства. Изградихме здрава работеща връзка с държавната власт, работим целенасочено и последователно по изпълнение на европейски проекти, подобряваме образователната инфраструктура, облагородяваме населените места в добро сътрудничество с хората по програма „Местни инициативи“. Това няма как да остане незабелязано. За поредна година искам да благодаря на Правителството, на премиера Бойко Борисов, на всички министри и лично на министъра на финансите Владислав Горанов“ – заяви кметът. Той припомни, че миналата година, също предколедно, са отпуснати на Общината 3 милиона лв. – за ремонтни дейности на Гимназията с преподаване на чужди езици и на Драматичния театър, а през декември 2016 г. са преведени 3 милиона лв. субсидия за ремонт на общински сгради, детски градини и училища, на Гребната база. „Това показва последователната политика на Правителството в изпълнение на поетите ангажименти към Северозападна България и конкретно към Община Видин за подкрепа и преодоляване на регионалния дисбаланс“ – подчерта Огнян Ценков.  ", "date": "2018.12.20", "title": "Община Видин получи 3 млн. лева от държавата, ето как ще бъдат разпределени"}
{"url": "https://www.actualno.com/blagoevgrad/pak-po-vtorija-nachin-deputatite-prieha-popravka-kasaeshta-banicata-pirin-news_712789.html", "text": "  Поправки в Закона за чистотата на атмосферния въздух (ЗЧАВ), касаещи природен парк \"Пирин\" приеха депутатите на второ четене. Със 108 гласа \"за\" и без нито един \"против\" през преходните и заключителни разпоредби на ЗЧАВ се изменя текстът на Законът за защитените територии (ЗЗТ) и по точно чл. 21, т. 9.     В момента въпросният текст гласи: \" В националните паркове се забранява нарушаване на естественото състояние на водни площи, водни течения, техните брегове и прилежащи територи и\". Изменението позволява да може да се нарушава естественото състояние на водите в национални паркове \" в случаи на опасност от наводнения, които могат да доведат до риск за живота и здравето на хората и до материални щети \".   Според природозащитната организация \"За да остане природа в България\", промяната се прави, за да има претекст да се осигури вода за машини за изкуствен сняг, защото сега за такова нещо не са разрешени водохващания.\r\n\" В действащите планове за управление на риска от наводнение не е идентифициран проблем с режима на националните паркове, регламентиран по ЗЗТ. Единственият случай на район със значителен потенциален риск от наводнения, попадащ в национален парк, е река Глазне над Банско. Затова в Плана за управление на риска от наводнение в района на реката е включена мярката \"Изграждане на диги по десния бряг на река Демяница чрез дейности, щадящи природата\". Тя е допустима по режимите на ЗЗТ и тези на националните паркове, съответно промяна на закона не се налага \", атакуваха предложенията  от организацията \"За да остане природа в България\".  Подозренията се засилват и от факта, че нямаше никакви дебати в пленарна зала - единствено депутатът от БСП Пенчо Милков поиска вносителите да се мотивират защо е необходима промяната, с думите: \"Мога само да предполагам\". Освен това, поправката, срещу която стоят имената на депутатите от \"Обединени патриоти\" Атанас Стоянов и Борис Ячев, беше вкарана между първо и второ четене, на ниво комисия.\r\nПрипомняме между Коледа и Нова година миналата година за управление на Пирин, което доведе до протести и съдебно дело, спечелено на от природозащитниците.        Съгласно приетите текстове, държавата ще напише наредби за качеството на дървесината и на твърдите горива, използвани за битово отопление. Ако някой продава твърди горива за битово отопление без регистрация, глобата е от 1000 до 10 000 лева, с имуществена санкция от 10 000 до 50 000 лева. Същите са глобите ако някой продава твърди горива, които не отговарят на изискванията за качество, а по-високи са, ако не отговаря на изискванията за етикетиране – от 5000 до 10 000 лева и имуществена санкция между 30 000 и 50 000 лева. Има предвидени глоби и за замърсяване на въздуха заради строителна дейност – 100 до 1000 лева, с имуществена санкция от 500 до 2000 лева. Освен това, 80% от наложените глоби за инсталации с комплексно разрешително отиват в общинската хазна, на чиято територия е инсталацията. Става въпрос за глоби, които варират от 2000 до 500 000 лева, по чл. 164 от Закона за опазване на околната среда.\r\nСъщо с наредба, на Министерския съвет, се приема с колко ще намаляваме вредните емисии, съгласно Национална програма за контрол на замърсяването на въздуха. Компетентни органи за чистотата на въздуха са кметовете и общинските съвети, директорите на РИОСВ, МВР и транспортното министерство (за моторни превозни средства).\r\nАко в даден район има превишаване на вредните емисии, кметовете разработват програми за противодействие, а общинските съвети одобряват. Градоначалниците се отчитат до 31 март за изпълнението на съответната програма за предишната календарна година. Ако не го направят, следва . А до 30 април РИОСВ оценява дали мерките са дали очаквания резултат и съгласно Националната програма за контрол на замърсяването на въздуха. Ако го няма необходимото намаление на броя на превишаване на вредните емисии на ден, съответният директор на РИОСВ налага глоба – но единствено ако замърсяването не е причинено от трето лице. Например - при трансгранично замърсяване или ако замърсява някое промишлено предприятие, което не е управлявано от общината. Иначе т.е. няма замърсяване от \"трета страна.", "date": "2018.12.20", "title": "Пак по втория начин - депутатите приеха поправка, касаеща \"баницата Пирин\""}
{"url": "https://www.actualno.com/politics/parlamentyt-zakri-ministerstvoto-na-evropejskoto-predsedatelstvo-s-protivorechivi-ocenki-news_712756.html", "text": "  Народното събрание закри Министерството на европейското председателство.     Депутатите възложиха на Министерски съвет в двумесечен срок да уреди всички правоотношения за закриване на министерството.   Лиляна Павлова беше освободена като министър за Българското председателство със 190 гласа „за“ и 1 „въздържал се“.\r\nНа отчета си на 19 декември тя определи Председателството като успешно изпълнена мисия. Министърът отчете 62 млн. лева разходи за логистика и спестени 22 млн. лева от предвидените. България е затворила най-много досиета от страните в Триото.  \"Оценките показват, че България се справи изключително успешно с това първо Председателство на Съвета на ЕС. Създаването на Министерство показва, че избраният модел беше изключително успешен\", заяви вицепремиерът и министър на външните работи Екатерина Захариева преди гласуването на решението и похвали от парламентарната трибуна Лиляна Павлова за добре свършената работа.\r\nАко България не бъде приета в Шенген по въздух, море и суша, това ще бъде пълен провал за правителството и Председателството. Това каза зам.-председателят на ПГ на БСП Драгомир Стойнев.   „Ако говорeхме само за работата на Министерството, може би нямаше да се стигне до реакция от наша страна“, коментира той.    „Смятам, че бяхме конструктивни, когато става въпрос за национални приоритети“, посочи Стойнев. „Остана горчивият вкус - пред европейците да имаме ремонтирана сграда, а за българските граждани да няма никакви ремонти“, коментира още той.", "date": "2018.12.20", "title": "Парламентът закри Министерството на европейското председателство с противоречиви оценки"}
{"url": "https://www.actualno.com/politics/bsp-konpi-ne-raboti-v-usluga-na-obshtestvoto-a-za-negova-smetka-news_712792.html", "text": "  Когато срещу едно лице е повдигнато обвинение от прокуратурата и/или има влязла в сила присъда, че е виновно за престъпления, посочени в ЗПКОНПИ, може да се задейства механизмът на гражданската конфискация. Когато обаче съдът постанови, че едно лице е невинно, гражданската конфискация според тези текстове ще продължи“.     Това обясни в пленарна зала народният представител от ПГ на „БСП за България“ Пенчо Милков по време на дебатите по ЗПКОНПИ. Той коментира, че вносителят се е мотивирал, че е против необяснимото богатство.   „В нашето законодателство, в Данъчно-процесуалния кодекс има същата хипотеза – когато един гражданин придобие имущество, направи разходи, купува вещи, пътува, а приходите му са в много по-малък размер, тогава данъчните органи извършват проверка, облагат това имущество, което е повече от доказаното, налагат му данък, но не конфискуват“, обясни той.\r\nПенчо Милков попита - защо в единия случай на лицето, което е невинно и има необяснимо имущество, му се отнема, а в другия му се облага. „В Конституцията е записано, че частната собственост е неприкосновена. При извършено производство с решение, че човек е невинен, вие искате да отнемате имущество. В следващия случай, също на невинен човек, не отнемате, а облагате. Защо? Поставях този въпрос многократно и все още нямам отговор“, възмути се Пенчо Милков.  Колегата му Валери Жаблянов добави, че опитите един орган да бъде овластен с допълнителни антиконституционни правомощия няма да остане незабелязан.\r\n„Правовата държава означава такъв законен институционален ред, който защитава основните права на гражданите”, заяви народният представител от ПГ на „БСП за България”. Жаблянов обяви, че предлаганите промени от правната комисия са срам за всяка правна професионална общност. „Предложението, което е направено, означава, че човек, който е обявен невинен от съда, трябва да продължава да търпи санкции. Такъв принцип в правото няма”, категоричен беше Жаблянов.   „Опитите един орган да бъде овластен с допълнителни антиконституционни правомощия няма да остане незабелязан от правозащитниците, от българското обществено мнение”, продължи народният представител. По думите му антикорупционните промени имат една цел - ограничаване и суспендиране на правата на гражданите.    „Това, което върши КОНПИ не е в услуга на обществото, а за негова сметка”, заяви и депутатът от левицата Красимир Янков. По думите му Комисията се превръща в инструмент за експроприация, засегнати от която са набедени и неудобни на управляващите хора. „По темата се произнезоха всички правозащитни организации и авторитетни юристи. Гражданското общество не може да търпи пълзящия тоталитаризъм, който въвеждате”, заяви народният представител.\r\n„България е поела своя път на европейска правова държава и тези недодялани опити за третиране на човешките права, извън установените в общността норми, само дискредитират капацитета ви на законодатели”, категоричен бе Янков.", "date": "2018.12.20", "title": "БСП: КОНПИ не работи в услуга на обществото, а за негова сметка"}
{"url": "https://www.actualno.com/politics/zam-pravosyden-ministyr-ako-edno-dete-e-zadyrjano-to-sys-sigurnost-e-neposlushno-news_712758.html", "text": "  Заместник-министърът на правосъдието Евгени Стоянов коментира в ефира на bTV ветото на президента на промените в Наказателния кодекс. С тях се дава възможност за отлагане до 48 часа на уведомяването при задържане на лице.     „Още по-тревожна е възможността задържани непълнолетни лица да бъдат в неизвестност за техните родители в срок до 24 часа”, посочи в мотивите си държавният глава.   Ако едно дете е задържано, това не е дете, което е послушно и добро. Това дете е с мярка за неотклонение „задържане по стража”. Тя се взема в изключителни случаи при тежки престъпления, каза Евгени Стоянов.\r\nПри спазване интереса на детето сме предвидили незабавно да се уведоми Държавната агенция за закрила на детето, каза зам.-министърът.  Сред мотивите на президента за налагане на вето е и фактът, че не е очертан кръгът на лицата и на конкретните престъпления, за които може да се отлага уведомяването.\r\n„В директивата на ЕС е посочено, че се препоръчва на държавите да не е водещ критерий изключително видът и тежестта на престъплението, тоест ние го тълкуваме да не бъде водещ кръгът от престъпленията”, отбеляза Евгени Стоянов.   „Няма как да убедим ЕК, че когато ние лимитираме кръга на лицата, които се уведомяват, а именно семейство и работодател, сме изпълнили изискванията на директивата. Тя точно това установява – да се уведоми когото пожелае задържаният”, каза още зам.-министърът.    ", "date": "2018.12.20", "title": "Зам.-правосъден министър: Ако едно дете е задържано, то със сигурност е непослушно"}
{"url": "https://www.actualno.com/asenovgrad/blizo-100-dushi-ot-asenovgrad-polzvaha-uslugata-lichen-asistent-za-18-meseca-news_712796.html", "text": "  Обновяване, текущ ремонт, обзавеждане и оборудване бе извършено на стара неизползваема сграда в Асеновград, в помещенията на която към настоящия момент се извършват услуги по проект „Социално включване на хората с увреждания в община Асеновград и улесняване достъпа им до заетост” по ОП \"Развитие на човешките ресурси\". Срокът за изпълнение на дейността приключва на 31.12.18 г.           За целите на проекта бе създаден Център за иновативни услуги. Подсигурена е работа на лица с увреждания, които са назначени на длъжността \"Личен асистент\". За 18-те месеца на проекта общият брой на заявилите желанието си да работят, като такива, надвишава 50 души. Всички са одобрени за позицията. Близо 100 пък са заявленията от потребители, които са пожелали ползването на услугата и на всеки един от тях тя е бил а предоставена. Равносметката по проекта е, че при заложени 20 места за \"Личен асистент\" и 40 потребители са били обхванати 43 лични асистенти и 65 лица, ползватели.\r\nКъм момента, общият брой на назначените на длъжността \"Личен асистент\" е над 30 души, които предоставят услугата на 45 потребители. Чрез реализирането на проекта са били осигурени подкрепящи, социални, здравни, правни и психологически грижи и консултации на хората от целевите групи. В центъра е създаден функциониращ екип от специалисти, състоящ се от един социален работник, двама сътрудници социални дейности, психолог, медицинска сестра и юрист.   Община Асеновград ще запази дейността на Центъра за иноватинви услуги до април 2019 г. Предвид това, че този вид услуга липсва на територията на асеновградска община, се очаква положителен резултат от държавата, относно тя да продължи да съществува, като държавна делегирана дейност. Целта е надграждане и разширяване с нови дейности, като рехабилитация, услуги от логопед и други. Общата стойност на реализирания проект „Социално включване на хората с увреждания в община Асеновград и улесняване достъпа им до заетост” е близо 400 000 лева, в това число - средства от Европейския социален фонд - над 332 000 лева и около 60 000 лева национално съфинансиране. Чрез проекта, като резултат се отчита увеличение броя на работещите хора с увреждания от Асеновград.    ", "date": "2018.12.20", "title": "Близо 100 души от Асеновград ползваха услугата \"личен асистент\" за 18 месеца"}
{"url": "https://www.actualno.com/plovdiv/godina-i-tri-meseca-otne-na-api-da-vyzloji-izgrajdane-na-pyt-news_712772.html", "text": "  Цялото ни общество с интерес следи дали и как се правят пътищата в България. Естествен е и гневът ни, когато разберем, че някоя новоизлюпена фирма спира възлагателна процедура за милиони, касаеща дългоочаквано изграждане на път.     Безпричинното обжалване нормално води до недоволство и от страна на възложителя - Агенция \"Пътна инфраструктура\" (АПИ), защото тя накрая все пак ще довърши и възложи строителството, но е загубила ценно време по процеси в Комисията за защита на конкуренцията и във Върховния административен съд. .    . Той е на стойност 3 406 500 лв. без ДДС и срок за изпълнение 365 календарни дни.\r\nДо отваряне на ценова оферта стигна само фирма \"ИСА 2000\", а в същия ден, в който комисията трябваше да разгледа предложението на кандидата, сдружение „Горди загражденци“ затвори за десетина минути пътя Смолян-Пловдив в знак на протест срещу АПИ, защото твърде дълго им бави процедурата.  \"ИСА 2000\" нашумя съвсем наскоро - с начина, по който ремонтира във Велинград. Там тя сипваше асфалт върху снежна покривка от сантиметър-два, което беше добре демонстрирано с . Собственик е Юлиян Инджов, който беше част от игрите около . Освен това депутати от БСП казаха преди време, че настилка на ремонтирана от фирмата на Инджов магистрала е \"като юфка\". Инджов коментира за случая с Велинград така: \"Този точно асфалт аз гарантирам, че ще издържи повече от 15 години - не 8, колкото е по гаранционния му срок, а повече от 15 години\". Проверка на обаче показа, че гаранционният срок за в квартал \"Каменница\" във Велинград е 2 години. Това поне пише в подписания между общината и изпълнителя \"ИСА 2000\" договор.\r\nИначе, на 8 септември миналата година Пътната агенция стартира инженерингова поръчка за третокласния път Белица – Загражден, който осигурява бърза връзка на жителите на селата от община Баните с област Пловдив и е алтернатива на път второкласния път Пловдив – Асеновград - Смолян.   ", "date": "2018.12.20", "title": "Година и три месеца отне на АПИ да възложи изграждане на път"}
{"url": "https://www.actualno.com/velikotarnovo/vmro-veliko-tyrnovo-shte-dari-1500-leva-na-uchilishteto-po-izkustva-i-zanajati-v-selo-rusalja-snimki-news_712779.html", "text": "  По инициатива на младежката организация на ВМРО – Велико Търново в старата столица се проведе коледно-новогодишна среща с благотворителна цел. Активисти, членове, приятели и съмишленици на ВМРО събраха средства за дарение, обединени от каузата за подпомагането на Училище по изкуства и занаяти за социално слаби деца «Димитър Екимов» - с. Русаля.      - каза Ивайло Джилянов, регионален координатор на ВМРО за Велико Търново. Вече пета година училището в с. Русаля предоставя на около 26 деца възможност за получат абсолютно безплатно качествено образование и добро възпитание.  Председателят на Областния комитет на ВМРО-Велико Търново и депутат в 44-то Народно събрание Милен Михов запозна подробно участниците в благотворителното събитие с историята на създаването на училището, акцентирайки върху причината за благотворителната инициатива:     На тържествената вечеря присъстваха около 30-40 гости, сред които г-жа Ивета Кабакчиева - заместник областен управител на Област Велико Търново; г-н Николай Цонев – заместник директор на ПМГ «Васил Друмев» и общински съветник от ВМРО във Великотърновския Общински съвет; г-н Кирил Кирилов – председател на общинската структура в Горна Оряховица и общински съветник; Петър Петров – председател на младежката организация на ВМРО – Велико Търново; председателите на общинските структури на партията в гр. Свищов, гр. Павликени, гр. Полски Тръмбеш. Сред поканените бяха и други видни общественици, приятели, симпатизанти. Въпреки, че някои не успяха да присъстват лично на събитието, дариха средства за каузата.\r\nИнтересно средство за набирането на средствата беше , която включваше:  тениска с щампа герб на България; книги, осигурени от Македонския научен институт; три бутилки бяло вино и една червено от избата на царския дворец в Евксиноград; бутилка бяло вино от винарска изба «Повардарие» , гр. Неготино (Македония), предоставена от председателя на Младежкия съвет на гр. Щип (Македония) – Виктория Кукушев; двоен музикален албум «Забранени и забравени песни от Македония», записани от Българския македоно-одрински революционен комитет «Илинден-Преображение»; значки с българското знаме и Книгата «Защо съм патриот» с автор Искрен Веселинов – народен представител от ВМРО.    На тържествената благотворителна вечер, която се състоя на 18 декември 2018 г. в х-л «Панорама»,  поздрав към гостите отправиха . Красотата на техните танцови изпълнения доставиха истинска наслада за душите и радост за очите:  Той пожела светли празници, щастливо посрещане на Рождество Христово и Новата 2019 г. и направи кратка равносметка на изминалата 2018. Определи я като «различна» и заяви: ", "date": "2018.12.20", "title": "ВМРО – Велико Търново ще дари 1500 лева на училището по изкуства и занаяти в село Русаля (СНИМКИ)"}
{"url": "https://www.actualno.com/curious/dneven-horoskop-za-21-dekemvri-news_712831.html", "text": "        Това е ден, в който ще сте прекалено чувствителни към всичко, което ви заобикаля. Може би трябва да се отдалечите в усамотение, за да възвърнете баланса си. През този ден ще имате възможността да спечелите на ваша страна и най-лютия ви противник. Само внимавайте какво обещавате, защото ще бъде запомнено.   Това не е ден, в който да проявите скромност. Напълно сте заслужили адмирациите, които ще получите. Запомнете стъпките си към този успех.     Денят ще ви зарадва с изключителен жест от страна на половинката ви.  Бъдете сигурни, че всичко, което той или тя прави са с най-искрени чувства. Това е ден, в който да помислите за това как да си почивате повече. Ресурсите ви са на границата и няма смисъл да се правите на герои. Това е ден, в който ще се опитате да върнете в живота си стари отношения. Не хабете сили и надежди за това. Всичко е останало в миналото и няма нужда да го безпокоите.   Днес не приемайте съвети от хора, които нямат представа от проблемите, които ви притесняват. Не пренебрегвайте интуицията си, каквото и да ви казват другите.    През този ден не взимайте никакви важни решения. Възприятията ви ще са изострени и няма да приемате реално нещата. Тормози ви личен проблем и сте готови да му посветите деня си. Това би било грешка. Заемете със служебни задачи - това ще е най-добрият избор за вас сега.    Оправданията и обяснения днес няма да ви помогнат. Помислете добре как с действия може да оправдаете ваша спорна постъпка. Нищо друго няма да има подобно въздействие. Не си мислете, че всички са се вторачили във вас. Това може да ви докара до нервен срив. Танцувайте, сякаш никой не ви гледа. През този ден не си правете прекалено големи илюзии. На земята също има красиви и достойни неща за вниманието ви. Обърнете им внимание.", "date": "2018.12.20", "title": "Дневен хороскоп за 21 декември "}
{"url": "https://www.actualno.com/motoring/pyteshestvija-v-rodopite-s-prikluchenskija-duh-v-kryvta-i-discovery-news_707292.html", "text": "   „Родопите носят в себе си уникален дух. Те балансират ниските с високите си части, имат разнообразна природа и съхраняват изключително ценни елементи от българската култура. Някои хора смятат, че в планината няма място за колелета. Други смятат, че там няма място за автомобили. В планината има място за всеки. От значение е не наличието или неналичието на велосипеди и автобмоли, а отношнието на хората към нея. Защото един човек е способен да причини повече вреди, отколкото десетки автомобили.“   С тези думи Петър Велков ни покани на едно спиращо дъха пътешествие из Западни Родопи. Но кой е Петър и защо ви разказваме за приключенията му?\r\nПетър е програмист по работа, но откривател по душа. Oт малък се интересува как работи светът и за да го разбере, започва да го опознава. Така се запалва и по колоезденето. Бързо установява, че на две гуми може да изучи много повече места, отколкото на два крака, а когато си на 12 нямаш много други опции. Тази страст не угасва, а напротив. С времето се разпалва. Започва да прави все по-сериозни преходи, а в последните години редовно обикаля из различни магически дестинации, където се наслаждава новите гледки.\r\nПътешествията му обаче имат един сигурен съюзник, неговият Land Rover Discovery.  Петър, освен че разбира от код, разбира и от техника. Има и силно чувство за естетика. Затова в стремежа му да си осигури не само здрав и проходим, но и достатъчно комфортен автомобил, изборът му бързо пада на Discovery.\r\nИзбрахме да покажем възможностите на новото Discovery заедно с него – защото според нас Петър е олицетворение на това, което стои зад автомобила. Той е целеустремен, непрестанно развиващ се, любопитен и пътешествието е в кръвта му.\r\nПредстоеше му сериозно велопътешествие в Западните Родопи, затова на път за там ни покани да прекараме заедно един ден около язовир Голям Беглик. Пристигнахме късно, планирахме разходката за следващия ден и рано сутринта, далеч преди изгрев слънце, Петър ни вдигна, за да натоварим велосипедите и да се отправим на опознавателна обиколка около язовира. Новият Discovery е не просто произведение на изкуството, но и изключително практично решение за подобна ситуация. При паднали задни седалки (нещо, което става с натискането на два бутона или няколко клика на смартфона), багажникът събра не малките велосипеди цели.  Пътят около чашката на Беглика далеч не е сред най-равните и изисква не само шофьорски умения, но и висок клиренс. Джипът се справи блестящо, а заледените участъци не представляваха никаква трудност. На топло в купето е лесно да се наслаждаваш на природата. Но истинският досег е когато на -5 градуса посрещнеш изгрева на брега. Слънцето не топли, но разкрива гледка, която няма как да забравиш. А Discovery e толкова лесен за управление, че имаш чувството, че дори и да влезе във водата, пак ще излезе без проблеми.   След романтичното утро отново се качихме в джипа и потеглихме към планираните маршрути за каране. Около един час път по пътеки, изровени от камиони. Докато не се качихме на върха на един хълм с поредната главозамайваща гледка. Извадихме велосипедите и дойде ред Петър да ни покаже защо отделя толкова време на планинското колоездене. Да, студено е, но удоволствието от спускането, от директния контакт със земята, от усещането, че контролираш всичко сам, от забавлението в техниката да вземеш завоя най-оптимално, да избегнеш неравностите или да ги прескочиш... удоволствието е несравнимо. Удоволствието да караш Discovery по същите тези пътеки също е несравнимо. Много различно, разбира се, защото е придружено с огромна доза комфорт. Но адреналинът пак е там, макар и подпомогнат от различните режими на работа, които се включват с едно завъртане на джойстика.\r\nСъс същата лекота Discovery се движи и по асфалта. Окачването се регулира и благодарение на мощността управлението е като на лека кола. С тази разлика, че видимостта ви е повече от чудесна.\r\nКакто казва Петър: „Понякога се налага да изляза извън пътя. Понякога возя много багаж. Понякога пътувам с голяма компания. Discovery ми дава възможност да стигна където трябва, с когото трябва. Същевременно предлага и високо ниво на комфорт. С първото си Discovery открих, че мога да стигна до много места, до които иначе можех само с велосипеда си или пеша.“  Пътешествието в Родопите е мечта. А пътешествието там с новия Discovery e същата мечта, но опакована в лукс, елегантност и сигурност. Има много начини да стигнеш от точка А до точка Б. Но има малко начини да го направиш удовлетворяващо всички сетива.\r\nАко искате да видите на какво е способна тази кола, разгледайте официалния сайт на Land Rover ето Aко пък разказът ни за Родопите е недостатъчен и искате да видите още, разгледайте фотогалерията ни ", "date": "2018.12.20", "title": "Пътешествия в Родопите - с приключенския дух в кръвта и Discovery"}
{"url": "https://www.actualno.com/music/hose-kareras-izbra-orkestyra-na-sofijska-opera-i-balet-za-koncerta-si-na-11-maj-v-arena-armeec-news_712799.html", "text": "        Маестрото се спря на оркестъра на столичната Опера сред няколко предложения от страна на организаторите заради огромния му опит с оперна музика не само  в България, но и с гастролите си по целия свят. 67-членната формация познава отлично голяма част от класическите арии, които Карерас ще изпълни в София през пролетта на следващата година. Музикантите ще разучават обаче и допълнителен материал, чийто партитури екипът на Карерас ще изпрати съвсем скоро.   В грандиозния спектакъл, в който ще се включат над 120 човека екип, ще бъде последно Adios! на маестрото с българската публика, в което той ще изпее всички незабравими арии, превърнали се в емблеми на няколко десетилетия. Концертът ще бъде изключително специален за дългогодишната кариера на един от Тримата тенори, Карерас, защото ще бъде последен и за целия Балкански полуостров.  Бенефисния концерт на Хосе Карерас ще дирижира уважаваният испански диригент Давид Хименес. Очаква се скоро да бъдат обявени и още гост-музиканти за концерта на 11 май в Арена Армеец, за който по всичко личи, че ще се помни дълго от няколко поколения.\r\nБилети за концерта на Хосе Карерас в София за България, Македония и Румъния, могат да се закупят в мрежата на Ивентим, както и онлайн на цени от 50 лв до 110 лв и ВИП места 180 лв.", "date": "2018.12.20", "title": "Хосе Карерас избра Оркестъра на Софийска опера и балет за концерта си на 11 май в Арена Армеец"}
{"url": "https://www.actualno.com/society/za-da-ostane-priroda-v-bylgarija-se-obryshta-kym-ek-zaradi-nov-zakon-kasaesht-pirin-news_712836.html", "text": "  Коалицията от неправителствени организации и граждански групи \"За да остане природа в България\" ще се обърне към Европейската комисия заради приетите днес поправки в Закона за защитените територии, които минаха през преходни и заключителни разпоредби на Закона за чистотата на атмосферния въздух.     Става въпрос за текст, предложен от депутатите от \"Обединени патриоти\" Борис Ячев и Атанас Стоянов, според които \"в случаи на опасност от наводнения, които могат да доведат до риск за живота и здравето на хората и до материални щети\" може да се нарушава естественото състояние на водните площи в национални паркове. Според природозащитниците това е скрита поправка, даваща възможност на \"Юлен\" да получи вода за машини за направа на сняг от река Глазне над Банско, която минава през Национален парк \"Пирин\".   От \"За да остане природа в България\" са убедени, че законовата промяна нарушава Директивата за местообитанията. Този режим за водите в Национален парк Пирин касае три защитени зони от европейската екологична мрежа Натура 2000 и нито един кв.м. извън тях, поради което неговата промяна трябва да бъде предшествана от оценка за съвместимост с мрежата.\r\nПрипомняме, че на 27 декември, в 8:30 часа сутринта вече е организиран пред Министерския съвет по темата \"Пирин\".  ", "date": "2018.12.20", "title": "\"За да остане природа в България\" се обръща към ЕК заради нов закон, касаещ Пирин"}
{"url": "https://www.actualno.com/balkani/kosovskijat-premier-mitata-vyrhu-vnosa-na-stoki-ot-syrbija-sa-natisk-za-priznavane-na-kosovo-news_712797.html", "text": "  Митата върху вноса на стоки от Сърбия и БиХ са въведени като натиск тези две страни да признаят Косово, заяви премиерът на косовското правителство Рамуш Харадинай и подчерта, че не са насочени срещу народите на тези държави.     \"Искаме Сърбия да ни признае с тези наши действия. Те имат нужда от нашия пазар, а ние от признаване, но също така искаме да улесним Босна утре да вземе решение за признаване на Косово, защото ние нямаме открити въпроси с Босна и не искаме да ги нараним с това решение\", каза Харадинай, цитиран от БГНЕС.   Говорейки за митата, които Косово въведе срещу Сърбия и БиХ, както и за отношенията с Босна и Херцеговина, Харадинай каза, че БиХ е страна, която заслужава уважение и партньорство с Косово.\r\nТой добави, че решението на косовското правителство не е взето, за да възпрепятства отношенията между народите, а че това е действие, което се отнася до получаването на признание от тези две страни.  ", "date": "2018.12.20", "title": "Косовският премиер: Митата върху вноса на стоки от Сърбия са натиск за признаване на Косово"}
{"url": "https://www.actualno.com/sofia/na-21-dekemvri-uchenicite-s-dihatelni-problemi-v-sofija-moje-da-ostanat-vkyshti-news_712840.html", "text": "   предаде bTV.     Отсъствията им ще бъдат извинени.   Такива съобщения изпращат директорите на детски градини и училища на родителите в столицата. Те са на база заповед на министъра на образованието Красимир Вълчев.\r\n„На 20 и 21 декември директорите на детските градини и училищата в София да предприемат действия за намаляване на риска от вредни последици за здравето на децата и учениците във връзка с прогнозните критични стойности на емисиите от вредни вещества във въздуха над допустимите норми по данни на Националния институт по метеорология и хидрология”, пише в заповедта на министъра.  ", "date": "2018.12.20", "title": "На 21 декември учениците с дихателни проблеми в София може да останат вкъщи"}
{"url": "https://www.actualno.com/kustendil/jena-zalja-majka-si-sys-soda-kaustik-news_712750.html", "text": "  Вчера служители на Районното полицейско управление в Рила са задържали 36-годишна жена, която е заляла майка си със сода каустик. Пострадалата е закарана за лечение в благоевградско здравно заведение.     Задържаната ще остане 24 часа в ареста, по случая е започнато досъдебно производство, уведомен е дежурен прокурор, предаде Катя Табачка- говорител на ОДМВР - Кюстендил, за кореспондент на , от града.   ", "date": "2018.12.20", "title": "Жена заля майка си със сода каустик"}
{"url": "https://www.actualno.com/crime/ochakvano-prokuraturata-ne-iska-da-pusne-ivancheva-i-petrova-pod-domashen-arest-news_712838.html", "text": "  Специализираната прокуратура поиска от Апелативния специализиран наказателен съд да отмени определението на първоинстанционния съд от 19 декември 2018 година, с което мярката за неотклонение на подсъдимите за корупция Десислава Иванчева, Биляна Петрова и Петко Дюлгеров бе изменена от \"задържане под стража\" в \"домашен арест\" (с отложено изпълнение до 12 часа на 22 декември 2018 година), предаде БГНЕС. Това беше третото такова решение на първа инстанция.     Според прокуратурата към настоящия момент по делото са налице всички изискуеми от закона предпоставки за продължаване на мярките за неотклонение \"задържане под стража\" на подсъдимите. Липсва промяна в обстоятелствата, налагащи ревизия на мерките, в хода на съдебното следствие не е разколебано и обоснованото предположение, че именно те са извършили престъплението, за което са обвинени. В същото време продължава да е налице реална опасност подсъдимите да извършат ново престъпление, като се има предвид характерът на повдигнатите обвинения, длъжностното им качество при извършване на престъплението, високата обществена опасност на деянието, начинът на извършване и размерът на получения подкуп.   Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи, посочват от спецпрокуратурата.", "date": "2018.12.20", "title": "Очаквано - прокуратурата не иска да пусне Иванчева и Петрова под домашен арест"}
{"url": "https://www.actualno.com/society/masovi-proverki-na-pazarite-v-stranata-news_712846.html", "text": "  762 проверки на пазарите в страната извърши дирекция „Контрол на храните“ към Българска агенция по безопасност на храните (БАБХ). Тематичната проверка (извън текущия официален контрол) включва и „фермерските пазари“, както и обекти за търговия на дребно, предлагащи храни, плодове и зеленчуци, директно от производител до краен потребител.     Съставени са 17 акта за установяване на административно нарушение (АУАН). 4 са издадените предписания за отстраняване на установени нарушения в обекти за търговия на дребно и пазарите на територията на областите в страната.   Възбранени и насочени за унищожаване са над 190 кг. храни от животински произход –млечни продукти, месни заготовки и разфасовки и 178 бр. яйца неправилно съхранявани и без идентификационна маркировка и придружаващи документи за произход.\r\nВзети са 68 проби (месни заготовки, кисело мляко, сирене, кашкавал, извара и яйца) за изпитвания за показатели за безопасност от храни, произведени по Наредба 26 от 14.10.2010 г. за специфичните изисквания за директни доставки на малки количества суровини и храни от животински произход. От получените резултати е установена една несъответстваща проба от сурово краве мляко, взета от млекомат. 64 проби, от плодове и зеленчуци, са дадени за анализ за наличие на пестициди. Не са открити несъответстващи резултати.  Констатираните най-чести нарушения са свързани с предлагане на плодове и зеленчуци без документи за произход и регистрационни карти за земеделски производители, продажба на пресни плодове (ябълки и грозде) без обозначения за произход и клас на качество, търговия на млечни продукти без идентификационна маркировка, липса на лични здравни книжки на продавачите на щандовете, непълна информация на етикета на пресните плодове и зеленчуци и търговия на храни от животински произход без идентификационна маркировка и без придружаващи документи, доказващи произхода им.\r\nПроверките се правят с цел установяване спазването на законодателството за храните, в това число доказателства за произход на продуктите, прилагането на добри практики по време на съхранението, както и проверки за съответствие с изискванията за етикетирането на храните.   ", "date": "2018.12.20", "title": "Масови проверки на пазарите в страната"}
{"url": "https://www.actualno.com/business/kzk-ulichi-13-firmi-v-kartel-za-saniraneto-news_712834.html", "text": "  В таен картел Комисията за защита на конкуренцията уличи 13 български дружества, става ясно от нейно прессъобщение.     С Определение от 13-ти декември КЗК е предявила твърдения за извършени нарушения по чл. 15, ал. 1 от ЗЗК, представляващи забранено споразумение и/или съгласувана практика за манипулиране на процедура по възлагане на обществена поръчка по , открита от кмета на община Търговище на 28-ми април 2015 г.   Въз основа на всички установени факти и обстоятелства КЗК счита, че  13-те дружества участват в картел по смисъла на § 1, т. 5 от ЗЗК. . В срок от 30 дни дружествата и молителите имат право да представят писмени възражения по предявените твърдения.\r\nПредявените твърдения са срещу „Мултиплекс инженеринг“ ЕООД, „ВМЛ – консулт“ ЕООД, „Димитров и син“ ЕООД, „Адапт“ ЕООД, „Архкон Проект“ ООД, „Евиданс инженеринг“ ЕООД, „Тобо инвест“ ЕООД, „Фрибул“ ООД, „Корект“ ЕООД, „Инфрам“ ЕООД, „Интконс“ ЕООД, „Ен Екип“ ООД и „Протико Ил“ ООД.  Производството пред КЗК е образувано по сигнал на възложителя, който изпраща на комисията копия от електронни писма, разменени между участниците в обществената поръчка. От писмата се установява, че потенциалните изпълнители са се договорили да разпределят помежду си възлагаемите обекти и да подадат ценови оферти, равни на максималните им цени, с които са класирани в първия етап от процедурата.\r\nВследствие на получения сигнал КЗК извършила внезапни проверки на място в офисите на трима от участниците: „ВМЛ – консулт“ ЕООД, „Архкон Проект“ ООД и „Евиданс инженеринг“ ЕООД. Иззети били копия на електронна кореспонденция, съдържащи данни за договорки между участници и в други процедури за възлагане на обществени поръчки по Националната програма за енергийна ефективност.   На база на събраните доказателства с определение от 12-ти октомври м.г. комисията е конституирала като ответни страни в производството още 25 дружества и обединения, участници в обществени поръчки по Националната програма за енергийна ефективност в общините Пловдив и Гоце Делчев.    Междувременно постъпили искания за освобождаване от санкция /намаляване на санкции в случай на участие на предприятие в таен картел от участници в обществената поръчка на Община Търговище.", "date": "2018.12.20", "title": "КЗК уличи 13 фирми в картел за санирането"}
{"url": "https://www.actualno.com/healthy/s-dve-supermoderni-linejki-veche-razpolaga-speshnata-pomosht-v-sofija-news_712793.html", "text": "  Първите два санитарни автомобила, закупени в изпълнение на големия инвестиционен проект за модернизация на спешната помощ у нас, ще отидат в Центъра за спешна медицинска помощ София. Центърът наистина има нужда, има много остарял парк от линейки. Това заяви министърът на здравеопазването Кирил Ананиев участва в официалната церемония по приемането на специализираните автомобили, предаде БГНЕС.     Ананиев обясни, че от март ще започне регулярното постъпване на линейките. „В първите три месеца предвиждаме да идват по 10 линейки и надявам се на базата на опита вече през следващите тримесечия да увеличим броя на линейките, които ще идват”, посочи Ананиев. Във всички 237 пункта, където са центровете и филиалите за спешна медицинска помощ, ще има линейки. За всички екипи, които работят ще има нови линейки, гарантира Ананиев.   Той коментира и заплатите в сферата. \"Ние изпълняваме една средносрочна програма за увеличение на доходите на работещите в спешната помощ, като тази година имаше увеличение с 10%, така и догодина, а всъщност ние вече 2-3 години назад прилагаме тази програма за увеличение доходите на работещите в Спешната помощ”, посочи Ананиев.  Тази сутрин от БСП съобщиха, че народни представители от левицата ще внесат в Конституционния съд искане за обявяване на противоконституционност на разпоредби от Закона за бюджета на НЗОК за 2019 г. Кирил Ананиев коментира: „Ние направихме измененията в преходните и заключителните разпоредби на Закона за бюджета на НЗОК с цел да ускорим условията, при които е необходимо да се извърши реформирането и преструктурирането на здравния сектор. Всичките тези промени, които ги направихме водят до повишаване ефективността в разходването на средства и повишаването на контрола. Ако ние не създадем тази основа, какъвто и модел да въведем от 2020 г., той няма да успее”, посочи той.\r\nПрипомняме, че по мащабния проект за модернизация на спешната медицинска помощ в България, страната ни трябва да получи общо 400 съвременни линейки с апаратура и оборудване. Общата стойност на проекта е над 163 млн. лева, от които почти цялата сума е безвъзмездна финансова помощ от Европейския съюз. Над 38 млн. лева ще отидат за закупуването на нови линейки.       След процедурата по реда на ЗОП фирмата „СОФИЯ ФРАНС АУТО“ АД беше определена за изпълнител по две от обособените позиции - за доставка, гаранционно и сервизно обслужване на общо 280 броя нови линейки.\r\nС част от средствата по проекта ще се осъществи строителство на нови сгради, реконструкция, ремонт, подобряване на достъпа на лица с увреждания до лечебните заведения като това засяга 34 сгради на лечебни заведения, с над 50% държавно участие в капитала, 27 центъра за спешна помощ и разкритите към тях 170 филиала и 6 изнесени екипа.", "date": "2018.12.20", "title": "С две супермодерни линейки вече разполага спешната помощ в София"}
{"url": "https://www.actualno.com/koledenduh/s-mestna-grupa-i-mnogo-folklor-posreshtat-nova-godina-v-plovdiv-news_712795.html", "text": "  Разнообразни музикални стилове ще чуят пловдивчани, които изберат да посрещнат Нова година на площада в центъра на града. Това обяви заместник-кметът по култура Александър Държиков.     Програмата стартира в 22 часа с концерт на рок-група Jeremy. 40 минути по-късно те ще бъдат последвани от пловдивската група \"4 Magic\". „Това е обещание, дадено още миналата година. Всички ние се гордеем с тях и тази година момичетата удържаха на думата си и ще посрещнат с нас Нова година“, уточни Държиков.   През 2017-та групата . От общината имаха желание още миналата година да ангажират четирите момичета за празничната програма, но тогава Елия, Никол, Валентина и Елеонора имаха друг уговорен ангажимент и обещаха тази година да са с пловдивчани, като сега ще изпълнят това свое обещание.\r\nВ часовете непосредствено преди Нова година сцената ще превземе фолклорната музика. Първо пред присъстващите ще излязат музикантите от оркестър \"Орфей\", а половин час след полунощ пловдивчани ще се насладят и на изпълненията на ансамбъл \"Тракия\". Концертът ще завърши със Славин Славчев и неговата група. Водещи на програмата ще са Богдана Трифонова и Симеон Колев.  ", "date": "2018.12.20", "title": "С местна група и много фолклор посрещат Нова година в Пловдив"}
{"url": "https://www.actualno.com/business/parnoto-i-toplata-voda-njama-da-poskypvat-do-31-mart-2019-g-news_712843.html", "text": "  Промяната на цената на природния газ няма да се отрази на цените на топлинната енергия, които остават непроменени до края на първото тримесечие на 2019 г. Без промяна остават и цените на електрическата енергия за битовите и за малките   стопански потребителите на регулиран пазар. Това съобщиха от пресцентъра на Комисията за енергийно и водно регулиране (КЕВР).     На открито заседание КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за І-то тримесечие на 2019 г., по които общественият доставчик продава природен газ на крайните снабдители и на клиенти, присъединени към газопреносната мрежа.   При определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\".\r\nВ ценобразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева.  Правомощията на КЕВР са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.\r\nЦената на природния газ за второто тримесечие на 2018 г., да бъде в размер на 44,80 лв./MWh лв. (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел.\r\nПредлаганата от енергийния регулатор цена на природния газ за І-то тримесечие на 2019 г. е с 3,51 % по-висока от досегашната цена за ІV-то тримесечие на 2018 г.       В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.\r\nНезависимо от повишението с 3,51%, за битовите и за бизнес потребителите, ползващи природен газ, реалното увеличение ще бъде под 2%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят.\r\nНа откритото заседание изпълнителният директор на „Булгаргаз“ ЕАД посочи, че изводите в доклада на работната група са обосновани и цената на природния газ е изчислена при стриктно спазване на нормативните изисквания и на договора с доставчика. Той прогнозира, че с оглед тенденцията на международните пазари за сериозно понижаване на цените на петрола и на алтернативните на природния газ горива, е много вероятно от 1 април 2019 г. „Булгаргаз“ ЕАД да поиска намаляване на цената на природния газ.\r\nВ срок до 20 декември 2018 г. участниците в откритото заседание могат да внесат писмени становища във връзка с констатациите и изводите в доклада на работната група.\r\nОкончателното решение на КЕВР за утвърждаване на цени на природния газ за І-то тримесечие на 2019 г. ще бъде взето на закрито заседание на регулатора на 28 декември 2018 г.      ", "date": "2018.12.20", "title": "Парното и топлата вода няма да поскъпват до 31 март 2019 г. "}
