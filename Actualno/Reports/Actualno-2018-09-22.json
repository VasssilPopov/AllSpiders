{"url": "https://www.actualno.com/volleyball/bylgarija-s-tejka-zaguba-ot-sasht-na-svetovnoto-po-volejbol-news_696104.html", "text": "  Националният отбор на България претърпя първа загуба от втората фаза на Световното първенство по волейбол, на което сме домакини с Италия. Играчите на Пламен Константинов бяха надиграни с 0:3 (20:25, 20:25, 18:25) от тима на САЩ. Това е седма поредна победа за \"янките\" на турнира, като те вече са сигурни участници във финалната шестица.     От своя страна \"лъвовете\" ще трябва да търсят задължителна победа утре срещу Канада, за да запазят шансовете за един от двата най-добри втори отбора в турнира. След този успех САЩ е лидер в група \"G\" в София с 19 точки, а България остава на втората позиция с 12 пункта.\r\nСАЩ се превръща във втория тим, който ще играе във финалната шестица в Италия, като вчера това направиха и другите домакини - Италия.\r\nВсичко за тежката загуба на България от САЩ може да прочетете в .  ", "date": "2018.09.22", "title": "България с тежка загуба от САЩ на Световното по волейбол"}
{"url": "https://www.actualno.com/society/bylgarija-otbeljazva-110-godini-nezavisimost-news_696054.html", "text": "  На днешния ден България отбелязва 110-годишнина от обявяването на своята Независимост. Чествания има в цялата страна, но традиционно основните празненства са в старата столица Велико Търново и в центъра на София. В десетки градове се провеждат демонстрации на модерна военна техника, предаде репортер на БГНЕС.     Какви са обаче нагласите на хората в Деня на Независимостта, кратка непредставителна анкета на БГНЕС може да заключи, според софиянци и гости на столицата изцяло независими държави няма. Ето какво казват хората:   „Все още не е независима България. Поне така го усещат обикновените хора. Зависими сме от Европейския съюз, Великите сили”, е мнението на Цецка Константинова, която носи българското знаме в ръка.\r\n„Няма държава, която да е напълно независима. Русия, САЩ, Германия, всички са относително зависими от едно или друго нещо”, е мнението и на Иван Матеев.  Венелин Желязков, който е с цялото си семейство на площад „Княз Александър I”, вярва, че страната ни е относително независима. „Зависима е от съвестта на собствените си граждани. Имаме нужда от повече гражданска съвест, повече патриотизъм и повече вяра в отечеството”, заяви той и подчерта, че учи децата си да знаят кои са, да знаят историята на България и празниците й и да оценяват историята.\r\nНезависимо, че е почивен ден, на празника, организиран от Столичната община, присъстваха сравнително малко хора. Според гостите това е така, защото голяма част от софиянци са отишли във Велико Търново, а други са на почивка заради трите поредни почивни дни.   От паметника на Независимостта в София зам.-кметът по култура в Столичната община д-р Тодор Чобанов призова присъстващите да помним уроците, които ни е дала историята и да се борим не помежду си, а за интересите на България.    \"На този ден трябва да си припомним борбата на нашите деди от онези вече далечни години. Трябва да си припомним, че едва освободена България бе безмилостно разпокъсана от Берлинския договор, а хиляди наши сънародници останаха извън пределите на българската държава. Съединението успя да поправи една част от несправедливостта, а българският войник защити този триумф на българския дух, който Великите сили бяха принудени да признаят. Дори съединена, България си оставаше срамно васална на Османската империя, ограничавана от режима на капитулацията. На 22 септември 1908 година България извоюва една от най-големите победи на своята история. Победа на перото и умелите преговори, извоювана без кръв и насилие. Тя бе постигната благодарение на пълното единение на институциите и политиците в името на националния интерес\", каза още Чобанов.\r\nЗам.-директорът на института по история към БАН доц. Владимир Златарски заяви, че българите правят няколко опита докато извоюват независимостта си. в координация с Виена, българското правителство и цар Фердинанд успяват да подготвят почвата за независимостта.\r\n\"През 1897 година по повод 10-тата годишнина от възкачването на престола от Фердинанд е направен първи такъв опит, но дълбоката криза между Великите сили не им позволява да възприемат българската идея и нашето правителство е принудено да я изостави. Подобно нещо се случва и през 1907 година. През 1908 година настъпва така очакваният момент - младотурската революция поставя нови основи в турската държава и разбужда духовете в Европа. В координация с Виена, българското правителство и цар Фердинанд успяват да подготвят почвата за независимостта. Необходимо е било велика сила да бъде тази, която отново ще наруши Берлинския договор. Това се случва с австрийската анексия на Босна - 2 дни преди обявяването на Българската независимост. След като първата крачка е била направена, умело дипломатически подготвена, на 22 септември 1908 година в Търново е обявена Независимостта на България\", заяви доц. Златарски   Кметът на София Йорданка Фандъкова добави, че преди 110 години нашите предци са извоювали независимостта на България, но това не е краят, а само началото.\r\n„Независимост за мен означава огромна отговорност – да поемеш нещата в свои ръце, да работиш, така че да развиваш себе си, семейството си, града си и страната си“, заяви тя и подчерта, че най-важното за нея е хората в града да се чувстват добре и свободно, а София има всички условия и позволява това.   ", "date": "2018.09.22", "title": "България отбелязва 110 години Независимост"}
{"url": "https://www.actualno.com/cosmos/japonski-kosmicheski-roboti-kacnaha-na-asteroid-news_696099.html", "text": "  Два малки робота, които успешно се приземиха на повърхността на астериода Рюгу, започнаха работата по изследването му, съобщи Японската Агенция за изследване на космическото пространство, цитирана от АФП.     Космическият апарат „Хаябуса 2“ спусна в петък от височина 55 метра контейнера „Минерва-II1“ с два малки роувъра на повърхността на космическото тяло. Роувърите са изпратили обратно сигнал до Земята, с който са потвърдили успешното приземяване.   Това е исторически момент, тъй като за пръв път космически апарат каца на повърхността на астероид. Целта на мисията е да се хвърли светлина върху зараждането на Слънчевата система.\r\nРоувърите, които са с размерите и формата на бисквитки, ще се възползват от слабото гравитационно привличане на Рюго. Така те вместо да се движат по повърхността, ще подскачат по нея на височина до 15 метра и ще могат да се задържат във въздуха до 15 минути.  Двата роувъра ще съберат достатъчно данни и ще направят снимки преди спускането на повърхността на сондата „Хаябуса 2“, която трябва да събере физически проби и да ги върне на Земята.   Рюгу, който се намира между Земята и Марс, е с площ от около 900 метра. Учените се надяват да открият на астероида следи от вода и органични вещества, което ще им помогне в разгадаването на тайните за възникването на живота във Вселената. Снимка: архив     ", "date": "2018.09.22", "title": "Японски космически роботи кацнаха на астероид"}
{"url": "https://www.actualno.com/curious/dneven-horoskop-za-23-septemvri-news_696081.html", "text": "        Мерете силите си само с равни. Губите време и нерви да доказвате неща на хора, които са много под нивото ви. Променете това. Пътуването днес може да има някои препятствия. Не губете контрол над нервите си, а помислете за най-рационалния начин да решите нещата.   Близък човек ще направи изключително мил жест към вас. Не се колебайте да разкриете чувствата си изцяло, ако още не сте го направили.     Облаците над хоризонта се разсейват. Ще имате много поводи за празнуване, но ще трябва да изчакате подходящ момент, когато имате време за това.    Притесненията, които изпитвате в момента са преувеличени, заради вашата неопитност. Не бързайте да реагирате крайно в тревожна ситуация. Помислите ви са чисти, но и постъпките трябва да бъдат в границите на разумното. В противен случай ще ви е трудно да докажете, каквото и да било.      Налага се да намалите темпото, за да запазите себе си. Има време и за по-високи цели, но то още не е настъпило. Желанията ви се доближават до приказките, но не всичко на този свят е приказно, ще трябва да приемете нещата, такива каквито са или да продължите да мечтаете, но сами.    Прошката е нещо, което дава сили. В момента, в който освободите съзнанието си от озлобението ще имате много повече време за себе си. Действията ви през последните дни са правилни и започват да дават първите си резултати. Нямате нужда от почивка, а да продължавате в същата насока.    Може да преживеете разочарование от ваш близък човек. Помислете дали не сте се фокусирали прекалено върху себе си. Денят предполага пълно откъсване от реалността. Забравете за рутината и домакинските задължения, имате нужда от малко магия или поне тишина.", "date": "2018.09.22", "title": "Дневен хороскоп за 23 септември"}
{"url": "https://www.actualno.com/interest/alkoholyt-e-ubil-3-mln-dushi-prez-2016-g-news_696055.html", "text": "  Световната здравна организация съобщи, че прекомерната консумация на алкохол е убила повече от три милиона души по света през 2016 г., предаде ABC News.     Според СЗО около 237 милиона мъже и 46 милиона жени се сблъскват с проблеми с алкохола, като повечето са в Европа и Америка. Европа има най-високата консумация на глава от населението, макар и да се отбелязва спад от около 10% за последните 10 години, допълва агенция Фокус.   Около трета от свързаните с алкохол смъртни случаи са в резултат от наранявания, включващи и автомобилни катастрофи, около 20% са свързани с храносмилателни или сърдечни проблеми.", "date": "2018.09.22", "title": "Алкохолът е убил 3 млн. души през 2016 г."}
{"url": "https://www.actualno.com/europe/otnovo-protesti-sreshtu-pensionnata-reforma-v-rusija-news_696095.html", "text": "  Хиляди излязоха на протест в Москва срещу плановете на правителството да увеличи възрастта за пенсиониране, съобщи БГНЕС. Демонстрацията в руската столица бе организирана от Комунистическата партия и бе разрешена от властите. Лидерът на политическата формация Генади Зюганов призова за преразглеждане на реформите, които предвиждат да се увеличи възрастта за получаване на държавна пенсия на 60 години за жените и на 65 години за мъжете. По думите му правителството трябва да преразпредели ресурсите, за да може да избегне вдигане на пенсионната възраст.     „Те продължават да ви бъркат в джоба”, заяви Зюганов пред протестиращите, които развяваха червени флагове.   Протестите, които се състояха и в няколко други големи руски града, този път преминаха мирно. При демонстрации, свикани от опозиционера Алексей Навални по-рано този месец, бяха задържани над 1000 протестиращи в цялата страна.", "date": "2018.09.22", "title": "Отново протести срещу пенсионната реформа в Русия"}
{"url": "https://www.actualno.com/lovech/v-m-kostina-s-ribarica-otbeljazaha-110-g-ot-objavjavaneto-na-nezavisimostta-news_696091.html", "text": "  На 22-ри септември 2018 година, родолюбци отбелязаха 110 г. от обявяването на Независимостта на България, 175 г. от рождението на Георги Бенковски и 100 г. от битката при Дойран в местността Костина. Събитията бяха организирани от Община Тетевен, кметство с. Рибарица, Съюза на офицерите и сержантите от запаса и резерва. Събития, които ни карат да се гордеем, че сме българи!     На честванията присъстваха Мария Стойчева – Председател на ОбС Тетевен, Свилен Русинов – Зам.-кмет на Община Тетевен, Пенка Ганева – Кмет на село Рибарица, Генерал-майор Васил Върбанов - Зам.председател на Съюза на офицерите и сержантите от запаса и резерва /СОСЗР/, ветерани от войните, родолюбиви граждани. Учениците от Основно училище ,,Георги Бенковски\" с. Рибарица, изнесоха кратка програма, за да си припомним смелостта и саможертвата на великите българи.   \"Всички ние днес сме тук, доведени от една мисъл – поклон и почитание пред героите на България. Тук, пред паметника на вожда на Априлското въстание, ние ще склоним глава в знак на признателност към тези, които дадоха живота си за нашата свобода и независимост!“ – каза г-жа Пенка Ганева.\r\nГ-н Свилен Русинов допълни:  \"Да не забравяме, че независимостта освен национално постижение е и висока отговорност, която днес е поставена на нашите плещи! Нека да съхраним този дар, като работим всеотдайно за духовното и материално издигане на Отечеството ни, отстоявайки своята национална идентичност и родова памет!\"   Венци бяха поднесени от името на д-р Мадлена Бояджиева – Кмет на Община Тетевен, г-жа Мария Стойчева, представители от СОСЗР от градовете Тетевен, Ловеч, Карлово и Кнежа, представители от Съюза на ветераните от войните – Тетевен, ученици от ОУ ,,Георги Бенковски“ с. Рибарица и СУ ,,Георги Бенковски“ гр. Тетевен, граждани.\r\nВсички ние сме българи и всеки народ трябва да знае и помни своята история, за да пази корените и да върви напред! Това не е само страница от нашата славна история, а е основа на нашето национално самочувствие! Достатъчно доказателство, че традициите на хилядолетна България създават достойни потомци!    \"Нашето небе е тъй дълбоко, нашите звезди са тъй големи и земята наша е безкрайна, а се сбира цялата в сърце ми!\"   ", "date": "2018.09.22", "title": "В м. Костина, с. Рибарица, отбелязаха 110 г. от обявяването на Независимостта"}
{"url": "https://www.actualno.com/politics/bojko-borisov-nikoga-ne-trjabva-da-zabravjame-samojertvata-i-smelite-dejstvija-na-nashite-predci-doveli-do-nezavisimostta-na-bylgarija-news_696109.html", "text": "  \"Честит Ден на Независимостта на всички българи! Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България.\" Това е написал премиерът Бойко Борисов в официалния си профил в социалната мрежа Facebbok     \"Ние трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\", пише още министър-председателят.   ", "date": "2018.09.22", "title": "Бойко Борисов: Никога не трябва да забравяме саможертвата и смелите действия на нашите предци, довели до независимостта на България"}
{"url": "https://www.actualno.com/society/novinite-naj-vajnoto-za-denja-22-septemvri-news_696097.html", "text": "   В страната бе отбелязана 110-та годишнина от обявяването на Независимостта на България, София се присъедини към Европейския ден без автомобили, алкохолът е убил 3 млн. души през 2016 година... тези и други акценти избра за вас екипът на в празничния 22 септември.       На днешния ден България отбелязва 110-годишнина от обявяването на своята Независимост. Чествания има в цялата страна, но традиционно основните празненства са в старата столица Велико Търново и в центъра на София. В десетки градове се проведе демонстрация на модерна военна техника.   За поредна година София се включи в Международния ден без автомобили. По този повод синята зона за паркиране в столичния център е затворена между 11 и 17 часа. Според СЗО около 237 милиона мъже и 46 милиона жени се сблъскват с проблеми с алкохола, като повечето са в Европа и Америка.     Съдбата на Георги Василски е свързана с Българското национално радио и програма “Христо Ботев” – репортер и редактор през 80-те години на миналия век, главен секретар на БНР, директор на програмата през 90-те, кореспондент на радиото в Букурещ, главен редактор през последните години от живота си Кандидатите трябва да имат добра физическа подготовка, на възраст до 40 години, минимум със средно образование и да притежават шофьорска книжка. Да не са осъждани.    Заместникът на главния прокурор на САЩ и заместник-министър на правосъдието Род Розенстайн е предлагал разговорите на американския президент Доналд Тръмп да бъдат записвани тайно, за да бъде доказана неговата недееспособност, съобщи The New York Times. Десетки жители на столичния квартал продължават и днес да протестират, несъгласни с плановете за изграждане на парк върху частни имоти, а не върху общински и частни.  ", "date": "2018.09.22", "title": "Новините: Най-важното за деня, 22 септември"}
{"url": "https://www.actualno.com/america/sasht-vzimat-merki-sreshtu-venecuela-news_696074.html", "text": "  Вашингтон възнамерява в най-близко време да вземе мерки срещу ръководството на Венецуела, обяви държавният секретар Майкъл Помпео в интервю за телевизия \"Фокс нюз\".     \"Мисля, че близките дни ще видите серия от стъпки, които целят по-нататъшно засилване на натиска върху лица от венецуелското ръководство, които действат въпреки интересите на народа на Венецуела. Възнамеряваме да гарантираме, че народът на Венецуела може да изкаже мнението си”, каза Помпео. Той не уточни дали става дума за нови санкции срещу властите на Венецуела и в частност срещу президента Николас Мадуро, предаде БГНЕС.   През 2017 г. Венецуела бе разтърсвана няколко месеца от антиправителствени манифестации, в които загинаха 120 души, хиляди пострадаха, а над 5000 бяха арестувани. Повод за протестите бе решението на Върховния съд, разширил пълномощията на Мадуро и ограничил функциите на парламента, който се намираше под контрола на политическите противници на президента.\r\nНа 20 май 2018 г. Мадуро бе преизбран на висшия държавен пост. Големите опозиционни партии не участваха в гласуването. САЩ и някои държави от Латинска Америка обявиха, че не признават изборите.  ", "date": "2018.09.22", "title": "САЩ взимат мерки срещу Венецуела"}
{"url": "https://www.actualno.com/europe/moskva-otricha-za-uchastie-v-podgotovkata-za-bjagstvoto-na-asandj-news_696078.html", "text": "  Руските дипломати не са установявали контакт с представители на основателя на WikiLeaks Джулиан Асанж или със служители от посолството на Еквадор в Лондон, за да организират бягството му от Великобритания. Това заявиха в руското Министерство на външните работи, коментирайки статията на британския в. „Гардиън”, в която става дума за извършена от руски дипломати подготовка на бягството на Асанж.     Позицията на ведомството може да се види на сайта му в раздела за недостоверни публикации, предаде БГНЕС.   \"Опитите да се придаде конспиративен характер на срещите на еквадорски дипломати в руското посолство не издържат никаква критика. Посолството на Русия в Лондон поддържа широк кръг от контакти и проведа многобройни и редовни срещи с представители на акредитирания във Великобритания дипломатически корпус, което е нормална дипломатическа практика във всяка една страна по света\", подчертаха на Смоленския площад (там се намира министерството).\r\nGuardian публикува в петък твърдения, че през 2017 г. руски дипломати са се срещали с лица от обкръжението на Асанж, за да обсъдят възможности за организиране на бягството му от посолството. Но планът бе твърде рискован и от нето са се отказали.  През 2012 г. австралиецът Асанж поиска убежище в еквадорското посолство, за да избегне екстрадиране в Швеция, където го обвиняват за сексуални посегателства. Асанж се опасяваше, че Швеция ще го предаде на САЩ, където може да бъде осъден на 35 години затвор или дори на смърт за публикуването на секретни документи на Държавния департамент.   ", "date": "2018.09.22", "title": "Москва отрича за участие в подготовката за бягството на Асандж"}
{"url": "https://www.actualno.com/europe/prezidentyt-na-ukrajna-sydi-vvs-news_696075.html", "text": "  Украинският президент Петро Порошенко е завел дело срещу британската медия Би би си заради съобщение, че Киев е платил 400 000 долар, за да му се организира среща с Доналд Тръмп, която се е състояла през юни 2017 г.     Парите били платени тайно на президентския адвокат Майкъл Коен, твърди изданието.   ВВС се позовава на „източници от Киев, близо до онези, които са замесени”, уточнява БГНЕС.\r\nВ информацията се уточнява, че е подадена от „високопоставен украински служител в разузнаването”, като до плащането се е прибягнало, след като украинското посолство във Вашингтон „можело да осигури на Порошенко само една снимка с Тръмп.  ", "date": "2018.09.22", "title": "Президентът на Украйна съди ВВС"}
{"url": "https://www.actualno.com/moresport/eto-koja-televizija-shte-predava-antyni-djoshua-aleksandyr-povetkin-news_696085.html", "text": "  Тази вечер, 22 септември, е резервирана за един от най-интересните  двубои в световния бокс в последните години. За първи път от 2016 година  насам, британската суперзвезда ще защитава поясите си на световен шампион на WBA, IBF, WBO и IBO срещу  друг представител на \"съветската\" школа - Александър Поветкин.      Безспорният №1 в тежка категория ще  се изправи срещу един от малкото боксьори, създали проблеми на Владимир  Кличко в 10-годишната му доминация в дивизията. Антъни, който до момента  има 21 победи, е записал и 20 нокаута, а едва в последния си изигра пълните 12 рунда.    Галавечерта ( ) предлага куп любопитни битки, като ще се проведат мачове на доста звезди в отделните категории, но безспорно мач №1 на \"Уембли\" е между Антъни Джошуа и Александър Поветкин.   ", "date": "2018.09.22", "title": "Ето коя телевизия ще предава Антъни Джошуа - Александър Поветкин"}
{"url": "https://www.actualno.com/america/zapochna-izgrajdaneto-na-stenata-po-granicata-mejdu-sasht-i-meksiko-news_696098.html", "text": "  САЩ започнаха изграждането на част от граничната стена на президента Доналд Тръмп в щата Тексас, чиято цел е да намали нелегалната имиграция, която той нарече „сериозна заплаха за сигурността”, предаде БГНЕС.     Съоръжението ще се простира на 6 километра по дългата близо 3200 километра граница с Мексико. Новата отсечка ще замени оградата от бодлива тел, разделяща Ел Пасо, щата Текас , от Сиудад Хуарес, Мексико.   Оградата ще е с височина от близо 5, 5 метра и ще бъде изградено от стоманени колони и мрежа, което ще позволи на патрулиращите граничари да виждат през нея и ще е доста по-сигурно и здраво. Проектът на стойност 22 милиона долара ще бъде приключен за седем месеца.", "date": "2018.09.22", "title": "Започна изграждането на стената по границата между САЩ и Мексико"}
{"url": "https://www.actualno.com/europe/ungarija-se-objavi-sreshtu-avtomatichnoto-prodyljavane-na-antiruskite-sankcii-news_696092.html", "text": "  Унгарският външен министър Петер Сийярто смята, че ЕС трябва да води дискусии по продължаване или отмяна на антируските санкции, а не да ги продължава „автоматично”.     \"Ясно заявихме, че е необходим диалог и честна дискусия за това дали санкциите постигнаха целта си или не. Хайде да разгледаме дали те помогнаха на икономиките на ЕС, на руската икономика, или те са подействали негативно на руската икономика, помогнаха ли те за изпълнението на Минските споразумения и така нататък. А след като дадем честни отговори на честни въпроси, трябва да вземем решение за нашето бъдеще”, изтъка Сийярто пред телевизия RT.   Той добави, че в тона отношение Унгария е солидарна с Италия, чиято политическа тежест в това отношение е много по-голяма.", "date": "2018.09.22", "title": "Унгария се обяви срещу автоматичното продължаване на антируските санкции"}
{"url": "https://www.actualno.com/society/pochina-jurnalistyt-georgi-vasilski-news_696094.html", "text": "  На 21 септември 2018 г. на 64 години в дома си почина нашият скъп колега Георги Василски. Болестта дълго време не успяваше да го сломи физически, но все пак успя да ни го отнеме и да изпрати завинаги веселата му душа в небесните селения.     Съдбата на Георги Василски е свързана с Българското национално радио и програма “Христо Ботев” – репортер и редактор през 80-те години на миналия век, главен секретар на БНР, директор на програмата през 90-те, кореспондент на радиото в Букурещ, главен редактор през последните години от живота си, припомня БГНЕС.   Едва ли е имало подобен случай на толкова обичан радиошеф, притежаващ естествено съчувствие и съпричастие към развитието и проблемите на колегите си – професионални, битови, човешки!\r\nГеорги Василски бе многостранен радио-човек с богата журналистическа култура: публицист с тънък усет за социалните проблеми от ежедневието в редакционната коментарна рубрика “300 секунди”; драматург, саркастичен поет и присмехулен белетрист с няколко издадени книги; остроумен и забавен в сатиричните предавания на редакция “Хумор и сатира”. Самоироничен в поведението си, опознаването на неизвестните страници от националната ни история се превърна в “професионално хоби” през последното десетилетие от живота му. Със същото бликащо чувсто за хумор той възприемаше заболяването си, пред което нито за миг не мигна уплашено или самосъжалително. Обичаше живота и животът го обичаше, защото бе осъществен в професията и в житието си мъж - с много, много приятели в цяла България!  В програма „Христо Ботев“ Жоро бе личността, която с опита и реализма си намираше изход от всяка възникнала проблемна ситуация. Авторитетен, обаятелен, усмихнат – така ще го запомним, пишат журналистите в сайта на БНР.   Поклон пред паметта му!", "date": "2018.09.22", "title": "Почина журналистът Георги Василски"}
{"url": "https://www.actualno.com/europe/uragan-ostavi-50-000-domakinstva-bez-tok-v-norvegija-news_696079.html", "text": "  Над 30 000 къщи останаха без ток в петък вечерта в южната норвежка област Агдер заради урагана „Кнуд”, която повали дървета върху далекопроводи, съобщиха властите.     Малко преди това бе съобщено за 50 000 къщи, останали без ток. Енергетиците работят за възобновяване на електроподаването, задействани са всички възможни екипи.   Заради паднали дървета е спряно движението по две магистрати в южната част на страната. Обявен е червен на опасност, предаде БГНЕС.\r\nВ Дания на места ураганът достигаше скорост от почти 33 метра в секунда. В Швеция бяха отменени влакове, а няколко шосета бяха блокирани от паднали дървета.  Очаква се днес стихията да се стовари върху Финландия.", "date": "2018.09.22", "title": "Ураган остави 50 000 домакинства без ток в Норвегия "}
{"url": "https://www.actualno.com/society/ilijana-jotova-silna-bylgarija-se-gradi-sys-silni-hora-i-silni-institucii-news_696108.html", "text": "  \"110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции.“ Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен, съобщиха от прессекретариата на държавния глава.     \"Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси са отговорност на горди и независими хора, на родолюбци\", отбеляза Илияна Йотова.   Вицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва.\r\n\"В днешния ден в едно се събира опиянението от свободата с преклонението пред трагичната гибел на жени и деца, зверски съсечени и унищожени недалеч оттук. И гордостта от българката тракийка, пазителка на родовата памет, предала на поколенията безмерната любов към род и Родина, запомнила и пяла песните, легендите до наши дни“, посочи вицепрезидентът. По думите ѝ няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. При срещите си с представители на регионалните и местните власти в Одрин неотдавна вицепрезидентът отново повдигна въпроса за възстановяване активната работа на смесената българо-турска комисия за нерешените въпроси.  \"Ако е необходимо, тя трябва да бъде формирана наново, за да постигне резултати\", посочи Илияна Йотова.   ", "date": "2018.09.22", "title": "Илияна Йотова: Силна България се гради със силни хора и силни институции"}
{"url": "https://www.actualno.com/society/vyvejdat-promeni-pri-otchitaneto-na-vik-uslugite-predvijdat-se-strogi-merki-pri-krajbi-na-voda-news_696036.html", "text": "  Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие, че всички потребители са изрядни. Досега разходваните количества се начисляваха на абонатите пропорционално на тяхното потребление.     Това предвижда новата Наредба за условията и реда за присъединяване на потребителите и за ползване на водоснабдителните и канализационните системи, която е публикувана за обществено обсъждане, съобщиха от МРРБ.   Тя беше изработена от междуведомствена работна група. В състава ѝ са включени представители на различни ангажирани по темата ведомства, на институцията Омбудсман, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации.\r\nВиК операторите отговарят за поддръжката на публична инфраструктура и на базата на разходите, които правят за това, се определя цената на услугата на цялата територия, която обслужват. Поддръжката на ВиК системите вътре в сградите и имотите, включително в режим на етажна собственост, е отговорност на собствениците. Новата Наредба определя много по-ясно границите между двете, с цел избягване на неясноти.  \"Няма как да не се отчита цялото количество вода, което постъпва в сградата. Всички собственици имат еднакви ангажименти към поддържането на общите части, включително на ВиК системата. Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други\", коментира зам.-регионалният министър Малина Крумова.   Тя обаче подчерта, че разпределението по равно е само при условие, че всички потребители са изрядни – осигурили са достъп за реален отчет през последните 12 месеца и водомерите им са технически изправни и в метрологична годност. В противен случай разликата между общия водомер и показанията на измервателните уреди в апартаментите, ще се разпределя само между тези, които нямат  индивидуални водомери или не са осигурили достъп за отчитането им.\r\nЗам.-министър Малина Крумова допълни, че когато потребителите са изрядни, етажната собственост може да вземе решение за друг начин на разпределение на разход „общо потребление“.    Предвиждат се строги мерки при кражби на вода. При установяване на незаконно присъединяване към общите мрежи и съоръжения, съответните отклонения ще се прекъсват. В случай, че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер.   Според наредбата датата и часът на отчитане на общия водомер и на индивидуалните водомери трябва да се обявяват от оператора в срок не по-кратък от три работни дни преди деня на отчитането: чрез писмено съобщение, поставено на подходящо място в сградата, и чрез публикуване на електронната страница на оператора. Ако потребителят отсъства, може да посочи друга дата за посещение, но това се заплаща по цени на оператора. Важно е също да се знае, че при водомери с дистанционно отчитане, трябва да се извършва физическа проверка и отчет най-малко веднъж на 12 месеца. Същото се отнася и за потребителите, които се самоотчитат.\r\nПроектът на новата Наредба за условията и реда за присъединяване на потребителите и за ползване на водоснабдителните и канализационните системи е пусната за обществено обсъждане.\r\nЦелият текст можете да    ", "date": "2018.09.22", "title": "Въвеждат промени при отчитането на ВиК услугите, предвиждат се строги мерки при кражби на вода"}
{"url": "https://www.actualno.com/europe/tusk-namira-pozicijata-na-london-za-uchudvashto-tvyrda-news_696080.html", "text": "  Евросъюзът преценява позицията на Лондон за Brexit като „учудващо твърда”. Това се казва в разпространено днес заявление на председателя на Европейския съвет Доналд Туск след неофициалната среща на лидерите на ЕС в Залцбург. Излизането на Великобритания от ЕС основна тема на срещата.     \"Позицията на Великобритания, представена преди и по време на срещата, е учудващо твърда и не е насочена към компромис\", подчерта той.   В същото време Туск изрази надежда, че „все още е възможно постигането на приемлива за всички договореност с Великобритания”. Той добави, че общността изрази „пълна подкрепа на главния преговарящ от ЕС Мишел Барние и готовността си да отстоява целостта на единния европейски пазар, а също разрешаването на проблема с ирландската граница”.", "date": "2018.09.22", "title": "Туск намира позицията на Лондон за \"учудващо твърда\""}
{"url": "https://www.actualno.com/america/majk-pompeo-severna-koreja-vse-oshte-predstavljava-jadrena-zaplaha-news_696073.html", "text": "  Северна Корея все още представлява ядрена заплаха за целия свят, но в последно време нивото ѝ е намаляло, заяви държавният секретар на САЩ Майк Помпео в интервю за „BBC“, чиято транскрипция беше публикувана в събота от Държавния департамент, предава ТАСС.     Интервюиращият журналист е попитал Помпео, дали е възможно вече да говорим, че няма ядрена заплаха от Северна Корея за света. „Не, все още има заплаха. Имаме още работа. Но хубавата новина е, че нивото на заплахата е намаляло в сравнение с това, което беше“, е отговорил държавният секретар, допълва агенция Фокус.   Както Помпео припомня, когато Доналд Тръмп в станал президент на САЩ, „светът е бил по-близо до война със Северна Корея, отколкото е днес“. „Това е огромна стъпка напред“, подчертава той.  ", "date": "2018.09.22", "title": "Майк Помпео: Северна Корея все още представлява ядрена заплаха"}
{"url": "https://www.actualno.com/sofia/predlojenie-vsjaka-nedelja-da-e-den-bez-avtomobili-v-sofija-news_696083.html", "text": "  За поредна година София се включи в Международния ден без автомобили. По този повод синята зона за паркиране в столичния център е затворена между 11 и 17 часа.     На много места има автомобили в местата за платено почасово паркиране, но те са там, защото са спрели още в петък вечер.   \"Всяка неделя може да бъде обявена за ден без автомобили. Вижте колко е тихо и приятно, хората карат колела, разхождат се, снимат се на средата на улицата“, коментира Милена Шопова за БГНЕС.\r\n\"През днешния ден има много инициативи. Днес имаме и сериозна инициатива от „Европейска столица на спорта“ – имаме екстремен фестивал. Младите хора го харесват. Много неправителствени организации и наши партньори се възползваха от освободения център, за да направят пък свои инициативи\", каза кметът на София Йорданка Фандъкова, която даде повече информация за събитията, които съпътстват Международния ден без автомобили.  Тя обясни, че в близост до Министерството на отбраната има мобилна измервателна станция на РИОСВ, която ще покаже, че ако се лишим макар и за кратко от автомобилите си въздухът на София ще стане по-чист.   Хората приветстваха инициативата и подчертаха, че трябва да се мисли за вариант, такъв ден да има по-често.\r\n\"Ще е прекрасно, ако в центъра няма коли. Твърде претъпкано е. Колите замърсяват въздуха, все пак отделят вредни емисии\", заяви Борис Тодоров.    \"За центъра на София много ги подкрепям. Идеално е човек да може да се движи без автомобил. За мен най-доброто решение за центъра на София е както е в Лондон, а именно всеки автомобил да плаща такса за влизане и излизане от центъра. В Англия има многоетажни паркинги около центъра на града, където човек може да си остави автомобила и с градския транспорт да стига до сърцето на града. Това може да се случи и в София. Трябва да се сложи и край на това целият трафик да минава през центъра на града, за да стигне от една точка до друга. Така въздухът ще стане по-чист, а хората ще ходят повече пеша\", подчерта Мирослав Мавров.", "date": "2018.09.22", "title": "Предложение: Всяка неделя да е ден без автомобили в София"}
{"url": "https://www.actualno.com/sofia/jiteli-na-kv-gorubljane-blokiraha-shoseto-news_696042.html", "text": "  Гражданско недоволство в „Горубляне”. Десетки жители на столичния квартал продължават и днес да протестират, несъгласни с плановете за изграждане на парк върху частни имоти, а не върху общински и частни, предаде БГНЕС.     „Долу ръцете от земята на нашите деди”, „Частната собственост е неприкосновена”, „Земята на горублянци 1956 г – в ТКЗС, 2018 г – в парк Изток” – са само част от плакатите, които местните издигат по време на протеста си. Движението в района на Околовръстното шосе и бул. „Самоковско шосе” е временно ограничено. Чуват се подвиквания от охраняващите полицаи протеста, че \"кметицата им е в ареста и няма кой да ги защити\".   Собственици на терени, върху които се планира да се изгради бъдещия Източен парк, граничещ с \"Младост\", \"Дружба\" и \"Горубляне\", са на мнение, че този парк няма да се реализира в близко бъдеще и зад идеята се крият други планове. Затова свидетелстват и промените, които се правят в Закона за устройството и застрояването на Столичната община, твърдят собствениците на земи. Те са убедени, че по този начин Общината цели да ги лиши от възможността да сменят предназначението на терените си, които към момента са отредени за озеленяване.\r\nСпоред протестиращите около 500 фамилии са засегнати от проекта, който предвижда зелени площи върху 1250 декара.  Кадри от протеста може да видите в    ", "date": "2018.09.22", "title": "Жители на кв. \"Горубляне\" блокираха шосето "}
{"url": "https://www.actualno.com/interest/pandite-izpolzvat-reva-si-za-da-se-razpoznavat-news_696029.html", "text": "  Гигантските панди използват рева си като форма на идентификация и могат да разпознаят себеподобните си на разстояние от близо 20 метра, съобщава в. „Дейли мейл”. По звуците, които издават, черно-белите мечки могат да разпознаят и пола на животните от своя вид, които се намират на разстояние от 10 метра. Това показа ново изследване на учените от зоопарка в Сан Диего, където се намира Центърът за развъждане и опазване на застрашени видове, предава БГНЕС.     Експертите твърдят, че звуците, които издават пандите са особено важни, тъй като тези животни живеят сред гъста бамбукова растителност, която е техен основен източник на храна, но им дава много малка видимост.   Използвайки рева си пандите идентифицират потенциални партньори и избягват опасни хищници. Учените са направили заключението си въз основа на проучването на 10 възрастни панди, на които са били пуснати специално записани звуци, издавани от себеподобните им.", "date": "2018.09.22", "title": "Пандите използват рева си, за да се разпознават"}
{"url": "https://www.actualno.com/america/tornado-udari-otava-news_696030.html", "text": "  Мощно торнадо удари района на канадската столица Отава, съобщава Си Би Си. Стихията рани най-малко 30 души, разруши десетки къщи и остави близо 150 000 домакинства без електричество. Най-малко петима от пострадалите са в тежко състояние. Те са били ранени от падащи отломки.     Торнадото се разразило край Дънробин, градче разположено западно от столицата, след което се насочило в източна посока към река Отава. По пътя си стихията нанесла сериозни щети, като най-малко 40 къщи са изравнени със земята, а десетки други са сериозно повредени и негодни за живеене.   От електрическата компания „Хидро Отава” съобщиха, че близо 150 000 домакинства и бизнес сгради са без ток и не е ясно кога точно ще бъдат отстранени повредите. Не работят и сфетофарите в голяма част от Отава.По оценка на експертите торнадото е било изключително мощно с ветрове със скорост между 180 и 220 километра в час.", "date": "2018.09.22", "title": "Торнадо удари Отава"}
{"url": "https://www.actualno.com/goodnews/otkriha-pyrvata-zlatna-moneta-ot-srednovekovnija-grad-lutica-kraj-ivajlovgrad-snimka-news_696040.html", "text": "  След поредното злато, което златните ни момичета от художествената гимнастика „откриха“ наскоро в София, продължава и зашеметяващото „златно“ археологическо лято на специалистите от Националния исторически музей /НИМ/.     Екипът, ръководен от директора на НИМ доц. д-р Бони Петрунова, който проучва средновековния град Лютица край Ивайловград, Хасковско, намери първата златна монета на този обект. Това съобщиха от пресцентъра на НИМ.    Тя е от типа \"Йоан ІІІ Дука Ватаци (1222- 1254)“ и е отнасяна към този никейски император, от период на интензивни златни и медни монетосечения, правени от венецианците в Константинопол. Монетите са използвани в този български град още от около 1215 г.  По-точната датировка на златната монета, според проф. Константин Дочев, е 1240-1260 г. Тя не е била в обращение дълго време, но е преминала през ръцете на няколко сарафи, което личи от графитите по нея.   След като през юли тази година в Лютица бе открит печатът на императрица Йоланда Монфератска, сега намирането на златна монета в този средновековен град показва, че това място е богат извор на информация и богатства. И това е само първата златна монета, ще „изскочат“ вероятно и други.", "date": "2018.09.22", "title": "Откриха първата златна монета от средновековния град Лютица край Ивайловград (СНИМКА)"}
{"url": "https://www.actualno.com/moresport/i-ricarjat-povetkin-ne-uspja-da-svali-antyni-djoshua-ot-boksovija-tron-news_696111.html", "text": "  Кралят на бокса в тежка категория Антъни Джошуа записа 22-ра победа в кариерата си. Англичанинът защити титлите си от версиите WBO, WBA и IBF, след като нокаутира Александър Поветкин в седмия рунд на мача по между им. Срещата се игра пред пълните трибуни на стадион \"Уембли\" в Лондон.     Срещата започна отлично за руснака и още в първия рунд AJ бе разклатен от точно кроше на съперника. Последваха още няколко добри атаки от 39-годишния Поветкин, но след 5-я рунд Джошуа взе нещата в свои ръце.\r\nВ седмия рунд атаките на Джошуа станаха още по-настоятелни и в средата на частта успя да изпрати в нокдаун съперника със серия от прави удари и крошета. Поветкин успя да се изправи, но последва нова серия удари на Антъни Джошуа, на които руснакът не издържа и мачът бе прекратен.       Серията на британеца от победи с нокаут беше прекратена в последния  бой срещу Джоузеф Паркър. Въпреки това той спечели и неговата титла, а  вече има 21 мача и 21 победи на професионалния ринг, където не познава  поражението, а освен това е изпадал в състояние на \"нокдау\" един  единствен път - отново на \"Уембли\" срещу Кличко. Иначе той има 20  нокаута в кариерата си до момента.    Представителят на домакините може и да е фаворит в предстоящия бой,  но Поветкин не е боксьор, който Джошуа иска да подцени. Единственото  поражение на руснака беше от Кличко след съдийско решение, а оттогава  насам той си спечели нов шанс да се бие за световната титла с победи над  Мариуш Вах, Карлос Такам, Мануел Чар и Дейвид Прайс.    Руснакът освен това ще заработи 6 милиона панда, което е рекорд за  Поветкин. Рекордната му печалба до момента беше 5.8 милиона долара за  битката с Кличко. Антъни Джошуа пък има гарантирани 20 милиона паунда. ", "date": "2018.09.22", "title": "И \"Рицарят\" Поветкин не успя да свали Антъни Джошуа от боксовия трон"}
{"url": "https://www.actualno.com/society/ot-api-prizovavat-shofiorite-da-karat-razumno-news_696031.html", "text": "  Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Това се посочва в съобщение на Агенцията. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правила.     В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.\r\nВ момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна.\r\nПоради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17. Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.  Строително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.\r\nНа АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември (понеделник) ще има две за София и една за Бургас.\r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути.    • За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София;\r\n• от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;\r\n• от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.\r\nНа 24 септември (понеделник), от 14 ч. до 20 ч., за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоваренитe пътища.\r\nОграничено ще е движението по следните пътни направления:      •\tавтомагистралите;\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-4 п. в. „Коритна“ - Велико Търново - Шумен;   •\tпът I-5 Русе - Велико Търново;\r\n•\tпът I-8 ГКПП „Калотина“ - София;\r\n•\tпът I-9 Варна - Бургас;\r\n•\tпът II-18 Околовръстен път на град София;   •\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая - по път I-1 (Е-79), на 24 септември (понеделник) от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nКарта с временната организация на движението по участъците от републиканската пътна мрежа в празничните дни през 2018 г. в приложения линк - http://www.api.bg/index.php/bg/karti/karta-12t-praznici-2018/.", "date": "2018.09.22", "title": "От АПИ призовават шофьорите да карат разумно"}
{"url": "https://www.actualno.com/society/uslovijata-v-planinite-sa-podhodjashti-za-turizym-news_696032.html", "text": "  Добри са условията за туризъм в планините. Това съобщиха за Агенция „Фокус“ от Планинската спасителна служба (ППС). Температурите тази сутрин са около 10 градуса, по високите части има слаб вятър и разкъсана облачност.     На Витоша работят Драгалевският и кабинковият лифт, в Пампорово работят 1-ва, 2-ра и 4-та седалкови линии, в Банско работи кабинковият лифт, в Боровец работят седалковата линия и кабинковият лифт. Няма регистрирани инциденти с туристи през изминалото денонощие.   Информация за обстановката в планините може да намерите на адреса на ПСС в интернет.\r\nТелефоните на ПСС са: 02/ 9632000 и 088 1470  ", "date": "2018.09.22", "title": "Условията в планините са подходящи за туризъм "}
{"url": "https://www.actualno.com/society/sedmichna-prognoza-za-vremeto-24-30-septemvri-news_695913.html", "text": "  В над цялата страна ни очаква слънчево време. Максималните температури ще бъдат между 24-31 градуса. По Черноморието термометърът ще показва 26 градуса.     Във се очаква нахлуването на студена вълна. Температурите ще се понижат. Минималните ще бъдат между 4-16 градуса, а максималните - 15-21 градуса. Валежи не се очакват, но ще бъде облачно.   В над по-голямата част от страната ще бъде облачно с краткотрайни превалявания от дъжд. Температурите остават без промяна. \r\nВ облачността ще е значителна. Очаква се валежи. Минималните температури ще се понижат и ще бъдат между 1 и 11 градуса, а максималните между 13 и 21 градуса.  През времето ще ни зарадва със слънце. Валежи не се очакват. Температурите ще се повишат и максималните ще достигнат 24 градуса.   ", "date": "2018.09.22", "title": "Седмична прогноза за времето 24-30 септември"}
{"url": "https://www.actualno.com/politics/rumen-radev-nezavisimostta-e-nagleden-primer-za-tova-kak-bylgarskijat-narod-moje-da-byde-gospodar-na-sydbata-si-news_696044.html", "text": "  Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации.     Това заяви президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост.   \"Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България\", се казва още в поздравителния адрес на българския държавен глава.\r\nРумен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни.  \"Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си\", подчертава още в своя адрес президентът Румен Радев.   ", "date": "2018.09.22", "title": "Румен Радев: Независимостта е нагледен пример за това как българският народ може да бъде господар на съдбата си"}
{"url": "https://www.actualno.com/chronicles/systaveno-e-chetirideset-i-tretoto-pravitelstvo-na-bylgarija-news_696013.html", "text": "  Второто правителство на Александър Цанков е четиридесет и трето правителство на Царство България, назначено с Указ № 9 от 22 септември 1923 г. на цар Борис III. Управлява страната до 4 януари 1926 г., след което е наследено от първото правителство на Андрей Ляпчев.         На 22 срещу 23 септември 1923 г. избухват бунтове в Северозападна България. След десетдневни боеве (Брусарци, Лом, Бойчиновци) армията успява да разгроми работническо-селските отряди. Много от въстаниците, между които и ръководителите Георги Димитров, Васил Коларов и Гаврил Генов, за да се спасят, са принудени да емигрират в КСХС. Въпреки споразумението между ВМРО и БКП (т.с.), че въстание в Пиринския край няма да има, на 23 септември същата година въоръжените комунисти и селяни завземат Разлог. В отговор организацията разрешава на четите си да участват в потушаването на въстанието.\r\nВ началото на октомври същата година въстанието е потушено в цялата страна. Неедновременното му избухване позволява на правителството да използва максимално възможностите на малобройната българска армия. БЗНС и БКП (т.с.) понасят тежък удар, а Демократическият сговор стабилизира позициите си. За да укрепи международния си авторитет, новата власт насрочва на 18 ноември същата година парламентарни избори. Те са спечелени с огромно мнозинство от управляващата коалиция, към която се присъединява и БРСДП (ш.с.). Овладяло Народното събрание, правителството получава възможност да продължи борбата срещу БКП (т.с.) и БЗНС чрез законодателна дейност. На 4 януари 1924 г. е гласуван „Закон за защита на държавата“, който забранява организациите, служещи си с революционни методи, и предвижда тежки наказания за привържениците им. Въз основа на него извън закона са обявени БКП (т.с.), Комунистическия младежки съюз, кооперация „Освобождение“, Партията на труда и Общият работнически синдикален съюз. През 1924 г. правителството отменя осемчасовия работен ден в предприятията и аграрната реформа и ограничава участието на студентите в обществения живот. Продължава екзекутирането без съд и присъда на водещи фигури от БКП (т.с.) и БЗНС (Петко Д. Петков, Тодор Страшимиров и т.н.).  Основната задача на правителството във външната политика е да се убедят съседите и Великите сили, че България няма реваншистки намерения. Потвърдени са ангажиментите на страната по Ньойския договор и Нишката спогодба. Въпреки това Сръбско-хърватско-словенското кралство и Гърция следят с явно подозрение действията на Демократическия сговор. Сръбско-хърватско-словенското кралство приютява избягалите на негова територия дейци на БЗНС и БКП (т.с.) и поддържа войски по границата. През октомври 1925 г., преследвайки чети на ВМРО, гръцката армия навлиза в Петричко. Тя се изтегля едва след намесата на Обществото на народите (България получава подкрепата на Италия). Гърция се задължава да плати 30 милиона лева обезщетение на България.   В края на 1924 г. правителството стабилизира своите позиции. В промишлеността и земеделието се наблюдава голям ръст на производството. Стабилизира се българският лев и намалява безработицата. В цяла Европа и в България е налице отлив на работниците и селяните от революционната борба. Тези промени не се забелязват от ръководството на БКП (т.с.), което под натиска на Коминтерна продължава подготовката на ново въстание. На „белия терор“ на правителството отговарят с бомбени атентати, убийства на сговористи и поява на терористични чети. На 16 април същата година военният център на БКП (т.с.) подготвя атентат в църквата „Света Неделя“ по време на опелото на о.з. генерал Константин Георгиев (убит от нелегални). Целта е да бъде унищожено присъстващото на ритуала ръководство на Демократическия сговор. В резултат на мощния взрив са убити над 140 офицери, генерали и невинни граждани. Между жертвите няма нито един министър. Царят закъснява за опелото и остава невредим. Атентатът и последвалото обществено недоволство от действията на комунистите дават възможност на правителството да нанесе мощен удар върху БКП (т.с.) и БЗНС. Избит е елитът на организациите. Направена е поправка в „Закона за защита на държавата“, която предвижда смъртна присъда не само на „извършилите общественоопасно деяние“, но и за хората които им помагат.\r\nВ края на 1925 г. в Сговора окончателно се обособяват две течения – крайно дясно, начело с проф. Александър Цанков и офицерите от Военния съюз, които са за продължаване на открития терор в страната, и умерено, включващо дейците на старите буржоазни партии (демократите на Александър Малинов и БРСДП (ш.с.) напускат обединението след Септемврийското въстание). Умерените са за възстановяване на правата и свободите, залегнали в Търновската конституция, и за борба с революционните сили посредством законодателни актове и съдилища. Жестокостите, извършени от правителството през септември 1923 г. и в периода април-май 1925 г., довеждат до поредната международна изолация на България. В същото време страната се нуждае спешно от нов заем, който да стабилизира икономическото ѝ положение и да смекчи проблемите на бежанците от Западна Тракия, Добруджа и Македония. Умереното течение в Сговора умело използва проблемите на правителството и предизвиква оставката му в началото на януари 1926 г.        Кабинетът, оглавен от Александър Цанков, е образуван от политически дейци на Демократическия сговор.", "date": "2018.09.22", "title": "Съставено е четиридесет и третото правителство на България"}
{"url": "https://www.actualno.com/asia/kitaj-spira-tyrgovskite-pregovori-sys-sasht-news_696022.html", "text": "  Китай се отказа от нови консултации със САЩ по спорните въпроси в сферата на търговията заради новите мита върху китайските стоки, предаде БГНЕС.     Вицепремиерът Лю Хъ трябваше да пристигне във Вашингтон следващата седмица, а преди това в САЩ трябваше да пристигне китайска делегация за подготовката на консултациите по търговските въпроси. Вестникът твърди, че Китай се отказал от тези планове заради нови мита на САЩ.   От 24 септември влизат в сила 10-процентните мита на САЩ спрямо китайските стоки на общо стойност 200 млрд долара. Според решението на президента Доналд Тръмп, ако Пекин предприеме ответни мерки, Вашингтон ще прибегне към допълнителен пакет по-високи мита върху стои и услуги от Китай на обща стойност 267 млрд долара.", "date": "2018.09.22", "title": "Китай спира търговските преговори със САЩ"}
{"url": "https://www.actualno.com/actualno/pazete-se-ot-vse-po-zavisimite-okolo-nas-news_695971.html", "text": "   Вече 110 години България е независима държава по смисъла на отхвърленото политическо и финансово бреме от някогашната Османска империя. Един национален идеал е постигнат, но историята ни доказва, че отстояването му продължава да изисква дързост и висота на духа. А днес това изглежда все по-трудно. И все по-скъпо.          Да си независим, е постижима химера. В свят, в който не отделяме очи от заблудите, превръщането ни в жертви на собствените ни демони от алчност и високомерие, е сякаш единственият възможен път към имагинерните успехи. Оплетени в лъжи, нагазили до гуша в кръвта на вече пречупени врагове, гребем срещу течението на личните си усилия. Правим го, за да се харесаме, да се демонстрираме, да ни забележат. Независимо от труповете, които ще прескочим, независимо от болките, които ще стоварим, независимо от човешките трагедии, които няма да ни трогнат, ще се обявим за независими, стигайки Голготата на собствения фалш. И тогава, уморени от заграбване, изтерзани от безсилие, ще бъдем посрещнати от тези, от които зависи живота ни. И да, те ще ни поднесат сюнгера с оцет или олио, за да се подиграят с всичко, в което сме вярвали - че не зависим от никого и за нищо в жалкото си битие тук и сега.\r\nЗатова пазете се от тези, които все повече зависят от егоцентризма си. Пазете се от страстите им, тъмните желания и истините, на които се уповават. Така ще сте положили здравата основа към това да се опазим и колективно от безгръбначие и онези жалки, нелепи игри. И помнете, че на това поле конкуренция няма. Все пак кой иска да бъде зависим от ценности, които не се побират дори в кутията му за обувки?!   ", "date": "2018.09.22", "title": "Пазете се от все по-зависимите около нас"}
{"url": "https://www.actualno.com/haskovo/obshtina-haskovo-sybira-naem-ot-pametna-plocha-news_696023.html", "text": "  Невероятно или не, но паметна плоча, поставена от местен фенклуб, се превърна в средство за доход за Община Хасково. Това твърди в своя статия сайтът Haskovo Live.     Плочата е спомен за 1978 година, когато отборът на Хасково влиза в най-високото ниво на професионален футбол в България – А група. На нея са изписани имената на футболните герои от онова време. Тя беше поставена по инициатива на фенклуб \"Гунди и Лев Яшин\" – на 8 септември.   Оказва се обаче, че този паметник за общината всъщност е ... търговски обект. Защото за наем общината събира по 15 лева на месеца. Хасковската местна власт вече си е поискала и първия наем – 11,50 лева за септември, защото месецът не е пълен. Като доказателство за това Haskovo Live . Реално така общината, още с издаването на разрешителното за поставяне на паметната плоча, я третира като  информационна табела  на търговски обект. Затова, на основание чл. 40, т.10 от Наредбата за  местните такси,  определя наем и срок за плащане - до 10 число всеки месец  по 15 лева.\r\nОфициално от пресцентъра на кмета Добри Беливанов, който нашумя покрай т.нар. \" \", твърдят, че не се дължат такси и, че е издадено разрешително за поставяне на паметната плоча. Отговорът е на инж. Ангел Стоилов, директор Дирекция \"Архитектура , градоустройство, строителство и инвестиции\". Публикуваната фактура обаче е факт.  ", "date": "2018.09.22", "title": "Община Хасково събира наем от паметна плоча"}
{"url": "https://www.actualno.com/asia/obstrel-rani-mirni-grajdani-v-alepo-news_696025.html", "text": "  Най-малко петима мирни сирийци бяха ранени по-рано днес след минометен обстрел срещу град Алепо, съобщи ливанската телевизия „Ал Маядин”.     Един от снарядите се взривил в жилищния квартал Ал Хамдания. Всички пострадали са настанени в болница, предаде БГНЕС.   Телевизията не уточнява коя от въоръжените групировки е нарушили примирието в града. Огънят се водил от югозападните подстъпи на Алепо, които са под контрола на бандитски формирования.", "date": "2018.09.22", "title": "Обстрел рани мирни граждани в Алепо"}
{"url": "https://www.actualno.com/asia/jemen-e-pred-masova-gibel-horata-jadat-lista-news_696018.html", "text": "  Хуманитарната ситуация в Йемен е пред масова гибел на хората от глад. Това заяви зам-генералният секретар на ООН по хуманитарните въпроси Марк Лоукок на заседание на Съвета за сигурност на ООН, посветено на положението в Близкия изток.     „Може би се приближаваме до преломния момент, след което ще е невъзможно да се предотврати масовата гибел на хора от глад в цялата страна”, предупреди той.   По думите му цялото продоволствие в Йемен е внос, което „води пряко до рязък ръст на цените на продуктите за приблизително 10 млн йеменци, които страдат от недостиг на храни, но не са обхванати от операцията за оказване на помощ”.\r\n\"Ние вече виждаме огнища на глад, включително случаи, когато хората ядат листа”\" конкретизира Лоукок.  От август 2014 г. в Йемен се води война между правителствените сили, които изповядват сунизма, и бунтовниците хусити, които са шиити, припомня БГНЕС.   Те се разбунтуваха, защото мнозинството посегна на редица техни права, включително на участието им в управлението. В най-активна фаза войната навлезе през март 2015 г., когато на страната на правителствените сили се намеси арабска коалиция, оглавявана от Саудитска Арабия.\r\nПо данни на ООН от хуманитарна помощ се нуждаят 22 млн. йеменци или 75% от населението на страната.    ", "date": "2018.09.22", "title": "Йемен е пред масова гибел, хората ядат листа"}
{"url": "https://www.actualno.com/europe/38-mln-dushi-sa-rodeni-prez-poslednite-100-godini-v-rumynija-news_696027.html", "text": "  През последните сто години в съседна Румъния са се родили над 38 млн. души.     Това сочат статистическите данни в румънското вътрешно министерство. В същия период в страната са починали близо 25 млн. души. В периода 1918 -2017 година в страната са сключени над 16 млн. брака, се казва още в официалната статистика в Букурещ.   ", "date": "2018.09.22", "title": "38 млн. души са родени през последните 100 години в Румъния "}
{"url": "https://www.actualno.com/celebrate/110-godini-ot-objavjavaneto-na-nezavisimostta-na-bylgarija-news_696012.html", "text": "  На 22 септември България празнува 110 години независимост, възраждането на българската държавност. Цялата история на България, която е една от най-старите държави в Европа, е белязана от борбата за независимост.     В цялата страна ще има официални чествания и тържества, и поне за ден българският ентусиазъм и патриотизъм ще се възродят.\r\n \r\nПредседателят на Народното събрание Цвета Караянчева и народни представители ще участват на 22 септември 2018 г. във Велико Търново в тържественото честване на 110-ата годишнина от обявяването на Независимостта на България.  В 19.30 часа Цвета Караянчева ще присъства на тържествената заря-проверка на площад „Цар Асен І”. Председателят на парламента ще произнесе слово по повод годишнината от обявяването на Независимостта. Присъстващите ще наблюдават и аудио-визуалния спектакъл „Царевград Търнов – звук и светлина”.   Сутринта в 7.30 часа заместник-председателят на Народното събрание Емил Христов и народни представители ще присъстват на празничната света литургия и водосвет в църквата „Свети Четиридесет мъченици”. Литургията ще бъде отслужена от Негово Високопреосвещенство Великотърновския митрополит Григорий.    В 10.30 часа заместник-председателят на Народното събрание ще бъде на военния ритуал за издигане на националното знаме на Република България и ще приветства жителите и гостите на града. Той ще поднесе цветя на Пирамидата на Независимостта в крепостта „Царевец”. Заместник-председателят на парламента ще се включи в празничното шествие до паметника на „Майка България”, където ще бъдат поднесени венци и цветя.\r\nПред паметника на жертвите от 1913-1914 г. в село Аврен, община Крумовград, от 10.45 часа вицепрезидентът Илияна Йотова ще участва в Националния тракийски женски събор-поклонение. Тази година Тракийският женски съюз отбелязва 85 години от основаването си и честванията се провеждат под патронажа на вицепрезидента.\r\nВ София 22 септември ще бъде отбелязан на площад „Княз Александър I”, където Столична община организира тържествено честване с програма пред Паметника на Независимостта, в която ще участват Софийският духов оркестър с диригент Юли Дамянов, хор „Света София” с художествен ръководител Валентин Бобевски, актрисата Силвия Лулчева.   Военен ритуал ще изпълни Националната гвардейска част.\r\nСлова ще произнесат доц. д-р Тодор Чобанов, заместник-кмет на Столична община и доц. д-р Владимир Златарски от Института за исторически изследвания на БАН.   Честването е част от Календара на културните събития на Столична община.\r\nС Ден на отворени врати на 22 септември от 10.00 до 17.00 ч., Националният военноисторически музей ще отбележи 110-ата годишнина от Независимостта.", "date": "2018.09.22", "title": "110 години от обявяването на Независимостта на България"}
{"url": "https://www.actualno.com/society/poredno-zadrystvane-na-am-trakija-narushiteli-karat-v-avarijnata-lenta-news_696037.html", "text": "  Голямо задръстване има на автомагистрала \"Тракия\" тази сутрин в района на Вакарел, посока Пловдив.     Граждани сигнализираха за нарушители, които за да избегнат колоната от автомобили, карат в аварийната лента и създават опасност за другите участници в движението., предаде БГНЕС.   Движението по магистралата в посока София - Пловдив е натоварено.\r\nРемонтът на 16-ия километър на \"Тракия\" стана причина за километрично задръстване в петък следобед, ремонтът продължа и в първия почивен ден също създава трудности на шофьорите.   Снимка: архив    ", "date": "2018.09.22", "title": "Поредно задръстване на АМ \"Тракия\", нарушители карат в аварийната лента"}
{"url": "https://www.actualno.com/society/na-22-i-23-septemvri-se-ogranichava-dvijenieto-prez-shipchenskija-prohod-news_695912.html", "text": "  На 22 септември, от 09:30 ч. до 19:30 ч., и на 23 септември (неделя) - от 7:30 ч. до 17:30 ч., ще бъде ограничено движението през Шипченския проход - път I-5 Габрово - Шипка в участъка от 155-ти до 183-ти км. Това съобщиха от пресцентъра на Агенция \"Пътна инфраструктура\" (АПИ). Спирането на трафика е за провеждането на автомобилното планинско състезание „Шипка – Дамасцена 2018“.     По време на състезанието трафикът ще бъде пренасочен през Прохода на Републиката - път II-55, по следните обходни маршрути:\r\n-\tЗа пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканския път I-6 до Казанлък и обратно;\r\n-\tЗа пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък;  -\tЗа пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново.\r\nНеобходимо е шофьорите да карат внимателно, да спазват поставената сигнализация и указанията на „Пътна полиция“.\r\nДвижението на моторните превозни средства по път I-5 (E85) ще бъде възстановено след 19:30 ч. на 22 септември и след 17:30 ч. на 23 септември т. г.    ", "date": "2018.09.22", "title": "На 22 и 23 септември се ограничава движението през Шипченския проход "}
{"url": "https://www.actualno.com/curious/hranite-koito-zarejdat-mozyka-ni-news_696053.html", "text": "  Много са неразкритите тайни на човешкия мозък, но учените са успели да установят кои храни стимулират мозъчната дейност, зареждат ни с енергия и ни помагат да сме по-здрави. От Lifehack посочват някои от тях.      . Може да ви прозвучи странно, но близо 60% от мозъка е съставен от... мазнини. Едни от най-важните за него са омега-3, а именно на тях е богата сьомгата.    Тези плодове са с едно от най-високите съдържания на антиоксиданти, които помагат на мозъка да се предпазва от стреса и да остарява по здравословен начин.\r\nВижте кои са   ", "date": "2018.09.22", "title": "Храните, които зареждат мозъка ни"}
{"url": "https://www.actualno.com/crime/myj-e-otkrit-myrtyv-v-apartament-v-jk-lulin-v-sofija-news_696019.html", "text": "  Мъж е открит мъртъв в апартамент в столичния квартал \"Люлин\"-3 тази вечер, предаде БНР. Сигналът е бил подаден от хора, живеещи в жилищния блок с него. В момента полиция извършва оглед.     Работи се по всички версии за причините за смъртта, като в това число и убийство. За да се потвърди обаче тази версия, трябва да мине оглед в съдебна медицина, който вероятно ще се състои утре. На място има засилено полицейско присъствие.   ", "date": "2018.09.22", "title": "Мъж е открит мъртъв в апартамент в ж.к. \"Люлин\" в София"}
{"url": "https://www.actualno.com/sciencelogy/latvijski-haker-e-osyden-na-14-godini-zatvor-news_696057.html", "text": "  Латвиецът от руски произход Русланс Бондарс бе осъден на 14 години затвор заради създаването на антивируса-шпионин Scan4you, който помагал на хакерите да придобиват разнообразна информация от компютрите на ползвателите, съобщил американското Министерство на правосъдието, предаде БГНЕС.     \"Програмното осигуряване, създадено от Бондарс, е помогнало да се осъществят атаки срещу американския бизнес… и позволило на най-деструктивните хакери в света да имат достъп до него\", съобщава ведомството.   По негови данни Scan4you се е използвал за тестване на вредоносно програмно осигуряване, но впоследствие се е прилагал за кражбата на примерно 40 млн. номера на кредитни и дебитни карти, а също на 70 млн. адреси, телефонни номера и други лични данни от магазините на дребно на цялата територия на САЩ. В резултат един от продавачите на дребно загуби 292 млн. долара от хакерската атака.", "date": "2018.09.22", "title": "Латвийски хакер е осъден на 14 години затвор"}
{"url": "https://www.actualno.com/viewpoint/stranite-v-es-ednakvi-v-razdelenieto-news_695958.html", "text": "  През миналата седмица да задейства тежка наказателна процедура срещу Унгария, като определи проблемите с върховенството на закона в държавата \"заплаха\" за демокрацията.     В отговор , че ЕС оскърбява и изнудва страната му. Според него той има право да забранява мигранти да влизат на територията на държавата, която управлява. \"Унгария ще бъде осъдена, защото народът и реши, че тази страна няма да бъде държава на мигранти\", категоричен беше унгарският министър-председател.\r\nТочно нелегалната миграция е официалната \"ябълка на раздора\" между Унгария и ЕС. Преди месеци държавата напусна пакта за миграция в ООН още преди окончателното му одобрение. Тогава външният ѝ министър Петер Сиярто заяви, че споразумението представлява заплаха за света. \"Този документ е изцяло срещу интересите на Унгария в областта на сигурноста\", коментира той.\r\nСиярто заклейми ООН заради \"разпространяване на лъжи\" с критиките си към политиката на Будапеща спрямо мигрантите, настоявайки, че страната му никога няма да бъде страна на мигранти. \"Никога няма да позволим на нито един нелегален мигрант да влезе на територията на нашата страна\", гласеше тази част от изказването му.  Припомням ви и че тогава Орбан започна кампания „Спри Брюксел”, отказа да приеме бежанските квоти на ЕС и разкритикува евроелитите, които се намесват в суверенните дела на държавите.\r\nВ разрез ли е политиката на Унгария с ценностите на Евопейския Съюз? На този въпрос ще се опитам  да дам отговор в тази статия.     Постоянните опити за обединение на европейските народи предхождат самите държави. Преди 3000 години със силата на меча над Европа властват келтите, след тях римляните. Империята на Карл Велики и Свещената Римска империя в продължение на векове обединяват големи области от континента. Поради многообразието от езици и култури опитите за обединение в миналото обикновено са били насилствени. А как стоят нещата в настоящето? Европейският съюз в сегашния му вид е създаден с договора от Маастрихт през 1992 година. Основните му цели са насърчаването на балансирания и устойчив икономически и социален прогрес, постигане на висока степен на заетост, в частност посредством създаване на територия без вътрешни граници, укрепване на социално-икономическото единство, на икономически и паричен съюз и на единна валута – евро. Също така осъществяване на обща външна политика на сигурност, въвеждане на гражданство на Съюза, на общо пространство на свобода, сигурност и правосъдие, в рамките на което се осигурява свободното движение на лица, обвързано с прилагането на подходящи мерки за контрол на външните граници, предоставяне на убежище, имиграцията, както и превенция и борба с престъпността.\r\nВсе пак от правна гледна точка Европейският съюз няма право да изземва допълнителна власт от държавите членки без предварително предоговаряне на подписаните споразумения.\r\nОколо 80% от населението на ЕС живее в градове, около една трета – в милионни градове.   В Европейския съюз има най-много глобални градове (световни градове, градове от световна класа, които оказват пряко и осезаемо влияние на световните дела чрез социално-икономически, културни и/или политически средства), повече от всеки друг регион.    Първо няколко думи за различните стремежи на страните от ЕС. Докато някои (като Германия и Франция) са се устремили в посока да бъдат европейски и световни сили, поради което в известна степен приветстват имиграцията (или поне по-голямата част от населението им), други (като Унгария) смятат за приоритет опазването на културата си от чужди влияния, поради което заемат твърда антиимигрантска позиция и затягат контрола на границите си.\r\nСамо че и в страните, които са за имиграция, има настроения в противоположната посока. Вследствие на това добиха популярност крайнодесни партии – Алтернатива за Германия, Национален съюз (Франция), Индентитарно движение (Австрия), Движение \"Пет звезди\" (Италия) и други.\r\nА какво да кажем за Обединено Кралство Великобритания и Северна Ирландия? Там, след референдум, взеха решение да напуснат ЕС и в момента текат преговори. Според  Европейския парламент решението на Унгария да не приема мигранти е в разрез с ценностите на Европейския съюз и е заплаха за демокрацията. Девизът на ЕС е \"Единство в многообразието\", а населението му е мултирасово, мултиетническо, мултирелигиозно и мултикултурно. Обаче не във всяка държава-членка то е такова. В Унгария например не е. И е очевидно, че унгарците не искат промяна в това отношение.   Може ли ЕС да изисква такава промяна от своя членка? Погледнато от общочовешка етична гледна точка отговорът няма как да не е \"Не\". Не погазва ли грубо ЕС своите ценности, опитвайки се да налага такава промяна? Отговорът няма как да не е \"Не\".\r\nЗнам, че въпросът е много по-дълбок и сложен. На други континенти се водят брутални войни, които голяма част от местното население не желае. Миролюбивите жители от страх за живота си са принудени да бягат. Накъде? Там, където ще са в безопасност – в ЕС.\r\nЕС, бивайки хуманен, подава ръка на бедстващите. Обаче, предвид масовостта на миграцията, от един момент нататък се оказва, че вместо да се спасят, мигрантите може да повлекат надолу подалите им за помощ ръка. Именно заради това съществува терминът \"мигрантска криза\". Това е криза, от която Унгария очевидно не иска да бъде връхлетяна. Това е криза, с която очевидно Унгария не иска да се сблъсква.\r\nНо да се върнем на въпроса за ценностите, въжделенията и мултикултурното многообразие. Спомнете си марксисткия идеал: \"На всеки според потребностите, от всеки според възможностите\".\r\nОчевидно унгарските власти смятат, че имигрантите не са им потребни и че нямат възможност да ги приемат на своя територия. Нека си спомним . Дали има европейски политик, който да иска това да се случва в страната му? Със сигурност не.   Прочетете този откъс от „Беседа върху неравенството” (1754) на Жан-Жак Русо: \"Първият, който е оградил парче земя, казал е \"Това е мое\" и е намерил достатъчно много прости хора, които да му повярват, е бил истинския основател на цивилизованото общество. От колко много престъпления, войни и убийства, от колко много ужаси и нещастия е можел да спаси човечеството някой, ако се е бил сетил да отговори: \"Пазете се и не слушайте този самозванец, вие сте загубени, ако забравите, че плодовете на земята принадлежат на всички нас, а самата земя - на никого\".\r\nСпоред прочутия френски философ всеобщите блага и липсата на управление са ценности, които трябва да бъдат опазвани, а частната собственост е заплаха, срещу която да се борим, тъй като е заплаха за тези \"ценности\".\r\nДвеста шестдесет и четири години по-късно всички разумни същества знаем, че Земята е на Бог, че това е естествено и че е нелепо и абсурдно да се опитваме да променим това. Също така знаем, че частната собственост е необходимост, без която вече щяхме са сме умрели в размирици или война. Преди време гледах анимационен сериал от 1990-те години – \"Бромуел Хай\". Става въпрос за училище в Южен Лондон. В епизода \"Толерантност\" на ученичка беше възложена задача да представи по време на училищно тържество културното многообразие в училището. Сред представените 119 националности (от които само един англичанин) тя избра Бесре от Индия, Шезма от Афганистан и Хакан от Косово да представят своята култура в три изречения:   1) Любима музика\r\n2) Любима храна\r\n3) Любимо хоби\r\nОтговорите и на тримата бяха:\r\n1) 2Pac   2) KFC\r\n3) Чатене\r\nПубликата ги освирка, остро негодувайки срещу липсата на разнообразие, срещу това, че са еднакви.\r\nАко вместо три имигрантски деца бяха поканени ученици от различни части на Англия, наистина щеше да е налице многообразие, щяха да бъдат представени различни култури и влиянието им щеше да обогати учениците.  Николай Иванов ", "date": "2018.09.22", "title": "Страните в ЕС - еднакви в Разделението?"}
{"url": "https://www.actualno.com/asia/isljamska-dyrjava-poe-otgovornost-za-atentata-v-iran-news_696064.html", "text": "  Терористичната организация „Ислямска държава” пое отговорност за атентата срещу военен парад в Югозападен Иран, съобщава АФП, цитирайки информационната агенция на джихадистката групировка „Амак”.     По-рано Техеран обвини \"чужд режим\", подкрепян от САЩ, за атентата срещу военния парад в иранския град Ахваз, съобщава Би Би Си. По последни данни жертвите са най-малко 24, включително цивилни граждани. При атентата бяха ранени най-малко 53 души, сред които и майка с дете, припомня БГНЕС.   Няколко нападатели открили огън срещу военен парад в града. Мъжете, които били облечени във военни униформи, открили огън по участниците в събитието от близък парк, докато шествието преминавало наблизо.\r\nСпоред местни медии двама от стрелците, чиято цел е била трибуната с официални лица, са били убити. От полицията обвиниха за атаката ислямски бунтовници. Иран отбелязва днес годишнината от началото на войната с Ирак (1980-1988 г.) с военни паради в големите градове на страната.  ", "date": "2018.09.22", "title": "\"Ислямска държава\" пое отговорност за атентата в Иран"}
{"url": "https://www.actualno.com/society/prognoza-za-vremeto-22-septemvri-sybota-news_696014.html", "text": "  Минималните температури ще са между 11° и 16°. През деня ще бъде слънчево с временни увеличения на облачността, но ще остане почти без валежи. Ще духа слаб до умерен вятър от запад-северозапад. Атмосферното налягане ще остане без същиствена промяна и ще е по-високо от средното за месеца. В Източна България ще духа до умерен югоизточен вятър. Максималните температури ще са между 27° и 32°, за София – около 28°. Такава е прогнозата на Националния институт по метеорология и хидрдология (НИМХ) при БАН, съобщи за Агенция „Фокус“ дежурният синоптик Мартин Славчев. По Черноморието ще бъде предимно слънчево. Ще духа до умерен вятър от изток-югоизток. Максималните температури ще са 24-26°. Температурата на морската вода е 23-24°. Вълнението на морето ще бъде 1-3 бала. Над планините ще бъде предимно слънчево с временни увеличения на облачността. Ще духа умерен и силен вятър от запад-северозапад. Максималната температура на височина 1200 метра ще е около 21°, на 2000 метра – около 15°.     През следващите дни времето ще бъде доста динамично, с чести промени на вятъра и температурите. До вторник ще е почти без валежи, с променлива облачност. През нощта срещу неделя вятърът от северозапад временно ще се усили, в Източна България по-късно в неделя ще стане североизточен. Температурите ще се понижат, повече в Северна и Източна България. Още вечерта вятърът ще отслабне и през нощта срещу понеделник ще се смени с югозападен. В понеделник температурите временно ще се повишат. През нощта срещу вторник вятърът ще се ориентира от северозапад и ще се усилва. Във вторник ще бъде доста ветровито и ще нахлува студен въздух. Температурите бързо ще се понижават.   ", "date": "2018.09.22", "title": "Прогноза за времето - 22 септември (събота)"}
{"url": "https://www.actualno.com/society/trafikyt-po-pytishtata-e-zasilen-news_696020.html", "text": "  Засилен трафик по пътищата в страната и най-вече към граничните пунктове с Гърция се очаква през днешния ден заради започващите почивни дни, предава репортер на БГНЕС.     Още от петък следобед трафикът от столицата към вътрешността на страната и на изходите към съседките ни Гърция, Турция, Македония и Сърбия бе натоварен. Най-интензивно бе движението по главен път Е-79. Такова се очаква да се задържи и днес. В последния работен ден от седмицата задръствания имаше по автомагистрала „Тракия” заради ремонт на 16-ия километър в посока Бургас, колоната на моменти достигаше над 5 км.   Полицейски екипи ще бъдат разположени по всички пътища и на входовете и изходите на големите градове.\r\nДнес – от 9.30 до 19.30 часа, ще бъде ограничено движението за всички автомобили през Шипченския проход. Причината е провеждането на състезанието „Шипка - Дамасцена 2018“. Същият участък ще бъде затворен и в неделя от 7:30 до 17:30 часа. По време на състезанието трафикът ще бъде пренасочен през Прохода на Републиката.  Органите на Пътна полиция призовават шофьорите да карат с повишено внимание.   ", "date": "2018.09.22", "title": "Трафикът по пътищата е засилен"}
{"url": "https://www.actualno.com/asia/atentat-v-iran-ima-zaginali-news_696049.html", "text": "  11 души загинаха, сред които журналист при атентат по време на военен парад в иранския град Ахваз, съобщи ВВС. Сред жертвите има цивилни граждани.     Няколко нападатели открили огън срещу военен парад в града. Мъжете, които били облечени във военни униформи, открили огън по участниците в събитието от близък парк, докато шествието преминавало наблизо, предаде БГНЕС.   Според местни медии двама от стрелците, чиято цел е била трибуната с официални лица, са били убити. От полицията обвиниха за атаката ислямски бунтовници.\r\nИран отбелязва днес годишнината от началото на войната с Ирак (1980-1988 г.) с военни паради в големите градове на страната.  ", "date": "2018.09.22", "title": "Атентат в Иран, има загинали"}
{"url": "https://www.actualno.com/crime/deloto-na-kradcite-na-rojenskija-manastir-shte-se-gleda-v-plovdiv-news_696052.html", "text": "  След като всички магистрати от Районен съд-Сандански си направиха самоотвод, делото за обира на Роженския манастир ще се гледа в Пловдив, предаде БГНЕС.     Причината за самоотвода е присъствието на местен адвокат сред задържаните. Освен за обира, четиримата задържани ще отговарят и за нападението над отец Теофил, върху когото е упражнено насилие.   Сред четиримата арестувани има двама непълнолетни, а другият възрастен, освен популярният сандански адвокат, е бивш кандидат за кмет на местни избори.\r\nПредполага се, че обирът е направен заради стара легенда, според която в манастира е заровено златно съкровище.  Това не е първият опит за обир, преди години е осуетен друг. Предстои Пловдивският районен съд да определи ден и час за гледане на мярката за неотклонение на задържаните сега.   ", "date": "2018.09.22", "title": "Делото на крадците на Роженския манастир ще се гледа в Пловдив"}
{"url": "https://www.actualno.com/europe/zapochna-185-to-izdanie-na-oktoberfest-news_696070.html", "text": "  Започна 185-то издание на популярния бирен фестивал „Октоберфест” в германския град Мюнхен, съобщава Би Би Си. Преди да бъдат налети първите халби с бира, както повелява традицията първото буре с пенлива течност бе отворено от градоначалника Дитер Райтер.     Фестивалът ще продължи до 7 октомври. Очакванията на организаторите са той да бъде посетен от около 6 милиона души. През миналата година по време на събитието са били изпити над 7,5 милиона литра от пенливата кехлибарена течност.   Първият \"Октоберфест\" се е състоял през 1810 г. по повод венчавката на баварския принц Людвик. Празникът е започнал на 12 октомври и е продължил до 17-ти, припомня БГНЕС.", "date": "2018.09.22", "title": "Започна 185-то издание на \"Октоберфест\""}
{"url": "https://www.actualno.com/america/zamestnik-glaven-prokuror-na-sasht-iskal-da-objavi-trymp-za-nedeesposoben-news_696050.html", "text": "  Заместникът на главния прокурор на САЩ и заместник-министър на правосъдието Род Розенстайн е предлагал разговорите на американския президент Доналд Тръмп да бъдат записвани тайно, за да бъде доказана неговата недееспособност, съобщи The New York Times.     По информация на изданието Розенстайн искал да покаже \" , за да отстрани Тръмп от длъжност.   Според 25-та поправка в конституцията на САЩ пълномощията по управлението на страната се предават на вицепрезидента, ако президентът не е в състояние да осъществява дейността и задълженията си.   Самият Розенстайн нарече публикувана информация некоректна и фактически невярна.   Розенстайн отговаря за разследването на предполагаемата руска намеса в президентските избори през 2016 година и в момента, в който е направил предложението, е бил отговорен за случая с руската намеса от две седмици. Публикацията на вестник New York Times се позовава на анонимни източници, според които заместник-главният прокурор предложил президентът да бъде записван миналата година след уволнението на шефа на ФБР Джеймс Коми. Буквално по това време Тръмп разкри пред руснаците и разузнавателна информация за Сирия, която мнозина определиха като секретна, с което застраши израелски агент, внедрен в редиците на \"Ислямска държава\" (ИД). Този агент беше съобщил за планове на ИД да направи с помощта на лаптопи-бомби. Според източник на ВВС репликата за тайно записване на президента била шега.\r\nПървоначално Тръмп не реагира на новината. Но след това на многохиляден митинг в щата Мисури не скри за конфликта си с министерството на правосъдието: \"Във Вашингтон имаме истинско блато. Само вижте разкритията в нашите Министерство на правосъдието и ФБР. Там има страхотни хора. Това са - вярвам - около 95 процента - но има и някои много лоши хора там.\"    Преди дни президентът разкритикува и главния прокурор Джеф Сешънс, който е и министър на правосъдието, и в прав текст изрази разочарованието си от него. Все повече се твърди, че така Тръмп подготвя почвата за уволнението му.   Политическата ситуация в Съединените щати се нажежава все повече с наближаването на междинните избори за Конгрес през ноември, на които по традицията партията на действащия президент претърпява поражение, припомня БНТ.", "date": "2018.09.22", "title": "Заместник-главен прокурор на САЩ искал да обяви Тръмп за недееспособен"}
{"url": "https://www.actualno.com/europe/papa-francisk-zapochna-obikolkata-si-v-pribaltika-news_696056.html", "text": "  Папа Франциск започна 4-дневната си визита в Прибалтика, съобщава АФП. Първата спирка от обиколката на Светия отец е Литва, където той ще почете жертвите на нацисткия режим и на руската окупация в момент, в който католическата църква се опитва да се отърси от скандала със сексуалните посегателства на свещеници над деца.     Главата на Римо-Католическата църква ще посети Латвия в понеделник и Естония – във вторник, в момент в който трите балтийски държави отбелязват 100-годишната от своята независимост.   Скандалът със сексуалните посегателства в църквата и прикриването на престъпленията на свещениците се разрасна и обхвана Австралия, Европа, Северна и Южна Америка. Обвиненията в прикриване на престъпленията на свещениците накърниха дълбоко имиджа на духовенството по целия свят и Римо-Католическата църква определи случилото се като „нашият собствен 11 септември”.\r\nВ петък папа Франциск прие оставките на още двама архиепископи от Чили, които се разследват за над 100 случая на сексуални посегателства от духовенството.  ", "date": "2018.09.22", "title": "Папа Франциск започна обиколката си в Прибалтика"}
{"url": "https://www.actualno.com/society/sdvr-tyrsi-novi-slujiteli-news_696067.html", "text": "  Столичната дирекция на полицията (СДВР) търси да наеме 53-ма старши полицаи, 9-ма водачи на патрулен автомобил, 7 водачи на мотоциклети, 5-ма младши автоконтрольори и двама старши полицая, които да патрулират с коне.     Това става ясно от сайта и Facebook страницата на Министерството на вътрешните работи, предаде репортер на БГНЕС.   Кандидатите трябва да имат добра физическа подготовка, на възраст до 40 години, минимум със средно образование и да притежават шофьорска книжка. Да не са осъждани.\r\nЖелаещите да се присъединят към редиците на СДВР ще преминат през три кръга – изследване на физическа годност, психологично изследване и интервю.  Новите 76 служители на столичната полиция трябва да бъдат наети в рамките на 9 месеца от обявяването на конкурсната процедура.   Заповедта е разписана ден преди депутатите да гласуват оставката на бившия силов министър Валентин Радев, а самият конкурс е публично обявен на 20 септември.", "date": "2018.09.22", "title": "СДВР търси нови служители"}
