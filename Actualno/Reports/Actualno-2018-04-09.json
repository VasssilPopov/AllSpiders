{"url": "https://www.actualno.com/europe/porednijat-goljam-ruski-oligarh-strada-jestoko-ot-sankcii-na-sasht-news_668704.html", "text": "  Руската държава ще помогне и обезпечи дейността на компаниите, чиято дейност е засегната от санкциите на САЩ. Това обяви руският вицепремиер Аркадий Дворкович, цитиран от ТАСС.  По думите на Дворкович държавната помощ от страна на Руската федерация е \"в постоянен режим\". Предвид обаче \"влошаването на ситуацията\" вече са обсъдени и допълнителни неща между държавата и съответните компании. Говорителят на Кремъл Дмитрий Песков пък уточни, че руският президент Владимир Путин \"може да се срещне\" с руските бизнесмени, които страдат най-много от американските санкции.   Поредната голяма руска компания, засегната от американски санкции, е \"Русал\", чиято основна дейност е свързана с производство на алуминий и която се контролира от Олег Дерипаска. Припомняме, че САЩ въведе мито от 10% върху вноса на алуминий. На 6 април Вашингтон включи \"Русал\" в черния си списък, а акциите на компанията се сринаха с 46,9% на Хонконгската борса, като при затварянето спадът беше над 41% и \"Русал\" обяви опасност от технически фалит. Компанията извършва и вътрешен одит на финансовото си състояние. 14% от доходите на компанията идват от американския пазар.   Друга компания на Дерипаска – EN+ Group, също влезе в санкционния списък. Заедно с \"Русал\" акциите на двете компании паднаха с 20-40%, като днес, 9 април, на Московската борса спадът на акциите на \"Русал\" е 22,3%. Става въпрос за данни от тази сутрин, към 9:33 часа българско време. Има и специален режим за търговия на акциите на компанията – с директни търгове, за да не бъде спряна търговията, след като при отварянето на Московската борса акциите на \"Русал\" потънаха с над 30%.\r\nИнтересен факт е и, че акциите на \"Газпром\" губят 5,5% от стойността си на Московската борса около час преди затварянето на сесията, а на Лондонската борса загубата е по-голяма - 8,7%. Припомняме, че изпълнителният директор на компанията Алексей Милер също влезе в списъка със санкции на САЩ. Както \"Русал\", той беше включен на 6 април. Това може да бъде видяно като проблем от партньорите на енергийния гигант, които едва ли биха рискували американски санкции, коментира Reuters.       Междувременно Европейската комисия призна, че проучва какъв е ефектът върху  икономиката на ЕС от последните санкции на САЩ срещу Русия и руски  компании. Брюксел обаче не коментира дали е възможно ЕС да вземе  предпазни мерки.", "date": "2018.04.09", "title": "Поредният голям руски олигарх страда жестоко от санкции на САЩ"}
{"url": "https://www.actualno.com/society/ogranichavat-dostypa-do-ndk-na-10-i-11-april-news_668710.html", "text": "  Достъпът до централната сграда на НДК ще бъде ограничен в дните 10 и 11 април (вторник и сряда). Мярката се налага от съображения за сигурност във връзка със събития от висок клас в календара на Българското председателство на Съвета на ЕС.  Касите на Билетния център ще работят нормално с обичайното работно време от 09:00 до 20:30 часа, но са изместени в кино „Люмиер Лидл”. На разположение е и системата за онлайн резервация за билети, съобщиха от НДК.   На 10 април от 15:00 ч. в НДК ще бъде даден стартът на кампанията „re НДК – Рециклирай! Културно е.” Тя се реализира по идея на екипа на НДК и е част от визията на ръководството на Двореца за развитие и позициониране на сградата като модерен културен и конгресен център. Кампанията се вписва и в инициативата на МОСВ срещите и събитията в рамките на Председателството да се провеждат под мотото „без пластмасови продукти“. Министърът на културата - Боил Банов, министърът на околната среда и водите - Нено Димов, председателя на СД на НДК - Борислав Велков, както и изпълнителният директор на НДК - Ангел Митев ще открият три арт инсталации, изработени от пластмасови отпадъци, получени на територията на Двореца и разположени в различни пространства на сградата.   Обичайният достъп на посетители до НДК ще бъде възстановен на 11 април след приключване на планираните събития.", "date": "2018.04.09", "title": "Oграничават достъпа до НДК на 10 и 11 април "}
{"url": "https://www.actualno.com/asia/rojters-ruski-vojnici-letjat-redovno-kym-sirija-za-da-pomagat-na-asad-news_668690.html", "text": "  130 души в пълно бойно снаряжение и готови да се включат в защита на сирийския лидер Башар Асад. Те бяха забелязани от репортер на \"Ройтерс\" на летището в Ростов в Южна Русия.  \"Когато репортерите ни ги попитаха закъде летят, те отвърнаха, че са подписали договор, който не им позволява да казват. И добавиха, че всеки момент началникът им ще се появи, което ще ни докара проблеми\", разказват от \"Ройтерс\".   Според информацията на новинарската агенция, войниците са се качили на \"Airbus A320\", който е долетял от Дамаск и с него са се приземили 30 души в камуфлажни дрехи. \"Всички те са военни доставчици, които използват цивилни полети, за да оказват военна помощ на Башар Асад в неговата война срещу бунтовниците\", твърдят от \"Ройтерс\", позовавайки се на собствено разследване.   Данните сочат, че най-вероятно става въпрос за наемници. А самолетите, с които летят, някога са били собственост на големи американски и европейски компании, но сега се държат от офшорки.\r\nПолетите за и от Ростов, които се извършват от сирийската авиолиния Cham Wings (срещу нея има санкции от страна на САЩ от 2016 година), не са документирани въобще в разписанията на самолетите, пишат още от \"Ройтерс\". От януари досега са извършени над 50 такива полета и всеки път със самолети, побиращи до 180 души.       \"Те показват и какви са използваните методи - изпращат се руски въоръжени единици към Сирия - нещо, което Кремъл настоява, че въобще не се случва\", добавят още от агенцията. Отправени са официални въпроси към говорителя на Владимир Путин  - Дмитрий Песков, относно полетите и пехотинците, но оттам са ги пренасочили към министерството на отбраната на Руската федерация, което така и не е дало отговори. \r\nОфициално, от 2015 година досега във военни действия в Сирия са загинали 44 руски военни, по данни на Кремъл. Няма обаче никаква достоверна статистика какво се случва с хора, отиващи в Сирия с частни договори.", "date": "2018.04.09", "title": "Ройтерс: Руски войници летят редовно към Сирия, за да помагат на Асад"}
{"url": "https://www.actualno.com/scene/sauditska-arabija-za-pryv-pyt-v-kan-news_668711.html", "text": "  Саудитска Арабия ще участва за първи път в престижния филмов фестивал в Кан, където следващия месец ще представи селекция от късометражни филми. Това съобщи в понеделник саудитският министър на културата Авад Алавейд, предаде AFP, цитираната от Агенция \"Фокус\".  „Ние сме много щастливи... че за пръв път ще имаме официално участие на фестивала в Кан\", заяви Авад Алавейд след разговори с френския си колега Франсоа Нисен. Дискусията между двамата бе част от програмата на официалното двудневно посещение на престолонаследника на Рияд Мохамед бин Салман във Франция.      ", "date": "2018.04.09", "title": "Саудитска Арабия за пръв път в Кан "}
{"url": "https://www.actualno.com/asia/erdogan-uverjava-che-njama-da-se-otkaje-da-kupi-c-400-ot-rusija-news_668714.html", "text": "  Турция няма да се откаже от покупката на руски зенитни ракети C-400 въпреки новите санкции на САЩ срещу Русия, заяви турският президент Реджеп Тайип Ердоган.  \"Някои се безпокоят от покупката на ракетите. Само че Турция сама ще определя съдбата си. Това засяга и въпросите по гарантиране на сигурността\", заяви държавният глава на югоизточните ни съседи, предаде БГНЕС.   Припомняме, че Турция е член на НАТО, но сделката за руската ракетна система отдавна се договоря с Москва. Потвърждение, че Анкара няма да се откаже от нея, беше дадено при гостуването на руския президент Владимир Путин преди седмица в Турция - за първата копка на АЕЦ \"Аккую\".   C-400 \"Триумф\" е руски зенитно-ракетен комплекс с голям и среден обсег на действие, предназначен за противоракетна отбрана. Всяка оперативна система на комплекса позволява едновременна стрелба по до 36 цели с до 72 управляеми ракети. Комплексът може да поразява ефективно аеродинамични цели на разстояние от 2 до 240 километра, a на тактически балистични цели на разстояние от 7 до 60 километра като максималната скорост на поразяване е до 4,8 км/ч. Откриването на целите е възможно на разстояние от 600 километра.", "date": "2018.04.09", "title": "Ердоган уверява, че няма да се откаже да купи C-400 от Русия"}
{"url": "https://www.actualno.com/politics/novinite-naj-vajnoto-za-denja-9-april-news_668723.html", "text": "         Кондукторите обявиха, че \"тука е така\" и че                       Става въпрос за Олег Дерипаска, чиято компания \"Русал\" пострада много и дори обяви готовност за обявяване на технически фалит. Спешното в най-популярната в България болница е било претрупано с работа.  ", "date": "2018.04.09", "title": "Новините: Най-важното за деня, 9 април"}
{"url": "https://www.actualno.com/europe/poroshenko-poiska-ot-germanija-da-spre-s-realizacijata-na-severen-potok-2-news_668716.html", "text": "  Украинският президент Петро Порошенко призова Германия да се откаже от плановете за изграждане на \"Северен поток 2\". Според украинския държавен глава \"Северен поток 2\" би улеснил \"блокадата\" срещу страната му, пише БГНЕС.  Проектът \"Северен поток 2\" е \"политически подкуп за лоялност към Русия\", каза Порошенко пред германския бизнес вестник \"Ханделсблат\". Изграждането му би означавало \"налагане на икономическа и енергийна блокада върху Украйна\", добави той, като обвини, че тръбопроводът няма \"икономическа обосновка\".   Германският канцлер Ангела Меркел счита \"Северен поток 2\" за \"чисто икономически проект\" без необходимост от политическа намеса, но намерението за реализирането му се превърна в открита рана в отношенията с източните съседи и Европейската комисия.   Тръбопроводът ще удвои количеството на руски газ, пристигащ в най-мощната икономика на Европейския съюз през Балтийско море - без да преминава през Украйна - до края на 2019 година. Миналия месец властите в Германия издадоха окончателните разрешителни, необходими за изграждането на \"Северен поток 2\" на нейна територия и в нейните води, но все още е необходима зелена светлина да дадат и други държави.\r\nСпоред Порошенко обаче \"транзитното трасе през Украйна е много по-евтино и може да бъде модернизирано лесно и евтино\". Той обвини Русия, че е \"изключително ненадежден партньор\", посочвайки, че \"Газпром\" отказва да плати на Украйна милиарди евро, след като прекрати подаването на газ в средата на зимата.       Според редица германски политици от най-различни партии \"Северен поток 2\" \"ще раздели политически ЕС и ще постави под въпрос солидарността с Полша, нашите балтийски съседи, Словакия и Украйна, но също така Швеция и Дания\". През февруари на съвместна пресконференция Ангела Меркел влезе в сблъсък с полския премиер Тадеуш Моравечки по въпроса. Той предупреди, че \"на един-единствен производител на газ – \"Газпром\", не бива да се разрешава да има монопол и сила да налага своите цени на Европейския съюз\".\r\nУкрайна също така призовава към санкции срещу бившия германски канцлер Герхард Шрьодер за неговата твърда подкрепа за руското правителство и работата му в борда на руския държавен гигант \"Роснефт\", за която получава годишна заплата от 500 000 долара.", "date": "2018.04.09", "title": "Порошенко поиска от Германия да спре с реализацията на \"Северен поток 2\""}
{"url": "https://www.actualno.com/curious/dneven-horoskop-za-10-april-news_668678.html", "text": "     Това е ден, в който да погледнете уверено напред. Кратката работна седмица ще ви вдъхнови за подвизи. Планирайте време за работа през почивните дни.    След поредицата почивни дни няма да ви е лесно да се включите в работния процес. Може да сте сигурни, че не само на вас ви е трудно, така че стиснете зъби. Не правете компромис със задълженията си в никакъв случай.     Днес от вас ще се изисква повече толерантност и разбиране. Не се сърдете на желанията на другите, то е защото искат да са по-близо до вас. В противен случай може да се стигне до раздяла. Днес ще научите нещо ново за партньора си. Не бързайте с реакцията си, защото може да го нараните до такава степен, че да е трудно да върнете нещата назад.     Днес оставете нещата такива, каквито са. Не си търсете излишни предизвикателства. Спокойствието е по-добрият вариант за вас сега. Настроили сте се за покоряване на върхове, но денят няма да ви предложи такива. Останете спокойни и не предприемайте излишни инициативи.    Това е ден на умереността и спокойствието. В изкуството може да изразите емоциите си, но не ги насочвайте към хора, особено към близките ви. Може да се получат неприятни ситуации.   Днес ще получите приятен реванш за усилията ви през последните седмица. Ще бъдете приятно изненадани от равносметката. Не се съмнявайте, че трябва да продължавате в същия дух.    Денят ще бъде по-активен, отколкото сте си го представяли. Бъдете за голямо \"тичане\" и много преговори,в които ще трябва да се адаптирате непрестанно. Очаква ви ден на лични постижения и открития за самите вас. Информацията ще ви е полезна и в известна степен ще ви даде криле да започнете дейност, за която до момента сте изпитвали колебания.    Имате колебания относно ваше начинание. Не забравяйте, че повече от притесненията са единствено във вашата собствена глава. Опитайте се да се отървете от тях и ще видите как ще ви олекне. Днес се придържайте към рутинни и добре познати дейности. Въздържайте се от взимането на решения и изживявайте емоциите си вътре във вас. Физическата активност ще ви спаси от напрежението.", "date": "2018.04.09", "title": "Дневен хороскоп за 10 април"}
{"url": "https://www.actualno.com/business/sybiraneto-na-pytni-taksi-po-gkpp-tata-veche-stava-avtomatichno-news_668717.html", "text": "  Успешно приключиха техническите процедури по модул \"Пътни такси и разрешителен режим\" (ПТРР) и системата вече работи на автоматичен режим. От 13:00 часа е възстановена автоматизираната обработка на пътни превозни средства в модул ПТРР по всички ГКПП и системите работят нормално, съобщиха от Агенция \"Митници\".  Ръчната обработка започна на Великден вечерта и трябваше да продължи до 20:00 часа тази вечер, но работите по системите приключиха предсрочно.   Техническите процедури бяха свързани с миграция на база данни към нов сървър с по-добри параметри и са част от изпълнение на дейности по Проект 8.2.1 \"Предоставяне на експертиза за намаляване на натовареността на базата данни на модул \"Пътни такси и разрешителен режим\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.   От Агенция \"Митници\" обявиха, че са избрали сегашния период за техническите дейности, защото щяло да има \"по-малко преминаващи товарни автомобили\". От институцията твърдят, че се оправдали \"предварителните очаквания техническите процедури да не се отразят на интензивния трафик на леки автомобили и автобуси\".", "date": "2018.04.09", "title": "Събирането на пътни такси по ГКПП-тата вече става автоматично"}
{"url": "https://www.actualno.com/moresport/edna-ot-golemite-zvezdi-na-biatlona-sprja-da-se-systezava-news_668707.html", "text": "  Четирикратният олимпийски шампион по биатлон Емил Хегле Свендсен обяви на специална пресконференция, че слага край на спортната си кариера, предаде агенция \"Фокус\".  32-годишният норвежец спечели три отличия на Зимните олимпийски игри в Пьончан през февруари - бронз в масовия старт на 15 километра, както и два сребърни медала - на мъжката щафета на 4 по 7.5 километра и на смесената щафета.   В кариерата си Свендсен Единствената си Световна купа по биатлон той спечели през 2010 година.   Отказването на Свендсен е второ голямо в мъжкия биатлон тази година. Преди него край на легендарната си кариера сложи най-големият биатлонист в историята - Оле Ейнар Бьорндален.", "date": "2018.04.09", "title": "Една от големите звезди на биатлона спря да се състезава"}
{"url": "https://www.actualno.com/interest/televizijata-vse-oshte-e-mnogo-silna-v-sasht-izglejda-naj-silna-news_668721.html", "text": "  Средно хората са прекарали пред телевизорите си близо по три часа на ден миналата година, сочи ново проучване, цитирано от БГНЕС.  Eurodata TV Worldwide съобщава, че гледането на телевизия продължава да струва сериозна част от времето на хората, въпреки че все повече започват да гледат онлайн платформи като Netflix и Amazon.   Най-пристрастени към телевизията са американците и канадците, които средно на ден прекарват пред екрана по 4 часа и 3 минути.   Европейците са малко по-назад в класация – те са гледали телевизия по 3 часа и 49 минути на ден през 2017 година, изпреварвайки с малко по този показател Русия и Бразилия, сочат резултатите от проучването, обхванало 95 държави.\r\nАзиатците гледат по-малко телевизия, отколкото всеки друг голям пазар,  прекарвайки 2 часа 25 минути пред кутията. В Китай показателят пада до  два часа и 12 минути.       \"Продължителността на гледане на телевизия продължава, въпреки нарастващата наличност на онлайн съдържание\", заяви вицепрезидентът на Eurodata TV Фредерик Ваулпре. \"В Северна Америка и Азия има лек спад в гледането на телевизия, но все още расте в Южна Америка, а в Европа поддържа исторически високи нива\", добави той.\r\nНо и навиците за гледане също се променят, се казва в доклада. Родените в края на миналия век и хората на възраст между 18 и 35 години прекарват повече време със своите мобилни телефони, често следейки програмите по този начин. В Швеция, една от най-цифрово развитите страни в света, тази възрастова категория хора е гледала малко по-малко от 2 часа телевизия на ден.\r\nEurodata TV установява, че повечето млади хора, които са гледали програми в интернет, влизат в шоу предавания, насочено конкретно към тях. Те включват реалистични предавания и младежки драми, чиято аудитория понякога е повече от два пъти по-голяма в интернет, отколкото при телевизионни излъчвания.       САЩ и Великобритания остават двата най-големи износители на телевизионни програми и формати пред Франция, Германия и Турция, чиито семейни ориентирани сапунени сериали са били големи хитове в Близкия изток, Южна Америка и Балканите.", "date": "2018.04.09", "title": "Телевизията все още е много силна, в САЩ изглежда най-силна"}
{"url": "https://www.actualno.com/society/bez-panika-v-pretypkanija-vlak-varna-sofija-vsichki-shte-mogat-da-skochat-news_668708.html", "text": "  Претъпкани влакове, нечовешки условия и служители, незаинтересовани от ситуацията. Така хиляди българи завършиха празниците, благодарение на БДЖ, видя репортер на .  Ситуацията във влака Варна-София, пристигащ в столицата в 18:40 часа днес (9 април) може да бъде определена като скандална. Стотици хора стоят прави във вагоните, въпреки че са заплатили за запазено място. Причината - .   Оказва се, че по гарите в цялата страна са продавани билети, които не отговарят на действителните места в купетата. Например - във вагон 3 на влака за София има над 20 места, които не фигурират, тъй като купетата са 6-местни, а са продадени билети за 8-местни купета.    Снимка:        На въпрос към кондукторите какво следва и дали ще бъдат намерени места за хората, които са заплатили за такива, получихме отговор в стил \"тука е така\". Служителката, която изобщо не беше трогната или изненадана, заяви, че единственото, което могат да направят стотиците пътуващи, които са получили места над капацитета на вагоните, е да напишат жалба за 50 стотинки - каквато е цената на запазеното място.\r\nНаш репортер се обърна и към служителите на МВР във влака с въпрос за сигурността и , припомняйки, че такива в последните дни не липсват. .  Кондуктори пък обявиха, че няма да има никакъв проблем, тъй като .", "date": "2018.04.09", "title": "\"Без паника\" в претъпкания влак Варна - София: Всички ще могат да скочат"}
{"url": "https://www.actualno.com/europe/jp-stachkite-vyv-francija-veche-nosjat-kolosalni-zagubi-news_668718.html", "text": "  Операторът на жп мрежата на Франция отчете, че поетапните стачки срещу плановете на правителството да преоцени и промени работата на натовареното с дълг дружество вече са стрували около 100 милиона евро, а разминаването между синдикатите и правителството се влошава.  Машинистите и други служители на държавната SNCF обещаха да продължат да работят по два дни на всеки пет поне до 28 юни, освен ако правителството не се откаже от реформите си, припомня БГНЕС.   Спиранията на работата досега струват около 20 милиона евро на ден, а объркването на трафика често се разпростира и в дните без стачка, каза шефът на SNCF Гийом Пепи пред телевизия BFM в четвъртия ден на стачката. \"От това, което виждам, Франция не е парализирана\", каза Пепи, \"но клиентите са силно засегнати\".   И двете страни в спора претендират за широка обществена подкрепа. Проучване на Ifop показва 62% подкрепа в полза на правителствените реформи, в сравнение с малко над 51% от подобно проучване преди седмица.\r\nПрофсъюзите сочат като признак за солидарност с действията им 530-те хиляди евро, събрани като дарения през интернет фонд за компенсиране на загубените заплати на жп служители. \"Никой не иска дълъг, труден конфликт, но засега ние сме изправени срещу стена. Правителството ни принуди да предприемем този начин на действие\", каза по радио Europe 1 Филип Мартинес от профсъюза CGT, най-големият в SNCF.       Френският президент Еманюел Макрон, който рядко говори публично за стачката, се готви в четвъртък (12 април) да даде едночасово телевизионно интервю. Също така президентът ще участва в двучасово интервю в неделя вечерта (15 април), по време на което ще се изправи лице в лице с журналисти от BFM и задаващия трудни и неудобни въпроси разследващ новинарски сайт Mediapart.\r\nФренският парламент планира да започне обсъждане на промените на SNCF още днес, въпреки че Макрон заяви, че ще приложи промените с постановление - друга причина за спорове от страна на профсъюзите.\r\nПравителството заявява, че е необходимо бързо придвижване към отварянето на френския пътнически железопътен трафик за конкуренция, започвайки през 2020 година, част от отварянето на държавните железопътни пазари в целия ЕС. Синдикатите протестират срещу план, който би премахнал гаранциите за ранно пенсиониране, от които се ползват настоящите служители на жп транспорта. SNCF също ще бъде трансформирана в частна компания, чиито акции ще са собственост на държавата - което според профсъюзите е първа стъпка към приватизацията, независимо от отричането на такива намерения.       ", "date": "2018.04.09", "title": "Жп стачките във Франция вече носят колосални загуби"}
{"url": "https://www.actualno.com/politics/di-velt-italianskata-mafija-vilnee-ot-20-godini-v-bylgarija-news_668719.html", "text": "  В обширна статия германският вестник \"Ди Велт“ посочва, че мафиотската групировка \"Ндрангета\" действа активно в Източна Европа от 20 години насам. Тя е в състояние да оказва влияние и върху избори\", твърди прокурорът-антимафиот Никола Гратери от Калабрия. Според изданието, цитирано от БГНЕС, той е най-важният съдебен експерт по въпроса за международните контакти на мощната калабрийска мафия.  Още през 2008 година председателят на Комисията за борба с мафията в римския парламент Франческо Форджоне представя подробен доклад за международната експанзия на \"Ндрангета\". Калабриецът Форджоне дълго време е бил под полицейска закрила заради разкритията си и добре познава опасностите, свързани с тази навярно най-могъща престъпна организация в света. Той е и автор на книгата \"Износ на мафия\".   Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.    \"Организациите на италианската мафия отдавна са се настанали във всички страни на Източна Европа – преди всичко в България и Румъния\", казва Форджоне, цитиран от „Ди Велт“. Интересите на мафията са \"едни и същи навсякъде по света\", допълва експертът: \"Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\".\r\nГигантските парични суми от международната търговия с наркотици, оръжия и опасни отпадъци се влагали в сделки с недвижими имоти или на борсата - това е най-простият начин за пране на пари\", твърди Франческо Форджоне и допълва:    \"От нашите разследвания знаем, че мафията е замесена в скандалите за отровните отпадъци в Румъния и че е разпростряла пипалата си чак до Газпром\". Факт е например, че кланът „Казалези“ - една от най-успешните бандитски групировки на Камората - има консолидирани интереси в Румъния, а кланът на „Корлеоне“ беше замесен в скандали с нелегални отровни отпадъци.“   В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За \"Ндрангета\", която разполага с огромни средства, е като детска игра да си купи и политическо влияние в тези страни, обяснява Форджоне.\r\n\"Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании\", казва италианският експерт.    Предполага се, че мафията направлява своя източноевропейски бизнес от територията на Германия, където нейните престъпни структури са пуснали корени от десетилетия насам. „Мафията навлезе едно време в Германия заедно с гастарбайтерите и дълго време остана незабелязана, защото властите в страната имаха достатъчно проблеми с други организации – например с могъщата руска мафия“, казва Форджоне и добавя: Едва след кървавата баня в Дуисбург през 2007 година, когато посред бял ден бяха застреляни шестима души пред едно заведение, германските власти започнаха да се вглеждат в структурите на италианската мафия.\r\n\"Ндрангета\" направлява износа на наркотици през стратегическите холандски пристанища Ротердам и Антверпен и контролира своите подразделения в страните от Бенелюкс. Двама членове на клана „Странджо“ от Сан Лука в Калабрия, които бяха замесени в убийствата в Дуисбург, бяха арестувани в Ротердам и Брюксел.   Форджоне твърди, че голяма част от любимите на германците италиански ресторанти са обвързани с босовете на калабрийската мафия. Вестник „Ди Велт“ отбелязва, че при специализираната акция на полицията през януари в Германия са били арестувани 11 членове на \"Ндрангета.\r\n\"Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора. Страните от Източна Европа, включително и членуващите в ЕС, често предлагали \"сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне.", "date": "2018.04.09", "title": "\"Ди Велт\":  Италианската мафия вилнее от 20 години в България "}
{"url": "https://www.actualno.com/crime/samo-za-desetina-dni-telefonen-izmamnik-obral-nad-50-000-leva-news_668666.html", "text": "  Рекордната сума от общо 53 402 лв. за период от 10 дни успял да открадне арестуваният 57-годишен мъж от служителите на Районно управление – Камено за извършена телефонна измама на 78-годишна жена от бургаското село Равнец, съобщава МВР.  Припомняме, че измамата спрямо възрастната жена беше осъществена по класическата схема \"оказване на съдействие на полицията за залавяне на телефонни измамници\". Пенсионерката дала на криминално проявения П.К. сумата от 10 500 лева, като МВР е намерило \"част от парите\".   Оказва се обаче, че П.К. е направил и други измами:   -\tНа 19 март той откраднал 2750 лева от 76-годишен бургазлия, живеещ в к-с \"Славейков\" - пак с прийом \"окажете помощ на МВР за залавяне на телефонни измамници\".\r\n-\tНа 20 март, около 13:00 часа взел 3000 лева от 55-годишна бургазлийка от к-с \"Славейков\" по познатата схмеа       -\tНа 24 март, около 14:00 часа взел 1960 лева от 80-годишен бургазлия от к-с \"Братя Миладинови\".\r\n-\tНа 27 март, около 12:10 часа осъществил телефонна измама по класическата схема \"оказване на съдействие на полицията за залавяне на телефонни измамници\" спрямо 70-годишна бургазлийка от кв. \"Банево\", като ѝ взел сумата от 3 000 лева.\r\n-\tНа 29 март, със съдействието на 64-годишния М.А. от Стара Загора, ограбил 40 842 лева от 78-годишна жена от Българово.       -\tНа 30 март, отново със съдействието на 64-годишния М.А. от Стара Загора осъществил телефонна измама по класическата схема \"оказване на съдействие на полицията за залавяне на телефонни измамници\" за сумата от 1 850 лева, взети от адрес, разположен на ул. \"Велико Търново\" в к-с \"Лазур\".\r\nЗа извършените деяния П.К. направил пълни самопризнания. Събраните до момента материали са докладвани в Бургаска Районна прокуратура, като на П.К. е наложена мярка \"домашен арест”, а на М.А. – \"парична гаранция\". Работата по цялостно документиране на престъпната дейност на 57-годишния бургазлия и 64-годишния старозагорец продължава от служители на ОДМВР – Бургас.", "date": "2018.04.09", "title": "Само за десетина дни телефонен измамник обрал над 50 000 лева"}
{"url": "https://www.actualno.com/society/stolichna-obshtina-otdelja-2-miliona-za-kastrirane-na-bezdomni-kucheta-no-te-ne-namaljavat-news_668674.html", "text": "  Повече от два милиона лева отделя СО по програмата \"кастрирай и върни\", но бездомните животни не намаляват, заявиха неправителствени организации, които работят също по проблема. Бившият министър на земеделието Мирослав Найденов смята, че общинската администрация на София вероятно е нарушила диалога с неправителствените организации и това е част от проблема с многото бездомни животни. Преди да стане министър, той оглавяваше общинската фирма \"Екоравновесие\" и постави успешно начало на програмата \"кастрирай и върни\".  \"Категорично заявявам, че Столична община със свои ресурси, без помощта на неправителствените организации, без помощта въобще на гражданството, няма как да се справи с този проблем. Голяма част от общините, и то по- бедните, по- малките общини, не изпълняват задълженията си по този закон, не организират прибирането и обработването на тези бездомни животни. Много често малките и бедни общини прибягват до това да извозят кучетата и да ги насочат към по-големи общини. Има определено неглижиране от самите служители на агенцията по храните. Ето един случай, в който имаме прекрасно законодателство, просто са необходими средства от една страна и воля на компетентните органи от друга, за да може този закон да проработи\", заяви Найденов.   ", "date": "2018.04.09", "title": "Столична община отделя 2 милиона за кастриране на бездомни кучета, но те не намаляват"}
{"url": "https://www.actualno.com/curious/lubopitnite-tradicii-ot-cjal-svjat-po-velikden-news_668676.html", "text": "  Великден вече дойде и в държавите, изповядващи православното християнство - такава, каквато е и България. Тази година празникът настъпи по-рано в държавите, които изповядват католицизма.  Покрай празника си припомняме различни традиции, при това не само български. Великден се чества по доста различни начини по света. Да прекараш време със семейството си е най-важният обединител на празника, както и да боядисваме яйца - но в следващите редове foodpanda представя някои по-интересни и дори чудати традиции от различни места по света, свързани с Великден:   1. В Унгария популярна традиция, наречена \"Шприцване\", касае понеделник т.е. първият ден от Светлата седмица, като момчетата игриво поръсват парфюм, одеколон или вода над главата на младата жена и искат целувка.   2. Във Франция, в град Хауг на централния площад се сервира гигантски омлет, приготвен с 4 500 яйца, който може да нахрани 1000 души. Традицията започва, когато Наполеон и армията му пътуват през южната част на Франция и се спират в градчето и хапват омлет.\r\n3. В Бразилия, освен че са луди футболни фенове, имат и луда традиция за създаване на сламени кукли, които да бъдат удряни. Сламените кукли олицетворяват Юда.       4. Един от най-големите Великденски празници се провежда в испанския град Севиля, където големи групи маршируват и пресъздават историята на Христос.\r\n5. Великден в Швеция много прилича на Хелоуин, а децата се обличат като великденски вещици, носещи дълги поли и цветни забрадки. Те отиват при съседи, за да им продават ръчно нарисувани картини, с надеждата да получат сладкиши.\r\n6. Традицията на \"Потопяването\" се провежда сутринта на Велика събота на остров Корфу. Хората хвърлят от прозорците си саксии, тигани и други глинени съдове, които се разбиват на улицата. Някои хора казват, че обичаят за хвърляне на саксии приветства е почит към пролетта.    ", "date": "2018.04.09", "title": "Любопитните традиции от цял свят по Великден"}
{"url": "https://www.actualno.com/europe/saakashvili-iska-promeni-v-gruzija-news_668725.html", "text": "  Бившият грузински президент Михаил Саакашвили заяви в интервю за телевизия „Рустави 2” от Брюксел, че смята за необходимо провеждането на промени в Грузия. Саакашвили подложи на остра критика политиката на сегашните власти в родината си и отбеляза, че „настана време за промени в страната”, предаде ТАСС, цитирани от БГНЕС.  „Ще продължа активната дейност с цел смяна на властта в Грузия, със срещите си в Брюксел с евродепутатите ние ги подготвяме за мисълта за необходимостта от такива мерки”, заяви той. Преди това в друго телевизионно интервю, излъчено на 3 април, Саакашвили каза, че „има намерение да се върне в Грузия и заедно със своя екип да подобри социалното положение в страната”. В отговор председателят на парламентарната фракция на „Грузинска мечта” Мамук Мдинарадзе коментира, че страната „никога няма да се върне към негативното си минало” и че Саакашвили „то очаква правосъдие” при неговото завръщане в родината.   Той беше президент на Грузия от януари 2004 до ноември 2007 г. и от януари 2008 до ноември 2013 г. През ноември 2013 г. напусна страната няколко дни преди изтичането на мандата му, след което живя в САЩ и Украйна.   Съд в Тбилиси го осъди задочно през януари 2018 г. на три години затвор по делото за убийството на служителя на „Обединена банка на Грузия” Сандро Гиргвлиани през 2006 г.", "date": "2018.04.09", "title": "Саакашвили иска промени в Грузия"}
{"url": "https://www.actualno.com/america/youtube-nelegalno-sybira-danni-na-deca-news_668677.html", "text": "  След случая с Cambridge Analytica, компанията, която използваше нелегално събирани данни от Facebook за политически дейности, назрява нов скандал. Този път на прицел е YouTube. Компанията, твърдят от 20 организации за закрила на детето, нелегално събира данните на потребители под 13 години.  \"Google трупа значителни печалби от това, че използва и анализира личните данни и предпочитания на децата, които използват YouTube. Това се е случвало години наред и включва повече от 10 милиона деца само в Америка\", твърди една от организациите пред CNN.   Според правилата на най-голямата търсачка, никой не може да си направи профил в Google, ако не е навършил 13 години. Много често децата обаче просто лъжат за възрастта си и се регистрират, или пък просто ползват профилите на родителите си, алармират от организациите. Изследване на Trendera сочи, че 45% от децата между 8 и 12-годишна възраст имат профил в YouTube. Това дава възможност на Google да събира информация от търсенията им в мрежата и после да таргетира реклама към тях.   Въпреки че от компанията декларират, че не правят така, е ясно, че при вероятно често търсене на думата \"играчка\", по-късно на децата се предлагат тъкмо такива реклами на играчки, коментират още от организациите. Заради това те искат Федералната комисия по търговията YouTube за нарушение на Закона за онлайн защита на деца в САЩ. Организациите желаят YouTube да промени правилата си на дейност и, ако има нарушение, да плати глоба.", "date": "2018.04.09", "title": "YouTube нелегално събира данни на деца?"}
{"url": "https://www.actualno.com/europe/lavrov-njama-dokazatelstva-za-himichesko-oryjie-v-duma-news_668726.html", "text": "  Руски специалисти, пратени на разследване в сирийския град Дума, не са намерили никаква следа от химическа субстанция, заяви външният министър Сергей Лавров.  \"Нашите военни специалисти отидоха на място. Те не откриха нито една следа от хлор или от каквато и да е химическа субстанция, използвана срещу цивилни\", каза Лавров, цитиран от ТАСС.   Той заяви, че твърденията, че сирийското правителство е извършило газова атака са фалшиви и са провокация. Лавров допълни, че Русия нееднократно е предупреждавала, че се готви такава провокация за обвиняване на Дамаск в използване на химическо оръжие, предаде ТАСС.   Министърът се обяви за честно разследване на съобщенията за предполагаемата химическа атака в Дума. \"Надявам се, че поне американските военни и тези на страните, участващи в коалицията, ръководена от САЩ, ще разберат това\", заяви Лавров и изтъкна, че за нормализация на ситуацията в северния сирийски кюрдки анклав Африн е нужно той да се върне под контрола на Сирия.\r\nПостоянният представител на Русия в Организацията за забрана на химическото оръжие (ОЗХО) Александър Шулгин пък днес каза, че сирийските власти са предавали в ОЗХО и в Съвета за сигурност на ООН данни за готвещи се провокации с използване на хлор в Източна Гута.       ОЗХО днес изрази сериозно безпокойство от предполагаемата химическа атака в Дума, предаде Ройтерс. Организацията каза, че събира всичката информация, която е на разположение относно това нападение.\r\n\"ОЗХО извършва предварителен анализ на информациите за предполагаемо използване на химически оръжия, още щом тези информации се появиха\", заяви генералният директор на организацията Ахмет Узумчу. Той каза, че ще бъдат събрани още елементи, за да се установи дали са били използвани химически оръжия.    ", "date": "2018.04.09", "title": "Лавров: Няма доказателства за химическо оръжие в Дума "}
{"url": "https://www.actualno.com/europe/osse-ksenofobija-i-medijna-pristrastnost-na-izborite-v-ungarija-news_668733.html", "text": "  Способността на унгарските гласоподаватели да направят напълно информиран избор при националните избори беше накърнена от ксенофобска реторика и медийна пристрастност, намаляваща реалния политически дебат, казаха наблюдателите от ОССЕ (Организацията за сигурност и сътрудничество в Европа), съобщи БГНЕС.  \"Избирателите имаха широк набор от политически възможности, но сплашващата и ксенофобска реторика, медийното пристрастие и непрозрачното финансиране на кампанията ограничиха пространството за истински политически дебат, възпрепятствайки избирателите да направят напълно информиран избор\", казаха от ОССЕ.   Наблюдателите добавят, че техническата администрация е \"професионална и прозрачна\" и че основните права и свободи са били \"уважавани като цяло, но упражнявани в неблагоприятен климат\".   Достъпът до информация и свободата на медиите и за сдружаване бяха \"ограничени\", отбелязват още от ОССЕ, като маркират \"широко разпространено припокриване между ресурсите на държавата и управляващите партии\".\r\nМедийното отразяване беше широко, но силно поляризирано и липсваше критичен анализ, добавят наблюдателите. Резултатът на общественото радиоразпръскване \"очевидно е благоприятствал управляващата коалиция\".       ", "date": "2018.04.09", "title": "ОССЕ: Ксенофобия и медийна пристрастност на изборите в Унгария "}
{"url": "https://www.actualno.com/society/germanskijat-dizel-shte-zadushi-bylgarija-prognozira-eko-organizacija-news_668693.html", "text": "  Германия постепенно се отказва от употребата на дизеловото гориво. Старите дизелови двигатели се бракуват много преди крайния срок за експлоатация или биват изнасяни в чужбина. Екологична организация обаче се опасява, че този факт ще влоши качеството на въздуха в страните от Източна Европа, включително в България, където голяма част от употребяваните автомобили се внасят именно от Германия, пише германското издание Focus.  От редакцията подчертават, че са провели разследване с това каква е съдбата на старите автомобили с дизелови двигатели. Резултатите от него показват, че превозните средства, които не са бракувани съгласно изискванията и стандартите Европейския съюз, биват насочвани към пазарите в Източна Европа и Африка.   Екологичната организация \"Транспорт и околна среда\" (T&E) помага да се изясни картината за това как износът от Германия на употребявани дизелови автомобили може да промени Източна Европа. Организацията представя данни, съгласно които през 2017 г. България е внесла над 100 хил. употребявани автомобила, от които над една трета (около 35 хил.) са били с дизелови двигатели.   \"Около една четвърт (27%) от изнасяните от Западна Европа към България дизелови коли идват от Германия (около 26 872). Най-голямата част от внасяните в България автомобили са от Италия (63%, или 65 640)\", уточняват от „Транспорт и околна среда\".\r\nСъщевременно организацията предупреждава, че не всички изнесени от Германия дизелови двигатели имат необходимите филтри за вредни частици. По всичко изглежда, че по този начин се създава парадоксална ситуация, в която Германия и други западноевропейски държави предават „наследството“ на дизеловия скандал в по-бедните страни от ЕС.       \"Много от изхвърлените дизелови автомобили се изнасят към европейските страни-членки от Централна и Източна Европа, където има по-ниски изисквания. Това не решава проблема с качеството на въздуха“, категорични са от „Транспорт и околна среда\".\r\n\"Повече от половината от всички внесени дизеловите автомобили са на над 10-годишна възраст, т.е. нямат задължителния от 2011 г. насам стандартен филтър за твърди частици. Така се изхвърлят прахови частици във въздуха, причиняващи рак, и от статистическа гледна точка те са причина всяка година в България да причиняват над 13 хил. смъртни случая\", отбелязват още от организацията.         ", "date": "2018.04.09", "title": "Германският дизел ще задуши България, прогнозира еко организация"}
{"url": "https://www.actualno.com/europe/mvf-razvitite-ikonomiki-mogat-da-se-spasjat-s-migranti-news_668731.html", "text": "  Застаряващото население в развитите икономики намалява работната сила и би могло да забави икономическия растеж, но позволявайки приток на работници имигранти може да противодейства на този спад, каза Международният валутен фонд (МВФ).  Икономистите на МВФ признаха, че правителствата са изправени пред политическа реакция срещу имиграцията. Но възможностите им са ограничени: дори и с политики, които да спомогнат за поддържането на постоянно снабдяване с работници, те няма да могат да предотвратят неизбежното, тъй като по-възрастните работници се пенсионират и напускат трудовия пазар.\r\nДокладът насърчава имиграцията по икономически причини и идва във време, когато много развити страни са изправени пред скок в антиимигрантското настроение.   \"Освен ако повече хора не участват на пазара на труда, застаряването на населението може да забави растежа на развитите икономики и в много случаи да подкопае устойчивостта на техните системи за социална сигурност\", се казва в доклада.\r\n\"Въпреки че мигрантите могат да представляват предизвикателства, потенциално подтикващи към политическа реакция, това може да бъде и благодат за приемащите страни\", каза МВФ.    \"Миграцията може да облекчи напрежението от застаряването на населението и да допринесе за други дългосрочни ползи, като по-висок растеж и производителност\", добавят те. \r\nОсновните икономики също са изправени пред спад в дела на мъжете на възраст 25-54 г. в работната сила, особено тези с по-ниско образование, отчасти поради последиците от световната финансова криза.   Авторите от МВФ заявиха, че има \"значителни възможности за политики\" за противодействие на икономическите сили, свързани с остаряването, като се даде възможност на тези, които желаят да работят, да го направят.    Това включва инвестиране в образование и обучение, както и намаляване на стимулите за ранно пенсиониране, както и мерки, които да помогнат на работниците да съчетават семейния и професионалния живот \", което според доклада би могло да\" насърчи хората да се присъединят и да останат на пазара на труда \".\r\nТова \"подчертава необходимостта от преосмисляне на миграционните политики, за да се стимулира предлагането на работна сила в развитите икономики\", казват от МВФ.", "date": "2018.04.09", "title": "МВФ: Развитите икономики могат да се спасят с мигранти"}
{"url": "https://www.actualno.com/europe/londonskata-policija-blokira-za-kratko-dvijenieto-pri-bykingamskija-dvorec-news_668687.html", "text": "  Полицията в Лондон за кратко отцепи района около Бъкингамския дворец. Причината – подозрително паркиран микорбус, предаде Reuters.  Силите на реда са действали бързо и моментално са блокирали превозното средство. Полицаите са хванли и шофьора на микробуса. Той е бил разпитан.   Според последна официална информация няма причини за тревога и не става въпрос за готвен терористичен акт. Говорител на британската полиция потвърди информацията за фалшива тревога.   ", "date": "2018.04.09", "title": "Лондонската полиция блокира за кратко движението при Бъкингамския дворец"}
{"url": "https://www.actualno.com/asia/izrael-bombardira-celi-na-hamas-news_668664.html", "text": "  Израелски военни самолети са ударили \"военна цел\" на \"Хамас\" в северните райони на Ивицата Газа. Действията на израелските ВВС са в отговор на проникване на палестинци през границата в неделя и поставянето на взривни устройства, предаде БГНЕС.  Палестинските сили за сигурност в газа съобщиха, че израелските удари са били насочени срещу база в Джабалия, която е на бригадите \"Изеддин ал-Касам\", въоръженото крило на \"Хамас\". Няма съобщения за жертви.   Израелските удари бяха извършени един ден, след като заподозрени прекосили граничната ограда, отделяща Северна Газа от Израел, и поставили \"взривни устройства\", които били открити от армията.   Граничната ограда между палестинския анклав и Израел се превърна в място за масови демонстрации в Газа, които доведоха до смъртоносни сблъсъци. Международната общност задава въпроси на Израел защо са били използвани бойни муниции при сблъсъците по границата с ивицата Газа.\r\nДнес палестинското здравно министерство заяви, че на 30 март 19-годишният Маруан Кудейх, ранен при стрелба от израелска страна, е починал от раните си. С неговата смърт броят на палестинците, убити от израелската армия, достигна 31. От израелска страна обясняват действията на армията с необходимостта от предотвратяване увреждането на пограничните съоръжения. Йерусалим вини \"Хамас\" в стремеж да използва протестите, за да извършва насилие.       Правозащитни организации остро критикуват действията на израелските войници. Палестинците твърдят, че протестиращите са били атакувани, без да представляват заплаха за Израел.\r\nВчера, 8 април, главният прокурор на Международния наказателен съд каза, че открива предварително разследване, за да бъде изяснено има ли е достатъчно основание за предприемане на пълно разследване дали има извършени престъпления от страна на Израел или \"Хамас\".", "date": "2018.04.09", "title": "Израел бомбардира цели на \"Хамас\""}
{"url": "https://www.actualno.com/healthy/pik-na-pacienti-v-pirogov-po-velikdenskite-praznici-news_668679.html", "text": "  Великденските празници се оказаха едни от най-натоварените дни за спешното отделение в \"Пирогов\", стана ясно от официално съобщение от най-популярната болница в България.  Според статистиката над 1830 пациенти са се оказали в спешното отделение на лечебното заведение. Това е с 400 души повече, отколкото за последните 4 години по Великден. На близо 240 се е наложило да останат за болнично лечение, като 10 от тях са неосигурени. Имало е и 30 много тежки случаи. В реанимация са постъпили 50 пациенти, 4 от които са деца.   Медиците са се погрижили и за 474 деца, имащи нужда от лекарска помощ по  празниците, като на 41 от тях им се е наложило да посрещнат Великден в  \"Пирогов\". Съпоставено с последните 4 години има увеличение с близо 130 малки  пациенти повече.   Освен пациентите от цяла София и околните населени места, дежурните екипи са се погрижили и за над 50 тежко пострадали от различни части на България. Те са били преведени за лечение в университетската спешна болница, тъй като само тя има капацитет да поеме най-тежките случаи в страната, отчитат дежурните екипи.\r\nТрадиционно натоварени са травматологичния, неврохирургичния, токсикологичния и хирургичния кабинет. Пострадали от катастрофи, мотористи и височинни травми са най-честите случаи. Много случаи на алегични реакции пък са отчетени в спешния токсикологичен кабинет. За щастие няма приети деца, употребили алкохол, през хирургията преминаха пациети, които са с хронични заболявания на стомашно-чревния тракт.       ", "date": "2018.04.09", "title": "Пик на пациенти в \"Пирогов\" по Великденските празници"}
{"url": "https://www.actualno.com/europe/evakuiraha-detska-gradina-v-rusija-news_668671.html", "text": "  102 деца и 19 служители бяха евакуирани от детска градина в Уляновск. Причината: късо съединение, което обаче за щастие не е предизвикало пожар, съобщи ТАСС.  Децата са здрави и няма никакви наранявания, предаде още агенцията. В момента се работи по отстраняването на проблема, като се проветряват задимените помещения.   Припомняме, че в последния месец в Русия имаше два големи пожара, взели човешки жертви. В Кемерово се подпали търговски център, като там загинаха 64 души, много от които деца. В Москва пък загина един човек, също при пожар в търговски център.   ", "date": "2018.04.09", "title": "Евакуираха детска градина в Русия "}
{"url": "https://www.actualno.com/asia/ruskoto-ministerstvo-na-otbranata-izraelski-iztrebiteli-udariha-v-sirija-news_668685.html", "text": "  Два израелски изтребителя F-15 са нанесли ракетния удар срещу летище \"Тайфур\" (военна база T-4, \"Тияс\") в Сирия. Това твърди руското министерство на отбраната, цитирано от ТАСС.  Според руските данни изтребителите са извършили атаката рано тази сутрин – между 2:25 и 2:53 часа българско време. Те са навлезли през въздушното пространство на Ливан и от там са обстреляли сирийската военновъздушна база, като не са преминали на територията на Сирия.   От руското министерство казват и, че всъщност ПВО на базата е унищожила 5 ракети, а не 8, както беше съобщено първоначално. 3 ракети обаче са поразили обекти в западната част на летището. Няма пострадали руски военни съветници, уточняват от Москва. По-рано се появи информация за 14 загинали при удара. По информация на телевизия \"Ал Арабия\" сред загиналите военни имало ирански граждани - съветници, които помагат на сирийската редовна армия.   Засега Израел продължава да не коментира дали ударът е дело на израелските ВВС, като говорителят на израелското министерство на отбраната Джонатан Конрикус изрично заяви, че няма да дава отговор на руските твърдения. САЩ и Франция вече официално отрекоха участие.\r\nЛетище \"Тайфур\" и базата \"Тияс\" вече през февруари тази година, след като беше свален израелски изтребител. Тел Авив вижда базата като отправна точка за амбициите на Иран в региона, както и като разпределителен пункт за оръжейни доставки за \"Хизбула\".       Днес, в Съвета за сигурност на ООН трябва да има две заседания заради химическата атака в град Дума. Първото ще е по искане на Русия - заради \"заплахата за международния мир\". То ще започне в 15:00 часа през деня, а веднага след това ще се състои заседанието на СС на ООН, поискано от няколко страни, начело със САЩ заради случилото се в град Дума, където вероятно беше извършена атака с химическо оръжие. САЩ и Франция вече посочиха като автор на атаката режима на Башар Асад.", "date": "2018.04.09", "title": "Руското министерство на отбраната: Израелски изтребители удариха в Сирия"}
{"url": "https://www.actualno.com/society/kola-blysna-myj-dokato-spasjava-taralej-news_668686.html", "text": "  Мъж е бил блъснат от кола в столицата в неделя. Инцидентът е станал снощи на ул. „Хенрик Ибсен“ до кръстовището с бул. „Черни връх“. Мъжът се опитвал да премести таралеж от пътя, каза началникът на „Пътна полиция“ към СДВР Тенчо Тенев пред \"Фокус\".  Около 22.30 часа шофьорът видял на платното таралеж, пресичащ пътя. Човекът излязъл от автомобила си с намерението да премести животното, за да не го смачка някой. В този момент минал автомобил, чийто шофьор не видял мъжа в тъмното и го блъснал. Пострадалият е откаран в \"Пирогов“ с фрактура на дясното рамо. Няма опасност за живота му.   ", "date": "2018.04.09", "title": "Кола блъсна мъж, докато спасява таралеж "}
{"url": "https://www.actualno.com/asia/masiran-raketen-udar-sreshtu-sirijska-voenna-baza-news_668641.html", "text": "  Военновъздушната база T-4 (летище \"Тайфур\") в сирийската провинция Хомс е била подложена на масирана атака с ракети, в резултат на което има загинали сирийски военни, както и ранени, съобщава сирийската проправителствена новинарска агенция , цитирана от ТАСС.  Според информацията, ПВО на сирийската база е спряла 8 ракети, но до момента не е ясно колко ракети са поразили целите си. По информация на телевизия Al Mayadeen обаче ракетите са преминали при полета си към базата над ливанска територия. Съобщава се и за атаки на позиции на сирийската армия веднага след бомбардировката, като се твърди, че те са извършени от бойци на \"Ислямска държава\" - основно от руски информационни източници.   Към момента Пентагона категорично отрича да е замесен в нападението. От страна на Израел също няма официално потвърждение за участие в атака срещу сирийската база. Телевизия Al Mayadeen обаче твърди, че израелски бойни самолети са извършвали разузнавателни полети точно в граничното пространство между Сирия и Ливан.   Днес, в Съвета за сигурност на ООН трябва да има две заседания заради химическата атака в град Дума. Първото ще е по искане на Русия - заради \"заплахата за международния мир\". То ще започне в 15:00 часа през деня, а веднага след това ще се състои заседанието на СС на ООН, поискано от няколко страни, начело със САЩ заради случилото се в град Дума.        Припомняме, че американският президент Доналд Тръмп обвини Русия и Иран, че подкрепят режима на сирийския президент Башар Асад - заради информацията за предполагаемата химическа атака в град Дума, в резултат от която жертвите са достигнали до 40 души, според \"Белите каски\". Тръмп предупреди, че Сирия, Русия и Иран ще \"платят скъпо\" за това. Според различни данни, над последното гнездо на съпротива на терористите в Източна Гута, които вече сключиха споразумение за евакуация с Русия и правителството на Асад, е хвърлена бомба с хлор от бомбардировач на Сирийската арабска армия, посочва Агенция \"Фокус\".\r\nМеждувременно пък руската държавна информационна агенция ТАСС цитира представители на \"Червения полумесец\", според които нямало следи от използване на химични вещества в град Дума. \"Работил съм седем години в централната болница на Дума. Имаше такъв случай през януари тази година, довадоха шестима болни с проблеми с дихателните пътища. След медицинския преглед не открихме никакви проблеми, никакви отравящи вещества. Направихме ими кислородна терапия и нямахме никакви доказателства за употреба на отравящи вещества\", заяви лекарят Сийф Алдин Хобиа, представител на арабския \"Червен полумесец\".\r\nПреди малко повече от една година, на 4 април 2017 година, в град Хан Шейхун в сирийската провинция Идлиб също имаше предполагаема химическа атака. Тогава Запада прие версията, че военен самолет на сирийската правителствена армия е извършил нападението. Както тогава съобщиха от базираната в Лондон Сирийска обсерватория за човешките права, най-малко 58 мирни граждани, включително деца, загинаха, а още поне 160 бяха ранени. САЩ, ЕС и Турция хвърлиха отговорността върху сирийския президент Башар Асад.       В отговор, на 7 април 2017 година бойни кораби от военноморския флот на САЩ, разположени в Източното Средиземноморие, изстреляха 59 крилати ракети \"Томахоук\" по военновъздушната база на сирийската правителствена армия \"Шайрат\", която също се намира в провинция Хомс, от където, според САЩ, е излетял самолетът, осъществил химическата атака срещу \"умерената\" опозиция в Идлиб.\r\nСлед продължителни разследвания, Взаимният механизъм за разследване на ООН (ВРМ) потвърди на 26 октомври, че сирийското правителство е отговорно за атаката в Хан Шейхун. Русия отказа да приеме резултатите, основавайки се на пропуски в методологията на разследване, включително заради отказа на разследващия екип да посети мястото на химическата атака заради съображения за сигурност.\r\nСлед това, на 16 ноември Русия наложи 10-ото си вето в ООН за Сирия, за да предотврати продължаване на дейността на ВРМ, критикувайки начина, по който той работи.", "date": "2018.04.09", "title": "Масиран ракетен удар срещу сирийска военна база"}
{"url": "https://www.actualno.com/chronicles/senatyt-na-sasht-ratificira-dogovora-s-rusija-za-pokupkata-na-aljaska-news_668283.html", "text": "  Продажбата на Аляска или Покупката на Аляска (в зависимост от   гледната точка) е сделка за покупко-продажба на Аляска между   правителствата на Руската империя и САЩ от 1867 г. за цена от 7,2   милиона щатски долара.  Общата площ на Руска Америка по това време възлиза на 1 518 800 км².\r\nПрез 1853 г. руският генерал-губернатор на Източен Сибир граф Николай   Муравиев-Амурски докладва, че според него раздялата с територията е   неизбежна, тъй като разходите за поддръжка на американските руски   владения са значителни. Същевременно със стойността на продажбата ѝ би   се спомогнало да се укрепят позициите на Русия в Азия по тихоокеанското   крайбрежие срещу разрастващото се проникване и влияние на Британската   империя в Северния Пасифик. В крайна сметка със загубата в Кримската   война окончателно се затвърждава убеждението, че поради силния британски   флот е безсмислено прякото владение на ледените планински територии в   Америка и през 1867 г. „куфарът с лед“ е продаден на САЩ.      От страна на американския Конгрес сделката изглежда изключително   неизгодна, защото е свързана със значителни разходи по поддръжката на   това огромно и отдалечено от източното крайбрежие владение, а освен това   гражданската война е разорила хазната.\r\nЗа руската позиция по продажбата решаваща е ролята на министъра на   външните работи Александър Горчаков, който на Берлинския конгрес заема   профренска позиция с цел баланс на силите, като същевременно е упрекнат   от Московския славянски комитет, че е предал интересите на българите.   Сред най-видните постоянни критици на външната му политика са Иван   Аксаков, Константин Победоносцев, писателят Фьодор Достоевски и   императрица Мария Александровна.    На 9 април Сенатът на САЩ ратифицира договора с Русия за покупката на Аляска.   На 18 октомври 1867 г. Аляска официално преминава в патримониума на   Съединените щати. Същият ден в САЩ е въведен официално и григорианския   календар и жителите на Аляска от 5 октомври се събуждат на 18 октомври.   За 19 век и въобще в историята на САЩ покупката на Аляска се оказва   второто по значимост териториално разширение след покупката на Луизиана.\r\nВ началото на века в САЩ се разраства треска за злато, а находищата   на нефт и газ в региона се оценяват прогнозно на 100-180 млрд. долара.    Източник: Уикипедия", "date": "2018.04.09", "title": "Сенатът на САЩ ратифицира договора с Русия за покупката на Аляска"}
{"url": "https://www.actualno.com/celebrate/zapochva-svetlata-sedmica-news_668645.html", "text": "  На втория ден след Великден според православната традиция започва Светлата седмица - време, в което се прославят светите апостоли и Света Богородица, припомня БГНЕС.  Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.   Светлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус.   Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя.\r\nВ дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Тази седмица е наситена и с момински празници, сред които най-голям е честването на Светлата или Празната сряда.       На Светлата сряда от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести. Често през тази седмица стопанките повторно боядисвали яйца, които раздавали за душите на починали близки. Това е така, защото според древно поверие, раздаването на червените яйца предпазвало душите на мъртвите от превъплъщаване.\r\nНе е случайно, че за всички християни Възкресение Христово е най-великият и най-почитаният от всички християнски празници, донесъл светлината на Спасението и просветлението за всички хора по земята. Същността на този празник е в обещанието, че човеците отново ще могат да се върнат в рая, откъдето са изгонени. И Светлата седмица е първата от поредица недели, когато тази светла вест трябва да достигне до всички.\r\nИдеята на Създателя, според християнството, не е да накара човека да страда и да живее в този болезнен и смъртен свят. Той иска хората да се радват във вечността. В дните на богослуженията почти всички текстове на писанията от Новия завет говорят за последните дни – Денят на Апокалипсиса, страданията и бедствията, които ще сполетят цялата Вселена преди второто идване на Спасителя. С Възкресението си Спасителят Христос е положил началото на Вечността и на това, когато душите се отделят от тялото, да могат спокойно да отидат, където заслужават.       На 9 април – Светли Понеделник, ще бъде отслужена св. Божествена Златоустова литургия в манастирския храм-паметник \"Рождество Христово\" край град Шипка.", "date": "2018.04.09", "title": "Започва Светлата седмица"}
{"url": "https://www.actualno.com/society/prognoza-za-vremeto-9-april-ponedelnik-news_668644.html", "text": "  Днес ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Атмосферното налягане ще се понижи и ще е близко до средното за април. Това съобщи за Агенция \"Фокус\" дежурният синоптик в Националния институт по метеорология и хидрология (НИМХ) Георги Цеков.  Над Черноморието ще е предимно слънчево. Ще духа до умерен вятър от север-североизток. Максималните температури ще са между 12° и 16°. Температурата на морската вода е 10-11°. Вълнението на морето ще бъде 2-3 бала.   Над планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще е около 15°, на 2000 метра – около 9°.   ", "date": "2018.04.09", "title": "Прогноза за времето - 9 април (понеделник)"}
{"url": "https://www.actualno.com/society/ogranichenija-na-dvijenieto-i-promeni-za-po-lesno-vlizane-v-sofija-news_668646.html", "text": "  Днес, 9 април, от 14:00 до 20:00 часа се ограничава движението на камионите над 12 тона по автомагистралите и най-натоваренитe пътища, съобщават от АПИ.  Движението на МПС над 12 тона ще е ограничено по следните направления:\r\n1. Автомагистралите   2. Път I-1 с. Ребърково - Ботевград, като движението се пренасочва по път II-16 Ребърково - Своге - София\r\n3. Път I-1 - етапна връзка на лот 2 на АМ \"Струма\" при Благоевград - ГКПП \"Кулата\"    4. Път I-4 п. в. \"Коритна\" - Велико Търново - Шумен;\r\n5. Път I-5 Русе - Велико Търново;\r\n6. Път I-8 ГКПП \"Калотина\" - София;    7. Път I-9 Варна - Бургас;\r\n8. Път II-18 Околовръстен път на град София;\r\n9. Път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая - по път I-1 (Е-79), от 10:00 часа до 20:00 часа ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".   От 14:00 до 20:00 часа на АМ \"Люлин\", в участъка от км 9+350 до км 10+875, ще има две ленти за движение в посока София и една за Перник. Целта е улеснение на трафика и повишаване на безопасността на движение в района на активизиралия се свлачищен процес при км 9+600 на магистралата. Необходимо е шофьорите да карат внимателно и стриктно да спазват поставената сигнализация и въведеното ограничение на скоростта от 50 км/ч.\r\nАлтернативният маршрут за тежкотоварни автомобили до 12 тона е по път I-1 от пътен възел Драгичево – Владая – София и обратно, а за леки автомобили по път III-1801 Перник - Мало Бучино - Суходол и обратно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, на интернет страницата на АПИ – , и по всяко време от денонощието на тел. 0700 130 20 в АПИ. Карта с временната организация на движението по участъците от републиканската пътна мрежа в празничните дни през 2018 година можете да видите !", "date": "2018.04.09", "title": "Ограничения на движението и промени за по-лесно влизане в София"}
{"url": "https://www.actualno.com/asia/kim-chen-un-bil-gotov-da-govori-za-jadreno-razoryjavane-s-trymp-news_668642.html", "text": "  Лидерът на Северна Корея Ким Чен Ун е готов да обсъди с американския президент Доналд Тръмп темата \"ядрено разоръжаване\". Това твърди в свой материал The Wall Street Journal, предаде БГНЕС  Според американски правителствен източник САЩ потвърждават, че Ким Чен Ун е съгласен да обсъжда денукреаризацията на Корейския полуостров. Вестникът отбелязва, че официални лица от двете държави поддържат контакт.   По-рано Белият дом съобщи, че Тръмп е потвърдил по време на телефонен разговор с президента на Южна Корея Мун Чже Ин намерението си да се срещне с Ким Чен Ун. Както стана известно на 8 март, Ким Чен Ун предаде на Тръмп чрез представители на Южна Корея устно предложение за среща и американският президент го прие.   Засега не е ясно кога и къде ще бъде направена срещата, като в САЩ мнозина яростно се противопоставят тя да се състои в Пхенян, тъй като това би значело признание от страна на Вашингтон за режима на Ким Чен Ун.", "date": "2018.04.09", "title": "Ким Чен Ун бил готов да говори за ядрено разоръжаване с Тръмп"}
{"url": "https://www.actualno.com/sofia/tradicija-v-botevgrad-velikdenski-sybor-news_668649.html", "text": "  За трета поредна година Ботевград възражда едно емблематично събитие, което съхранява паметта и носи идентичността на ботевградския край - съборът на града, предаде БГНЕС.  На площ от 56 дка повече от 200 търговци и производители на керамични и хранителни изделия, промишлени стоки и атракциони от цялата страна ще се включат в двата дни на събора, като очакванията са тази година празникът да събере над 15 000 посетители.   Според спомените и преданията от деди и прадеди, народните песни от ботевградския край и проучванията на професор Петър Мутафчиев, съборът в Ботевград е продължение на традицията, чието начало се крие в далечното минало на някогашното село Зелин, влизащо във владенията на Севаст Огнян през XIV век.   Традицията е запазена до началото на 50-те години на миналия век, когато ботевградчани правели събор и канели гости от близо и далеч на втория ден на Великден. Събирали се на чаршията, около часовниковата кула на великденско хоро, което се проточвало на шосето за София, а ергените често се сбивали кой да го води. В петъка, преди празника, в града се организирал голям пазар на грънци и глинени съдове.\r\nСпоред спомени на старите ботевградчани точно на мястото на Градския парк, на Втория ден на Великден идвали люлки за деца, където срещу монетка или срещу едно червено яйце се качвали да се повъртят. Вече пораснали те още си спомнят как това е било най – чаканото за тях време. Гощавали се със сладолед и лимонада до насита. Празничната атмосфера се допълвала от духова музика, емблематична за Ботевград и от малки павилиончета, продаващи сувенири и украшения.       За тогавашното значение на празника разказва и стара песен на Михаил Зелински.", "date": "2018.04.09", "title": "Традиция в Ботевград - Великденски събор"}
{"url": "https://www.actualno.com/analysis/novata-kategorichna-pobeda-na-orban-granichna-linija-v-evropejskija-syuz-news_668643.html", "text": "  Виктор Орбан излиза по-силен от съкрушителната победа на своята националистическа консервативна партия в неделните парламентарни избори в Унгария. Това му дава трети пореден мандат като премиер и свободата да засилва централизацията на властта и да продължава размяната на удари с ЕС, коментира в свой анализ АФП, цитирана от БГНЕС.  Успехът на най-спорния министър-председател в Европа е безапелационен: на почти всички преброени бюлетини, и със силна мобилизация на избирателите, партия ФИДЕС получава 48,8% от гласовете, с почти тридесет пункта пред крайнодясната формация \"Йобик\", която изостави ксенофобската реторика.       След преброяването на 80,76% от гласовете на изборите в Унгария, управляващият блок \"ФИДЕС - Унгарски граждански съюз\" и християндемократите печелят изборите с квалифицирано мнозинство. Общият резултат дава на коалицията 133 места от 199-местния парламент.\r\nНа второ място е крайнодясното движение \"За по-добра Унгария\" (\"Йобик\"). Движението получи 19,99% и 26 мандата.    Блокът на Унгарската социалистическа партия и \"Диалог в името на Унгария\", начело на който е Гергей Карачон, е с 20 мандата от 11,85%. След това е \"Демократична коалиция\" на Ференц Дюрчан 5,32% и 9 мандата.   Партията \"Политиката може да бъде различна\" с Бернадет Сел е с 6,47% (8 мандата). По един мандат получават социаллибералната партия \"Заедно\", независим кандидат и един представител на германското етническо малцинство.     Заради резултатите, лидерите на няколко партии в Унгария вече хвърлиха оставки. На първо място се оттегля лидерът на \"Йобик\" Габор Вона обоснова своето решение с \"поражението\" на изборите, въпреки че политическата му сила получи същите 20%, колкото и на миналите избори и дори сега увеличи броя на депутатите си. Оставки подадоха и ръководството на Унгарската социалистическа партия и съпредседателят на \"Политиката може да бъде различна\" Хадхази Акош.    За Орбан квалифицираното мнозинство в парламента ще позволи прокарване на конституционни промени. \r\n\"Страната е оранжева\" (цветът на Фидес), пише на първата си страница в нощта срещу понеделник Index.hu, един от основните новинарски сайтове на унгарска преса, чийто министър-председател е обвинен, че задушава плурализма през последните осем години като премиер.\r\nЕвропейските партньори не се втурнаха да поздравяват 54-годишния лидер, чиито националистически дитирамби срещу \"имиграционната инвазия\", мултикултурализма и предполагаемата намесата на ЕК във вътрешните работи на Унгария, са главоболие за Брюксел.\r\nНо Виктор Орбан не е изолиран случай. Този, който издигна от 2015 година стотици километри бодлива тел, за да блокира нелегалната миграция и оприличава бежанците с терористи, се оказва подкрепен от осезаемото втвърдяване на миграционната политика в няколко европейски столици.      Вече съюзник с няколко страни от Централна Европа, включително Полша, в суверенния си кръстоносен поход Орбан заяви, че иска да работи с Италия и Австрия в съюз на държави, които са враждебни към имиграционната политика. Във Виена коалицията между консерваторите и крайната десница е на власт от декември. В Рим Северната лига на Матео Салвини, крайнодясна групировка, е начело на дясната коалиция, която дойде на власт на 4 март.\r\n\"Преобръщането на ценностите и масовата имиграция, насърчавани от ЕС, отново са отхвърлени\", зарадва се Twitter председателят на френския Национален фронт Марин Льо Пен, в духа на поздравленията на лидера на опозицията в Холандия - националистът Геерт Вилдерс, който е близък приятел на Орбан.\r\n\"Това е приливна вълна за \"Фидес\", която дава на Орбан огромна легитимност поради високата избирателна активност, включително в международен план\", заяви политическият анализатор на АФП Даниел Хджедъс, част от \"Фрийдъм Хаус\", която предвижда укрепване на \"атаките към критичната граница на гражданското общество\".\r\nОт 2010 година насам \"Фидес\" разбърка много от институциите и противниците на властта в Унгария, като медиите и правосъдието, но и икономиката и културата. Преди изборите Орбан заяви, че иска да предприеме \"морални, политически и правни\" мерки срещу противниците си след парламентарните избори. Той обяви и че има списък с 2 000 души, на които е било платено да свалят правителството си.   \"Ние знаем точно кои са те, знаем имената им, за кого и как работят\", изтъкна той, сочейки специално към неправителствените организации, финансирани от американския милиардер от унгарски произход Джордж Сорос, когото Орбан направи своя изкупителна жертва с цената на кампания с антисемитски намеци. Новият пакет от мерки, планиран за периода след законодателната процедура и наречен \"Стоп Сорос\", планира да обложи с допълнителни данъци НПО, \"подкрепящи имиграцията\" - твърде неясна концепция, вещаеща нови интересни времена.\r\nЗасега реториката на Орбан печели пред ретортиката, отбелязваща упадъка на услугите в общественото здравеопазване, младежката емиграция, съмнителни практики и клиентелизма на кръговета на властта. Дали това ще е показателно за възприятието що е то държава в Източна и Западна Европа - предстои да видим.", "date": "2018.04.09", "title": "Новата категорична победа на Орбан - гранична линия в Европейския съюз"}
{"url": "https://www.actualno.com/curious/luboven-horoskop-za-9-13-april-news_668661.html", "text": "     През идната седмица любовният ви живот ще бъде спокоен и хармоничен.  Съществени събития и промени няма да намерят място в нея, а  потенциалните конфликти и проблеми ще съумеете да разрешите още в  зародиш.    Не се опитвайте да промените каквото и да е в този момент, но ако ви  се даде възможност да докажете любовта си към половинката, направете го,  ще бъде оценено.     Ако усещате напрежение във връзката си или пък вече е настъпило време  за сериозна промяна, ще ви бъде трудно да я отлагате още дълго. Не е  необходимо да провокирате събитията, те сами ще се \"наместят\". Външно спокоен, а отвътре изпълнен с най-разнообразни събития ще бъде любовният живот на мнозина Раци през тази седмица.     Ако до скоро сте били достатъчно безгрижни и лекомислени във  взаимоотношенията си, сега се налага сериозно да се замислите върху това  какво трябва да промените. ", "date": "2018.04.09", "title": "ЛЮБОВЕН хороскоп за 9-13 април"}
{"url": "https://www.actualno.com/asia/pojaviha-se-danni-kolko-tochno-sa-ubitite-pri-atakata-sreshtu-sirijska-voenna-baza-news_668660.html", "text": "  При атаката срещу сирийска военновъздушна база T-4 (летище \"Тайфур\") в провинция Хомс, извършена рано сутринта, са били убити 14 души, съобщи организацията Сирийски наблюдател за човешки права (СНЧП). Сред загиналите има и ирански военни.  Че има убити хора съобщиха и официалните сирийски информационни канали, но без да уточняват числа.   Засега не е ясно кой е автор на атаката, след като САЩ отрече американски сили да са извършили удара. Пред АФП Франция официално посочи, че също не е автор на атаката.   Припомняме, че днес, 9 април, ще има две заседания на Съвета за сигурност на ООН заради Сирия. Първото е по искане на Русия и започва в 15:00 часа, а след това ще се проведе заседание по искане на САЩ.", "date": "2018.04.09", "title": "Появиха се данни колко точно са убитите при атаката срещу сирийска военна база"}
{"url": "https://www.actualno.com/interest/jadrenite-moshtnosti-v-svetoven-mashtab-se-uvelichavat-news_668682.html", "text": "  Общата мощност на всички атомни електроцентрали по света е достигнала 409 млн. киловата, като за това е допринесло активното строителство на такива централи в Русия, Индия и Китай, заяви Такаши Имаи, председател на Японския атомно-промишлен форум (ЯАПФ). В Токио се провежда 51-та конференция на този форум, уточнява БГНЕС.  По данни на ЯАПФ през 2017 година в Индия, Китай, Пакистан, Русия и  Аржентина са били въведени в експлоатация седем нови атомни реактора. В  същото време е била спряна работата по строежа на други три - в Южна  Корея, Германия и Швеция. В момента в света работят 443 ядрени реактора,  а общо подаваната от атомни енергийни източници енергия в света се е  увеличила през 2017 година в сравнение с предходната с 3 млн. киловата.   \"В световен мащаб Китай, Русия и Индия активно работят по строителството на нови атомни енергоблокове. В резултат на това миналата година мощността на всички АЕЦ по света достигна 409 млн. киловата, с което за трета година поред се постигат рекорди. Сферата на ядрената енергетика действително се разширява\", каза Такаши Имаи. Той също така изрази надежда за увеличаване на интереса към японските атомни технологии за мирни цели. Основания за тази негова надежда дава фактът, че в момента японски компании работят в проекти от тази сфера във Великобритания и Турция.   Председателят на форума допълни, че на първо място за развитие на ядрената енергетика е необходимо развитието на системата за подготовка на висококвалифицирани кадри за мощностите в тази сфера, а също и внедряването на нови цифрови технологии при проектирането на бъдещите реактори.", "date": "2018.04.09", "title": "Ядрените мощности в световен мащаб се увеличават"}
{"url": "https://www.actualno.com/pazardjik/hotel-vyv-velingrad-vryshta-pari-na-svoi-klienti-i-shte-byde-globen-zaradi-narushenija-news_668663.html", "text": "  Предплатените суми за неизползваните услуги от пакети за четиризвезден хотел във Велинград ще бъдат върнати и на туристите, които все още не са ги получили. Това ще стане чрез банков превод в първия работен ден след Великденските празници, съобщи председателят на Комисията за защита на потребителите (КЗП) Димитър Маргаритов пред Нова телевизия.  \"Работим от миналата седмица по този случай, от момента, в който стана ясно, че там има проблем. Целта е да бъдат заличени максимално неприятностите, които са претърпели тези хора, и преди всичко – да получат обратно парите си, каквото обещание хотелиерът даде\", каза Маргаритов и добави, че по отношение на част от туристите то вече е спазено. За останалите две семейства и придружаващите ги предстои да се случи след празниците.   Заради случилото се в хотела ще бъдат съставени два акта, съобщи Маргаритов. Единият от тях е за липсата на сертификат за СПА центъра, като санкциите варират от 1000 до 5 000 лева. За останалите констатирани несъответствия санкциите по закон са от 1000 до 3000 лева. Обектът може да бъде затворен от КЗП, когато няма категоризация. За такива нарушения през мината година контролният орган е затворил над 100 обекта, обобщи Маргаритов.   При предишни проверки заради хигиената и качеството на храната в хотела са били сезирани РЗИ и Българската агенция по безопасност на храните за извършване на проверки с оглед на техните компетенции, добави председателят на КЗП.\r\nСтатистиката сочи, че едва 5% от всички постъпващи в КЗП жалби на годишна база касаят качеството на туристическия продукт. Маргаритов припомни друг случай, в който преди години отново с намесата на Комисията хотелиер компенсира своите гости с допълнителни почивки, защото не беше създал достатъчно добра логистика по изхранването им и се беше наложило настанените в два хотела да ползват ресторанта на единия от тях. При подобни на този случаи, при които не може да бъде изпълнено това, което е поето като ангажимент, търговецът е длъжен да компенсира клиентите си. Ако потребителите не получат съдействие от него, могат да се обръщат за съдействие и към КЗП.         ", "date": "2018.04.09", "title": "Хотел във Велинград връща пари на свои клиенти и ще бъде глобен заради нарушения"}
{"url": "https://www.actualno.com/asia/kitaj-zabrani-opredelen-iznos-za-kndr-news_668647.html", "text": "  Китай въведе забрана за износ към КНДР на стоки с двойно предназначение, които могат да се използват и за създаване на оръжия за масово поразяване, предаде БГНЕС.  Според информацията на Министерството на икономиката на Китай в списъка са 32 вида стоки \"с двойна употреба\", които могат да бъдат приложени при разработването на оръжия за масово унищожение, както и за разработка на конвенционални оръжия.   Списъкът на артикулите, които включват оборудване за радиационен мониторинг и софтуер, който може да се използва за моделиране на динамиката на течности или неутроните, е в съответствие с приетата през септември резолюция на Съвета за сигурност на ООН за ограничаване на балистичните ракети и ядрените програми в Северна Корея. Резолюцията на Съвета за сигурност на ООН е от 12 септември 2017 година.   Съобщението идва пред планираните срещи между лидера на Севера Ким Чен Ун и президентите на Южна Корея и Съединените щати, на които ще бъде обсъдена ядрената политика на Пхенян. Китай е единственият голям съюзник на Северна Кория, но Пекин подкрепи поредица санкции на ООН за оказване на натиск върху Пхенян да се откаже от ядрените си амбиции в оръжейната сфера.\r\nКитайският износ за КНДР спадна с 32,4% през февруари в сравнение със същия период миналата година. Вносът в Китай на севернокорейски стоки, сред които морски храни и текстил, спадна с 94,7% по данни от февруари, тъй като китайски компании се отказаха да правят бизнес със Северна Корея. В същото време вносът на горива в Северна Корея спадна значително поради наложените през септември санкции.       Администрацията на американския президент Доналд Тръмп призова Китай да окаже икономически натиск върху Пхенян и да пресече всякакви възможни канали за контрабанда. През февруари Пекин заяви, че се извършва разследване във връзка с информациите, че кораб с китайски надписи на борда, е прехвърлил товар на севернокорейски кораб в Източно Китайско море.", "date": "2018.04.09", "title": "Китай забрани определен износ за КНДР"}
{"url": "https://www.actualno.com/crime/tejka-katastrofa-sys-zaginali-blokira-dvijenieto-mejdu-montana-i-vraca-news_668691.html", "text": "  Тежка катастрофа е станала на път I-1 Монтана – Враца, в района за разклона за Вършец.  Сигналът за челен удар между два леки автомобила е подаден към 12:00 часа. По първоначални данни от удара на място са загинали двама души.  На място се извършва оглед.\r\nВременно движението на всички МПС по пътя Монтана-Враца е ограничено и водачите изчакват на място, като вече е отворена само едната лента.  Тепърва ще се установяват и причините за възникването на тежката катастрофа.      По-рано през деня, при Благоевград, в близост до Полигона, стана друга катастрофа. За щастие загинали няма, но се образува задръстване.\r\nОт СДВР пък уточниха, че се очаква в София днес, 9 април, да се приберат между 50 000 и 100 000 автомобила. Има предупреждение да се спазва дистанция.      ", "date": "2018.04.09", "title": "Тежка катастрофа със загинали блокира движението между Монтана и Враца"}
{"url": "https://www.actualno.com/books/interesni-izlojbi-ukrasjavat-dnite-na-nematerialnoto-kulturno-nasledstvo-news_668694.html", "text": "  За първи път \"Дни на нематериалното културно наследство\" (НКН) се провеждат в Столична библиотека от 11 до 14 април. Инициативите са в рамките на проекта на Регионалния център за опазване на нематериалното културно наследство в Югоизточна Европа под егидата на ЮНЕСКО и Столична библиотека с финансовата подкрепа на Столична община (СО) по Програма \"Европа\" 2018 година.  Основна цел на Дните тази година, обявена от ЕС за Година на културното наследство,  е представянето на  културната памет на народа ни в градска среда и презентиране на Представителния списък на ЮНЕСКО на световното нематериалното културно наследство, в който България има 5 включени елемента - Бистришките баби и танци и ритуали от региона на Шоплука, нестинарството, килимарството от Чипровци, Народния празник \"Сурва\" и мартеницата.\r\nДните се откриват в 12:00 часа на 11 април с документална изложба от фондовете на библиотеката \"Фолклорен летопис на София\" и с изпълнения на популярната вокална формация \"Светоглас\". Изложбата представя редки книги, периодичен печат, ценни грамофонни плочи и албуми, посветени на фолклорните традиции в София и Софийския регион. За първи път ще бъдат представени статии от изтъкнати наши етнографи като Христо Вакарелски и Михаил Арнаудов, публикувани в периодични издания от Възраждането до 30-те години на миналия век. В изложбата са показани и фолклорни творения, представени в детския периодичен печат до 1944 година.   Изложбата включва уникални книги от фондовете на библиотеката като \"Сборник с народни умотворения, наука и книжнина\" 1896 г., \"Селски бит и изкуство в Софийско\" от Ст. Л. Костов (1935 г.), както и непредставената досега \"Народни юридически обичаи\" от Стефан Бобчев (1883 г.) от личната библиотека на Константин Стоилов. Фолклорната кукла, мартеницата и обредните хлябове ще представят народните обреди и обичаи от Шопско.   Двуезичната изложба \"Пътешествие из живите традиции\"  представя в 100 фотоса нематериалното културно наследство като обичаи, предмети и артефакти, пренесени през хилядолетия и цивилизации културни практики на 16-те държави от региона на Югоизточна Европа – от Балканите, Украйна и Молдова до Кипър, Турция, Грузия и Армения.    Акценти в програмата на Дните на НКН са:\r\n- две кръгли маси, на които ще бъдат обсъдени правната регулация на нематериалното културно наследство и проявлението на традиционните и новите форми на НКН в градска среда;   - демонстрации на народни обреди, предмети, занаяти – \"Забравени кулинарни традиции, живи вкусове\" с дегустации, \"Изработване на фолклорни кукли\", \"Фолклорна Азбука\" и др.    - прожекция на документални филми;\r\n- фолклорен празник на площад \"Славейков\" на 14 април с участието на неповторимите \"Бистришки баби и внучки\" и детски танцови състави от Софийския регион;", "date": "2018.04.09", "title": "Интересни изложби украсяват Дните на нематериалното културно наследство"}
{"url": "https://www.actualno.com/society/pochti-3-mln-bylgari-schitat-che-moje-da-ima-treta-svetovna-vojna-news_668689.html", "text": "  53% от българите смятат, че в момента има реална опасност от глобален военен конфликт. Това се равнява условно на 2,9 милиона пълнолетни българи от общо около 5,5 милиона трайно живеещи в страната, коментира \"Галъп Интернешънъл\", представяйки най-новото си социологическо .  Общо 34% от запитаните (близо 1,9 милиона души) пък смятат, че е по-скоро вероятно (28%) или е много вероятно (6%) в идните няколко години някоя от глобалните ядрени сили действително да използва ядрено оръжие. Все пак, мнозинството не очаква ядрен конфликт – общо 63% казват, че това няма да се случи, като за 44% е \"малко вероятно\" или и е \"изключено\" (19%). 28 на сто обаче се опасяват от ядрена война.   Същевременно 62% от запитаните намират, че Бойко Борисов се справя добре с външнополитически дейности, както и с председателството на Съвета на ЕС и дипломацията. 30% са на обратното мнение, а останалите се колебаят. Също 62% приемат, че с турския президент Реджеп Ердоган е необходимо да се преговаря, а 33% смятат, че преговорите с него са излишни.   Друго на \"Галъп\" сочи, че 88% одобряват позицията на правителството по случая \"Скрипал\". 61% смятат, че по такива теми следва да има консенсус  между основните партии, докато 35% предпочитат управляващата пaртия сама да носи отговорност. 81% не виждат реални доказателства за вината в ситуацията със Скрипал. За 6% от българите доказателствата до този момент са достатъчни.\r\nВ същото време обаче обществото ни явно продължава да очаква далеч по-ефективни и твърди действия срещу проблемите в страната и особено спрямо корупцията. Така например скорошните акции на прокуратурата в болници (бел. ред. - ) срещат практически единодушно одобрение – 93%. Радикални позиции като тези на Валери Симеонов срещу рекламата на хазарт, например, също срещат солидна подкрепа – 71%.         ", "date": "2018.04.09", "title": "Почти 3 млн. българи считат, че може да има Трета световна война"}
{"url": "https://www.actualno.com/asia/ubiha-djasnata-ryka-na-lidera-na-isljamska-dyrjava-news_668684.html", "text": "  Бойци от иракската армия са убили най-близкия съратник на предводителя на „Ислямска държава“ (ИД) Абу Бакр ал-Багдади в района на Киркук, съобщи телевизия „Ас Сумария“, позоваваща се на военни източници, предаде БГНЕС.  Според тази информация дясната ръка на лидера на ИД Абу Уалид аш-Шишани е бил убит в пустинна местност в покрайнините на Киркук. По време на операцията иракските бойци открили документи, съдържащи информация за други водачи на джихадистката групировка.   През лятото на 2014 г. екстремистите от ИД установиха контрол върху значителна част от територията на Ирак. През юни същата година те превзеха Мосул – вторият по големина град в страната и го обявиха за столица на халифата“. През 2015 г. правителствените иракски войски с подкрепата на международна коалиция зцапочнаха мащабна кампания за изтласкване на терористите от завзетите от тях региони. През декември 2017 г.премиерът Хейдар Абади обяви окончателната победа срещу ИД в Ирак.   Преди две години Муслим Абу Уалид аш-Шишани записа на видео паническо обръщение към своите съмишленици. Лидерът на групировката „Джунуд аш Шам” разказа за критичната ситуация на фронта. Тогава Шишани призна, че активните действия на Армията на Сирия са поставили бандитите в много тежко положение. Той се оплака от малкия брой и слабата подготовка на екстремистите, намиращи се под негово командване. Терористът разказа, че е притиснат от останалите сили в конфликта: „Те искат да ни изтласкат от тези места... Там в пустинята ще се окажем в изолация, и тихомълком те могат да ни смажат”. „Бързайте да помогнете на вашите братя”, бе заявил Шишани.", "date": "2018.04.09", "title": "Убиха дясната ръка на лидера на Ислямска държава"}
{"url": "https://www.actualno.com/smolyan/kmetyt-na-rudozem-tazi-i-sledvashtata-godina-shte-bydat-nasiteni-sys-stroeji-news_668688.html", "text": "  Тази и следващата година ще бъдат изключително наситени със строежи в община Рудозем. Ще обновим 30-40% от водопроводната мрежа, ще асфалтираме всички общински пътища, ще наблегнем и на улиците, заяви кметът Румен Пехливанов пред .  Преди дни местната управа е спечелила нов проект на стойност 3 млн. лв. по Програмата за развитие на селските райони (ПРСР) за рехабилитация и реконструкция на пътища.   \"С изключение на един-единствен път, всички общински пътища в Рудозем ще станат чисто нови. Големият проблем е, че повече от 50% от пътната мрежа на територията на общината е републиканска и тя е, с много малки изключения, в трагично състояние. Сами може да видите какво е състоянието на пътната настилка през центъра на града, където е втори клас път, в посока Елховец - Пловдивци и до яз. Пловдивци\", обясни градоначалникът.   Той каза, че се е срещал с председателя на УС на АПИ инж. Дончо Атанасов и се надява да се вземат адекватни мерки.\r\n\"Поне в тази посока бяха поетите ангажименти пред мен, защото не може центърът на един град да изглежда по този начин. Все пак всички ние плащаме винетки. Огромна част от хората, които плащат винетки, никога няма да стъпят на магистрала. Обяснението: \"Сега трябват пари за магистрали\" на тях не им върши работа, защото те плащат винетки за път, по който не могат, в буквалния смисъл на думата, да се движат нормално. Надявам се да се изпълни ангажиментът и в рамките на тази година да се рехабилитират двете пътни отсечки така, че хората да почувстват справедливост, че плащат и получават нещо отсреща\", допълни кметът.       Той се надява в края на лятото да стартират строителните дейности по последния проект от ПРСР. Сега стартира и проектът за облагородяване и благоустрояване на площадите в Рудозем. Откриват обществена поръчка за центъра на най-голямото село в общината - Чепинци. С постановления на Министерския съвет бяха отпуснати за централния градски площад 690 000 лв., а за центъра на Чепинци -  540 000 лв.\r\nПреди няколко дни местната управа се сдоби с разрешителното от Басейнова дирекция – Пловдив, за изграждане на експлоатационно съоръжение за минералната вода. \"Започваме да търсим спешно финансиране за изграждане му, за да можем да се възползваме от този природен ресурс, който Всевишният ни е предоставил\", посочи Пехливанов.\r\n\"Аз мечтая за реализация на такъв проект от 2002 година. И вече стигнахме до там община Рудозем да разполага с разрешително за изграждане на водовземно съоръжение в центъра на града. Надявам се, че до края на годината вече минералната вода ще тече в болницата. Ще се опитаме да прокараме вода и до хотелите. Идеята е този ресурс да даде много сериозен тласък в развитието на туризма. В следващите година-две това нещо ще допринесе за разкриване на около 400 нови работни места в града\", допълни кметът.       По думите му финансирането може да се осигури чрез безвъзмездна помощ от финансовото министерство, чрез безлихвен заем от ПУДООС или чрез банков кредит. \"Ние покрихме една част от банковия кредит, който сме изтеглили, и ако се наложи, с кредит ще финансираме начинанието, но тази опция ще я оставя на последно място. Първо ще се опитам да изчерпам другите възможности\", заяви Румен Пехливанов.\r\nТой поясни, че докато търсят възможност за финансиране на този проект, ще подготвят останалата част от инфраструктурата на града за поемане на обема туристи, които се очаква да дойдат, защото той е убеден, че там, където има минерална вода, туристите отиват сами.\r\nМиналата година местната управа възложи проучвателен сондаж, който е с по-малък диаметър. \"Сега той трябва да бъде разширен до 320 мм, да бъде поставена помпа на дълбочина 200 метра, да се изгради отгоре малка сграда, която да защитава самия сондаж. След това трябва да се направи водоем, който да поема 24-часовия дебит на сондажа, да се изгради тръбопроводна мрежа, чрез която водата да достига до съответните консуматори“, добави градоначалникът.", "date": "2018.04.09", "title": "Кметът на Рудозем: Тази и следващата година ще бъдат наситени със строежи"}
{"url": "https://www.actualno.com/politics/bivsh-oficer-ot-ds-predvijda-nov-vid-teroristichni-ataki-zaradi-sirija-news_668650.html", "text": "  Наблюдава се желание от страна на германските власти да ограничат максимално информацията за случилото се в град Мюнстер. Има обаче един много важен детайл – че нападателят от Мюнстер е кюрд. Ако това се потвърди, това ще е първи такъв случай в Европа, заяви експертът по сигурността Боян Чуков, който е бивш майор от Първо главно управление на Държавна сигурност и Националната разузнавателна служба към българския президент. Той обаче изрично подчерта, че следва информацията, че атентаторът е кюрд, да бъде потвърдена.  Според Чуков, който говорил със специалисти от Франция, вече има очакване да се извършват атентати от различни мрежи, а не от вълци-единаци.  Става въпрос за организирани клетки от завръщащи се от Сирия бойци. Чуков напомни и, че кюрдите си взаимодействат с групи на \"Ислямска държава\" в Сирия.   За съжаление Европа по отношение на антитероризма няма такова сътрудничество, каза още Чуков пред bTV. Той посочи, че ефективно сътрудничество включва участие на службите в САЩ, в Русия, дори в Китай.   Относно атаката в град Дума, проф. Чуков коментира следното – бихте ли ми обяснили защо на кадрите има хора с някакви парцали по ръцете, това ще ги защити ли от химически вещества? Той напомни, че вече многократно имало постановки за такива атаки. Тези атаки се използват като претекст, след което следват определени действия, подчерта Чуков. Става дума за заемане на по-добри позиции, заяви експертът, който изрично посочи, че Доналд Тръмп не взема сам своите решения. Чуков смята и, че със сигурност ще има нов \"прокси\" сблъсък в Сирия, а Великобритания иска да стане лидер в Европа на база антируските настроения, след като напуска ЕС.\r\nСлед като и Сергей Скрипал, и дъщеря му Юлия Скрипал оживяха, а нито един полицай и санитар не се засегнати, това може да е всичко друго, но не и нервнопаралитично вещество, коментира още Чуков темата \"нападения с химически вещества\".       ", "date": "2018.04.09", "title": "Бивш офицер от ДС предвижда нов вид терористични атаки заради Сирия"}
{"url": "https://www.actualno.com/politics/borisov-pozdravi-orban-za-pobedata-news_668697.html", "text": "  Министър-председателят Бойко Борисов поздрави унгарския си колега Виктор Орбан за победата на ръководената от него партия ФИДЕС на парламентарните избори вчера.  Високо ценя приятелските отношения между България и Унгария и съм уверен в отличните перспективи за развитие на ползотворното сътрудничество в двустранен, регионален и в многостранен план, посочва премиерът Борисов, съобщиха от правителствената пресслужба.   Той изтъква, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие.   \"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов като пожелава на Виктор Орбан здраве, благополучие и успехи.", "date": "2018.04.09", "title": "Борисов поздрави Орбан за победата"}
{"url": "https://www.actualno.com/politics/borisov-balkanite-imat-nujda-ot-mir-za-da-prosperirat-news_668738.html", "text": "МВР изпусна двамата избягали затворници Владимир Пелов и Радослав Колев след сигнал, че обитават вила в село Огоя, Софийско. Това научи Frognews.bg от свои източници във вътрешното ведомство. В петък собственик на вила в село Огоя решил да отиде за празниците. Отдалеч видял, че коминът на къщата пуши. Приближил се на достатъчно разстояние и установил, че вътре са се разположили двамата издирвани под дърво и камък престъпници. Незабавно подал сигнал в полицията, но докато тя се организира, бегълците успели да усетят чуждото присъствие и духнали. Оттогава местността е наситена с тежковъоръжени барети. Цял автобус маскирани полицаи обикалят района, но от Владимир Пелов и Радослав Колев няма и следа. Обичайно при тежки инциденти полицията винаги призовава гражданите да съдействат. В случая обаче положителната развръзка не е станала именно заради лоша организация от страна на полицията. От МВР пазят пълно мълчание по развитието на случая.", "date": "2018.04.09", "title": "Борисов: Балканите имат нужда от мир, за да просперират"}
{"url": "https://www.actualno.com/cite/ima-podadeni-kym-100-signala-za-bjagstvoto-ot-sofijskija-centralen-otvor-news_668648.html", "text": "  Така водещият на сутрешния блок на Нова телевизия Виктор Николаев иронично представи новината докъде стигна МВР в издирването на от Софийския затвор - Владимир Пелов и Радослав Колев.  Нито един от подадените около 100 сигнала не се е оказал достоверен, за да бъдат локализирани двамата бегълци. Нито един от тях не се е свързвал с близките си, които са под постоянното наблюдение на МВР.   ", "date": "2018.04.09", "title": "Има подадени към 100 сигнала за бягството от Софийския централен отвор"}
{"url": "https://www.actualno.com/actualno/munster-veche-vidjano-news_668667.html", "text": "  В едно интервю френският писател Мишел Уелбек бе казал, че истинският терористичен акт за него е бил \"Шарли Ебдо\". Другите по-късно - тези в Париж и този в Ница, макар и много по-кървави, общо взето попаднали във вече претръпналите негови сетива, както и, по думите му, в претръпналите сетива на сънародниците му. Още на следващия ден излезли да пият кафе, баровете били пълни, животът се завърнал бързо и без твърде голям траур.  Това, което стана в Мюнстер, донякъде започва да повтаря същата схема. Немските власти твърдят, че \"няма данни за терористичен акт\", което е по-скоро, за да се тушира тъкмо онзи публичен ефект, който тероризмът се стреми да постигне. Но дори и да не е такъв, обществената чувствителност е вече закърняла. Врязване на камион в хора? Видяно. И то няколко пъти. Разстрел на журналисти в редакция? Видяно. Взривяване на хора в концертни зали и ресторанти? Видяно. Какъв е общественият отзвук спрямо всеки атентат? Все по-малък, кратък, незабележим.\r\nТерористичните и самоубийствени актове се инфилтрираха в ежедневието и неговата инерция се оказа по-силна от шока, който предизвикват. Тъкмо онази представа, в която тероризмът се опитва да влее ужас: че в един най-обикновен ден, докато ходиш на работа, може да се случи най-страшното, се оказа преобърната - това си остана най-обикновен ден, пък макар и с терористичен акт по средата му. Вече никой \"не е\" Мюнстер, никой не е \"Je Suis\", никой не е \"Pray for...\". Дори конформизма на Facebook, който предполага верижна реакция по смяна на снимки и куп други виртуални ритуали на съпричастност, спря да функционира. Ако се направи математически анализ на броя реакции в социалните мрежи между първият шок - \"Шарли Ебдо\", и последната драма - Мюнстер, вероятно ще се отчете толкова огромно разминаване, че човек би се запитал дали става дума за същото човечество.   Същото е. То е и по много подобен начин претръпнало към войната в Сирия. Каквото ще да става там, то е просто част от всекидневието. Нещо, за което се съобщава в късните международни емисии и общо взето служи за повод на форумни разправии. Ако сравните броя на онлайн коментари, които негодуват срещу войната въобще, с броя на тези, в които се води разпра кой е по-виновен за ставащото там - Русия или Америка, ще видите брутално превъзходство на втория тип разговори. Това, че умират хора, е безинтересно. Но това, че велики сили се сблъскват в района - крайно вълнуващо. По същият начин, по който съзнанието охотно приема, че у нас няма война и това е нормално, стига до момент, в който приема, че в Сирия има война и това е също нормално. \r\nВ тази връзка - дават \"Адската кухня\" по телевизията. Не е ли супер интересно?      ", "date": "2018.04.09", "title": "Мюнстер? Вече видяно."}
{"url": "https://www.actualno.com/society/masova-podkrepa-za-po-visoki-globi-za-krajba-na-voda-i-neznanie-che-njamame-mnogo-pitejna-voda-news_668652.html", "text": "  Огромно мнозинство от българите - 85,3%, подкрепят заявеното от Министерството на регионалното развитие и благоустройството (МРРБ) намерение да вдигне 5 пъти глобите за кражба на вода. Това показва проучване на общественото мнение за  основните политики на  МРРБ, извършено от \"Екзакта рисърч груп\"  сред 1500 българи в 98  населени места през февруари - март 2018 година.  Намерението за по-високи глоби направи лично регионалният министър Николай Нанков. Той визира както потребителите, които не плащат сметки, така и тези, които се присъединяват незаконно към мрежата. Сега санкциите за тези нарушения се изчисляват на база потребеното количество вода в периода на нарушение. За тези, които не плащат и откажат да им бъде монтиран водомер, ще се  предвиди възможността да бъдат изключвани от мрежата. За да се обезпечи  достъпът им до вода, ще бъдат осигурени алтернативни възможности – чрез  обществени водоизточници. Новите санкции ще бъдат разписани в новия Закон за ВиК.   Проблемът с кражбите е от голяма обществена значимост и за потребителите. На въпрос \"Кой според Вас е основният проблем на ВиК услугите\", 16,7% отговарят, че това са кражбите на вода. Други 22,7%  посочват качеството на водата, а 21,8%   -  уличните течове.   Хората обаче нямат достатъчно информация за ВиК мрежата на България. 92%  например не знаят, че общата дължина на тръбите е над 90 000 км или  колкото 240 магистрали като \"Тракия\", които трябва да се поддържат в  изправност денонощно 365 дни в годината. Повече от половината от  запитаните (54,3%) знаят, че България е много богата на минерални води,  но не и на такива, годни за постоянно пиене. В същото време 45,7% от  анкетираните не са наясно, че страната ни не е особено богата на питейна  вода.\r\nВ същото време 41,6%  от участниците в допитването не са готови да плащат за вода по-висока цена от сегашната. Други 36,2% са съгласни да приемат поскъпване на услугата, ако се  подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването.       62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност.", "date": "2018.04.09", "title": "Масова подкрепа за по-високи глоби за кражба на вода и незнание, че нямаме много питейна вода"}
{"url": "https://www.actualno.com/crime/bliznaci-ot-devin-sydjat-prokuraturata-za-tormoz-iskat-po-150-000-leva-news_668698.html", "text": "  Близнаци адвокати от Девин Живко и Здравко Чепишеви съдят прокуратурата за тормоз. Те искат по 150 000 лева обезщетение от държавата, задето са били арестувани през 2011 година по обвинение в иманярство. Въззивното дело на 9 май ще се гледа във Върховния касационен съд (ВКС), посочва кореспондент на .  Досега на две инстанции братята близнаци са осъдили държавата да им плати по 30 000 лева.   Двамата юристи бяха разследвани и съдени за иманярство, но през лятото на 2015 година Окръжният съд в Бургас ги оправда, а после Апелативният съд прекрати окончателно процеса. Близнаците бяха обвинени, че са нанесли щети за 70 000 лева на тракийска могила в местността Саръмеше край айтоското село Черноград през ноември 2011 година. Полицаи тогава установили, че с багер са извършени изкопи в тракийската могила на повече от три метра дълбочина.   Чепишеви отричаха да имат връзка с иманярските изкопи. Те твърдяха, че са отишли в района на Айтос, защото били повикани от техен клиент от Гърция, който дълги години ползвал адвокатските им услуги. Гръкът искал да вземе под аренда земи за селскостопанска дейност, а Чепишеви трябвало да му оформят документите. Тогава близнаците разказаха пред медиите в Смолян, че гръцкият гражданин Николаус Узунидис е земеделски производител, който ползвал площи в Гърция и България, като фирмата му \"Агротраки\" ООД е регистрирана в село Орешец. Преди години той бил женен за смолянчанка, но вече имал брак пак с българка от района на Орешец.\r\n\"С  Никос, както му викаме, сме приятели от 20 години. Преди известно време му оформяхме документите за аренда на 370 дка в Харманли. Той обработва ниви, сее пшеница и слънчоглед. Сега се обади да отидем да му оформим отново документите за аренда на земи в Карнобат\", каза Здравко Чепишев.    Братята отишли в Карнобатско, като Никос ги насочил към околностите на село Черноград, който район твърдели, че не познават.   На блока от ниви Никос завел друг грък, който не знаел български, да копае в синора между две ниви с голям багер, за да търси вода за поливане. \"Това ни се каза на нас и това знаем\", обясни братът на Златко.\r\nЮристите отишли с личния си автомобил и били в колата в черешова градина до нивите, като вътре оформяли документите на гърка за арендата. Като видели багера, попитали Никос дали има разрешение от собственика да копае, а той казал, че има разрешение.    Към 12:00 часа на обяд изведнъж пристигнали полицаи. Обвинили ги, че са иманярска група и копаят тракийска могила, в която е намирана златна колесница, че са стигнали до първа камера и копаели към втора.\r\n\"Направиха обиск на колата ни. Вътре не намериха нито металотърсачи, нито дрехи, нито нищо, което да ни уличава в иманярство. А ние бяхме в колата си в официални дрехи\", казва Здравко Чепишев. Според него и у двамата гърци, които също са задържани, не са намерени металотърсачи и други уличаващи в иманярска дейност пособия, нито пък в изкопаното имало нещо различно от пръст.   Според Чепишеви полицаите се държали с тях подигравателно и унизително, след като разбрали, че са адвокати и са от Родопите. Задържани били в следствения арест едно денонощие. По думите им държали ги в помещение с един нар, без да водят никакви процесуални действия с тях, което според братята е нарушаване на правата им.\r\nДо 2015 година близнаците водиха дела в съда и постигнаха оправдателни присъди. След това вече заведоха дело срещу прокуратурата по Закона за отговорността на държавата за нанесени вреди.\r\nДвамата братя, които дълги години са били общински съветници в Девин, се оплакаха в съда от психически тормоз и терор над семействата им след множество медийни публикации, че са свързани с иманярска банда. Те поискаха крупно обезщетение от държавата за причинени от незаконно повдигнато и поддържано обвинение за извършени престъпления. Наказателното производство срещу двамата продължило 4 години и един месец.\r\nПред съда юристите завели свидетел, който потвърдил, че поведението им рязко се променило след като информацията за воденото наказателно производство е била разпространена в медиите. Той свидетелствал също, че двамата се затворили, не общували с близки и познати, че хората започнали да странят от тях в личен и професионален аспект, че загубили доверието на клиентите. Двамата се чувствали виновни за състоянието на родители си и жените, с които живеят, включително за смъртта на баща им. Детето на Здравко Чепишев пък се срамувало да ходи на училище и имало нужда от специализирана помощ.      Заради всичко това Окръжният съд в Смолян през 2016 година решава, че сумата от по 30 000 лева на двамата е най-адекватен паричен еквивалент на претърпените неимуществени вреди, а претенцията до пълния предявен иск от 150 000 лева следва да бъде отхвърлена като неоснователна. Идентично е и решението на Апелативния съд в Пловдив от 2017 година, което прокуратурата обжалва пред ВКС.", "date": "2018.04.09", "title": "Близнаци от Девин съдят прокуратурата за тормоз, искат по 150 000 лева"}
{"url": "https://www.actualno.com/cars/idejata-da-ima-ekovinetki-s-koito-da-se-ogranichavat-avtomobilite-nabira-sila-news_668651.html", "text": "  Старите автомобили в България да не могат да влизат в центъра на големите градове или дори на територията на големите градове в дни на интензивно замърсяване – изглежда като утопия, но може би не. Това поне сочи на депутата от ГЕРБ Станислав Иванов, който отново заговори за въвеждане на т.нар. ековинетки.  Съгласно намеренията на управляващите, става въпрос за винетки в три цвята, които да указват какъв е екологичният стандарт на съответния автомобил. С тези винетки, които да се поставят при техническия преглед на автомобила на база на тест какво количество вредни газове отделя колата, много лесно органите на КАТ биха могли да се ориентират кои моторни превозни средства да спират. Мярката би се прилагала само когато кметовете на съответните населени места обявят, че има ден с прекомерно замърсен въздух – поне такава е идеята.   В момента, чрез Наредба 32 – за периодичните прегледи за проверка на техническата изправност на пътните превозни средства, се определя състоянието на съответния автомобил и дали е годен за движение по пътищата на България. Тази наредба се издава от министъра на транспорта.   Засега идеята, която Иванов изложи и пред Нова телевизия, е следната – автомобили със стандарти Евро 5 и 6 да имат зелена винетки, тези с Евро 3 и 4 – жълта, а такива с Евро 1 и 2 – червена. В България обаче има около 1,503 млн. автомобила, които са на възраст 20 и повече години, а само около 170 000 са на възраст до 4 години. 1,590 млн. пък са на дизел, а 1,610 млн. – на бензин.\r\nВ Париж цветната винетна система е въведена отдавна, но тя е в повече цветове – шест. Там се взема предвид и какъв е автомобилът – дали е на дизел, на бензин или електромобил. Средната възраст на автопарка във френската столица е 9 години. А колите, които не покриват никакъв стандарт – тези, които са произведени преди 1997 година, не могат да влизат в града при дни на замърсяване.       ", "date": "2018.04.09", "title": "Идеята да има ековинетки, с които да се ограничават автомобилите, набира сила"}
{"url": "https://www.actualno.com/europe/oryjieto-na-samoubieca-ot-munster-bilo-nelegalno-news_668703.html", "text": "  Нападателят от Мюнстер, който в събота се вряза с ван в хора в центъра на града, уби двама души и рани десетки хора, не е имал разрешително за огнестрелното оръжие, с което се е самоубил след престъплението. Това заяви днес по радио \"Ве Де Ер 5\" вътрешният министър на Северен Рейн-Вестфалия Херберт Ройл, цитиран от Асошиейтед прес.  В събота следобед 48-годишният германски гражданин се вряза с вана си в група хора в заведение на открито в центъра на Мюнстер. След това той се простреля смъртоносно.   Полицията съобщи, че един имейлите му, пращани до негов съсед напоследък, съдържа \"неясни признаци\" за склонност към самоубийство, но не и \"заплаха за други хора\".   Нападателят от Мюнстер имал в дома си газови бутилки и туби с биоетанол и петрол.\r\nСпоред полицията няма данни и за политически мотиви у нападателя, който е действал сам.       ", "date": "2018.04.09", "title": "Оръжието на самоубиеца от Мюнстер било нелегално "}
{"url": "https://www.actualno.com/europe/babish-e-gotov-da-otstypi-premierskija-post-ako-se-nalaga-news_668702.html", "text": "  Чешкият премиер Андрей Бабиш е готов да отстъпи поста на министър-председател на друг кандидат от партията си, ако чешкият президент Милош Земан предложи такъв, предаде Reuters.  Агенцията припомня, че Бабиш спечели изборите през октомври миналата година, но още не може да сформира кабинет, защото няма мнозинство в чешкия парламент. През миналата седмица Бабиш не можа да се разбере със социалдемократите за състава на новия кабинет.   Алтернатива на Бабиш може да е заместникът му Рихард Брабец. Пред \"Лидове новини\" (бел. ред. – ) обаче Бабиш коментира, че не очаква Земан скоро да поиска нов премиер. Чешкият министър-председател напомня и, че Земан му е дал срок до юни тази година да успее да състави устойчив кабинет.   Утре, 10 април, е предвидена среща между Бабиш и Земан. Чешкият премиер вече обяви, че от тази среща зависи следващата му стъпка по формирането на правителство.", "date": "2018.04.09", "title": "Бабиш е готов да отстъпи премиерския пост, ако се налага"}
