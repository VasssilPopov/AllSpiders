{"url": "https://www.actualno.com/society/politologyt-pyrvan-simeonov-es-kloni-kym-moskva-news_677646.html", "text": "  Европейският съюз (ЕС) се придвижва към орбитата на интереси на Москва. Това каза в интервю за седмичното обзорно предаване „Метроном“ на Радио „Фокус“ политологът Първан Симеонов, изпълнителен директор на „Галъп интернешънъл“, по повод срещите на президента Румен Радев и премиера Бойко Борисов с руския държавен глава Владимир Путин.  Според Симеонов българската държава започва да разбира спецификата на политическите времена, в които сигурни партньори не съществуват и по-фриволна игра между Европа и Азия изглежда като разумен ход.   Той обясни, че България се опитва да осребри позицията си между Изтока и Запада. „Срещите на Радев и Борисов с Владимир Путин са положителни, но едва ли са основен прийом на общността за нейното сближаване с Русия“, констатира Симеонов.   „Президентът мина пръв, зададе политическата посока, каквато е работата на един президент, а министър-председателят влезе в конкретността. Втори извод от тази среща е, че конкретността можеше да бъде повече. Дори в по-проправителствено настроените медии като че ли няма някакви страшни фанфари след тази среща, просто защото се очакваше някаква конкретна новина. И третият извод е, че срещата не беше европейско-руска, а се очакваше, освен да бъде заявен българският национален интерес, да има и някакъв европейски привкус“, коментира Симеонов.\r\nТой допълни, че комуникацията на основните страни от ЕС с Русия се осъществява интензивно. „Оттук нататък общността трябва да се опази от проява на егоизъм и определени страни-членки да не потърсят уреждане на национални интереси с Москва“, подчерта Симеонов. Той заключи, че срещите на германския канцлер Ангела Меркел и френския президент Еманюел Макрон с руския държавен глава въобще не идват в случен момент.       ", "date": "2018.06.02", "title": "Политологът Първан Симеонов: ЕС клони към Москва"}
{"url": "https://www.actualno.com/volleyball/avstralija-shokira-bylgarija-v-liga-na-naciite-nasred-sofija-news_677687.html", "text": "   допусна тежка загуба от Австралия в турнира Лига на нациите с 0:3 (23:25, 23:25, 24:26) насред София. Играчите на Пламен Константинов бяха надиграни от гостите в \"Арена Армеец\", като това бе първа победа в турнира за играчите на Марк Лебедиу.  Пламен Константинов реши да заложи на голяма част от резервите в първите два гейма, а след като бяха загубени, на терена се появиха титулярите на \"лъвовете\". Това обаче не донесе успех и тимът ни се срина и в края на третия гейм.\r\nВсичко за загубата на България от Австралия може да прочетете в    ", "date": "2018.06.02", "title": "Австралия шокира България в Лига на нациите насред София"}
{"url": "https://www.actualno.com/society/tir-izpotroshi-5-godishno-dete-news_677658.html", "text": "  ТИР е блъснал 5-годишно дете снощи в град Цар Калоян, съобщиха от Областната дирекция на МВР в Разград. Инцидентът е станал около 19:00 часа, предаде Блиц.  Пред магазин в Цар Калоян водач на товарен автомобил видял група деца и предполагайки, че може да излязат внезапно на пътя, намалил скоростта. Шофьорът на друг тежкотоварен камион, който се движел зад първия обаче, предприел изпреварване и блъснал едно от децата, които тръгнали да пресичат шосето.   Тежко пострадало е 5-годишно момиченце.   То е транспортирано от екип на Спешна помощ в МБАЛ-Разград с фрактура на черепа и наранявания по тялото. По случая се води досъдебно производство.       ", "date": "2018.06.02", "title": "ТИР изпотроши 5 годишно дете"}
{"url": "https://www.actualno.com/europe/zrelishten-obir-v-rim-izvyrshitelite-karali-bylgarska-kola-news_677666.html", "text": "  В Рим е в ход полицейска акция заради зрелищен обир тази сутрин. Бандити с българска кола нападнаха фургон с печалбата на супермаркет и задигнаха милион и половина евро, съобщава NOVA, цитирана от \"Дарик\".  В 7 часа сутринта от кола \"Фиат Добло\" с български номер са излезли четири маскирани лица с полицейски жилетки и въоръжени с автомати и въздушни пушки. Единият от тях дори заплашил с бомба.   Нападателите обезоръжили тримата охранители на блиндирания фургон за превоз на пари и стойностни предмети.   Фургонът паркирал, за да прибере седмичната печалба на супермаркет на оживената римска пътна артерия \"Аурелия\".\r\nУдарът е осъществен пред очите на десетки шофьори на други автомобили и хора наоколо.       Те успели да избягат с парите в посока центъра на града без да стрелят и един път.\r\nПолицията е по следите им, но все още не се знае каква е националността на обирджиите.\r\nСпоред свидетели нападателите говорели с неаполитански акцент.       В търсенето са включени и хеликоптери.", "date": "2018.06.02", "title": "Зрелищен обир в Рим - извършителите карали българска кола  "}
{"url": "https://www.actualno.com/society/tyrsjat-tjaloto-na-udavnik-kraj-s-negovan-news_677677.html", "text": "  Акция по издирването на удавен младеж се провежда във водоем край с. Негован, предаде агенция „Фокус”.  По първоначални данни момчето е на 16 години.   Група младежи са влезли във водата и един от тях не е излязъл.   Тялото на момчето все още не е открито.\r\nКъм момента то все още се издирва.       ", "date": "2018.06.02", "title": "Търсят тялото на удавник край с. Негован"}
{"url": "https://www.actualno.com/society/cimentovoz-blysna-tir-news_677679.html", "text": "  Пътен инцидент между циментовоз с българска регистрация и турски ТИР е станал минути преди 15 часа на стария път, в участъка под виадуктите на Витиня, посока София, съобщиха от пресцентъра на МВР, предаде \"Фокус\".  По първоначални данни, при челния удар между двете превозни средства, е пострадал шофьорът на циментовоза, който е откаран в болница, без опасност за живота.   Движението в участъка се осъществява в една лента. Пътни полицаи регулират движението в двете посоки.   ", "date": "2018.06.02", "title": "Циментовоз блъсна ТИР"}
{"url": "https://www.actualno.com/asenovgrad/kaka-lara-i-bobi-shou-veseliha-malchuganite-v-asenovgrad-news_677668.html", "text": "  Денят на детето в Асеновград бе изпъстрен с разнообразни събития още от сутринта и продължи чак до 20:30 ч. вечерта.  Кака Лара и Боби Шоу забавляваха най-малките посетители на Градския парк.   Докато се забавляваха, малчуганите се научиха да правят фокуси.   В следобедите часве празникът продължи на Градския басейн, където се проведе детско парти на открито.\r\nПо-късно в асеновградската библиотека \"Паисий Хилендарски\" се състоя и концертът „Талантите на Асеновград”.       Деца показаха уменията си по пеене и свирене на пиано.\r\nДенят на детето приключи в Народно читалище \"Родолюбие\", с едночасов празничен спектакъл на Денс формация „Косара”.          ", "date": "2018.06.02", "title": "Кака Лара и Боби Шоу веселиха малчуганите в Асеновград"}
{"url": "https://www.actualno.com/europe/mnimata-smyrt-na-babchenko-dovela-do-razkritieto-na-47-misheni-na-rusija-news_677669.html", "text": "  Украйна заяви, че фалшифицирането на смъртта на руския журналист Аркадий Бабченко е довело до разкритието на списък от 47 души, които са планирана мишена за убийство от Русия, пише британският вестник The Independent, цитиран от \"Фокус\".  Властите в Киев заявиха, че фалшифицирането на смъртта на Аркадий Бабченко е било нужно, за да бъде защитен той и редица други хора, които са цел на Русия.   На среща в петък, главният прокурор на Украйна Юрий Луценко уведоми посланиците на Европейския съюз, САЩ и други държави за решението да се фалшифицира смъртта на руския журналист.   „Разследването получи списък от 47 души, които може да са следващата жертва на терористи“, написа Луценко в социалната мрежа „Фейсбук“.\r\nТой не е споменал имена, но заяви че списъкът е включвал видни украински и руски журналисти.       Аркадий Бабченко изигра номер, скроен заедно с украинската тайна полиция, в който бе разпространена информация, че е бил застрелян с три куршума.\r\nЧасове по-късно, след като информациите за смъртта му заляха целият новинарски поток, журналистът се появи жив и здрав на пресконференция, казвайки, че е изиграл убийството, за да спомогне за разкриването на руски поръчители. \r\n\"Ще живея дълго и щастливо и ще танцувам върху гроба на Путин\", написа тогава в социалните мрежи Бабченко.       ", "date": "2018.06.02", "title": "Мнимата смърт на Бабченко довела до разкритието на 47 мишени на Русия"}
{"url": "https://www.actualno.com/europe/oponent-kym-erdogan-iskam-da-ti-vidja-diplomata-za-visshe-obrazovanie-news_677681.html", "text": "  Кандидатът за президент на основната опозиционна Народнорепубликанска партия (НРП) Мухарем Индже коментира на предизборен митинг в град Биледжик заведеното срещу него дело за обида и исканото обезщетение от 100 хиляди турски лири от страна на президента Реджеп Тайип Ердоган, пише вестник „Милиет”, цитиран от \"Фокус\"  „Питам те и искам да покажеш твоята диплома за висше образование. Казваш ми: „Не може”. Не ми даваш отговор – нито на мене, нито на съда. При всеки повод завеждаш съдебни дела; пак завеждаш дело за 100 хиляди лири, пак искаш пари. Не ме разбиращ добре – не аз, а конституцията иска види дипломата ти за висше образование. В конституцията пише, че президентът трябва да е випускник на висше училище с минимум 4 години срок на обучение. Този въпрос, отправен към теб, го задавам и на далите гласа си за тебе на последните президентски избори.”, посочва още Мухарем Индже, цитиран от „Милиет”.   ", "date": "2018.06.02", "title": "Опонент към Ердоган: Искам да ти видя дипломата за висше образование"}
{"url": "https://www.actualno.com/society/katastrofa-do-veliko-tyrnovo-blysnaha-se-bylgarska-i-rumynska-kola-news_677684.html", "text": "  Катастрофа затруднява движението по пътя Велико Търново - с. Самоводене, в района на разклона за Пребраженския манастир.  По първоначална информация са се ударили два леки автомобила - румънски \"Мерцедес\" и \"Фолксваген\", с великотърновска регистрация. Това съобщиха от ОДМВР-Велико Търново.   Пострадал е водачът на румънския автомобил, предаде \"Фокус\".   Откаран е за преглед във великотърновската болница със съмнение за фрактура на пръста.\r\nПреминаването на автомобили през мястото на инцидента се осъществява в едната лента.       Екипи на Пътна полиция го регулират.", "date": "2018.06.02", "title": "Катастрофа до Велико Търново - блъснаха се българска и румънска кола "}
{"url": "https://www.actualno.com/europe/novoto-pravitelstvo-na-katalunija-vstypi-v-dlyjnost-news_677665.html", "text": "  Новото регионално правителство на Каталуния, съставено от сепаратисти проведе церемония за встъпване в длъжност, бележеща края на прякото управление на Мадрид над областта, наложено след неуспешния опит за отделяне, предава AFP, цитирани от \"Фокус\".  13-те министри от новото правителство, избрани от новия каталунски лидер Куим Тора, положиха клетва в президентството в Барселона.   ", "date": "2018.06.02", "title": "Новото правителство на Каталуния встъпи в длъжност"}
{"url": "https://www.actualno.com/curious/dneven-horoskop-za-3-uni-news_677693.html", "text": "     Тази неделя няма да ви е лесно да ви се угоди. Не че ще ви е за първи път, но най-добре си останете у дома и говорете с минимален брой хора, за да няма последици от странното ви настроение.    Много добре знаете, че сте изключително способни. Чудно е защо трябва да си губите времето да ровите още и още в незначителни дреболии. Радвайте се на живота. Има защо! Изчакайте търпеливо вечерта, когато ще получите добра новина.     Денят ще е успешен и ще успеете да възродите много отношения, които сте смятали за загубени. Реномето ви ще претърпи невероятен успех. Важното е да останете на земята и да покажете човечност. Тази неделя ще надминете себе си. В състояние ще сте да приготвите всичко необходимо за едно изненадващо парти. Подберете внимателно участниците в него.     Тази неделя ще сте в изключително оптимистично настроение. Запомнете настроя си, за да се връщате по-често към него и да радвате близките си. Така сте най-прекрасни! Това е ден за финансови постижения. Някой ще ви изненада приятно в това отношение. Може да отвърнете със същото… Парите така или иначе никога не се задържат, а и не са най-важното. Това е ден за получаване на дълго чакано награда. Натрупали са се достатъчно постижения и имате поводи за празнуване за дни наред!   Тази неделя може да ви обземат колебания, но точно сега те са много неуместни и ще доведат до ответната отрицателна реакция у партньора ви. Бъдете търпеливи. Тази неделя енергията ви ще е в повече, ама прекалено повече. Започнете деня с тичане или изкачване на стълби, за да не ви влизат мухи в главата. И още – ако ви хрумне, че сега му е времето за разместване на мебели – не е! Тази неделя не си губете време във вайкане, а се заемете с разрешаването му. Ще ви отнеме много по-малко време, отколкото сте си го представяме.    Сега имате нужда от това да усетите силата на приятелството - повече от всякога! Преди да се обърнете към тях се уверете, че те са в същото настроение, каквото и вие. В противен случай не им досаждайте или поне бъдете готови, че няма да получите, това което искате. Всичко, което ви хрумне днес заслужава специално внимание. Ако сте в предпразнична треска запишете идеите си и пристъпете към изпълнението им в първия момент, когато можете. От това може да зависи успешността ви в следващите месеци. ", "date": "2018.06.02", "title": "Дневен хороскоп за 3 юни"}
{"url": "https://www.actualno.com/america/sasht-sa-na-pyt-da-sankcionirat-kompaniite-v-severen-potok-2-news_677680.html", "text": "  САЩ са на път да наложат санкции на енергийни компании от Германия и други държави от Европейския съюз, които участват в проекта \"Северен поток 2\", предава Sputnik, цитиран от \"Фокус\".  Газопроводът Северен поток 2, който по план ще пренася ежегодно 55 милиарда кубични метра природен газ от Русия към Германия през Балтийско море, вече бе одобрен от Германия и Финландия. САЩ, в отговор заявиха, че тръбопроводът ще повиши зависимостта на Европа от руския газ.   Списание „Foreign policy“ цитира три източника близки до въпроса, които твърдят, че администрацията на САЩ е близо до налагането на санкции върху енергийни компании от Германия и други държави от ЕС, които са замесени в изграждането на проекта за руски газов тръбопровод \"Северен поток 2\".   Ключови фигури в администрацията на президента Доналд Тръмп, които виждат санкциите като „много вероятна опция“, няма да се спрат пред нищо, за да блокират \"Северен поток 2\", заявява един от източниците на списанието.\r\nИзточник от Държавния департамент е заявил, че „бяхме ясни, че компании работещи в руския енергиен сектор и сектора за износ на тръбопроводи навлизат в бизнес посока, която носи опасност от санкции“.       ", "date": "2018.06.02", "title": "САЩ са на път да санкционират компаниите в \"Северен поток 2\""}
{"url": "https://www.actualno.com/healthy/roditeli-protestiraha-sreshtu-zadyljitelnite-vaksini-news_677690.html", "text": "  Ваксините в България да станат по избор, както е в повечето европейски страни. С това искане излязоха на протест пред Народното събрание родители от няколко града у нас.  Родителите настояват преди ваксинация да се правят изследвания, за да се провери дали въпросните медикаменти няма да се отразят негативно на децата. Те настояват още да има фонд, който да подпомага децата, пострадали при ваксинация, съобщава Bulgaria ON AIR.   Според протестиращите родители в момента държавата не поема никаква отговорност при такива случаи. По думите на родителите у нас не се води статистика колко деца са пострадали вследствие на ваксинация.   Днешната проява съвпада с международния ден, който се бори за право на избор при ваксинациите. Подобни протести бяха планирани и в други български градове.", "date": "2018.06.02", "title": "Родители протестираха срещу задължителните ваксини"}
{"url": "https://www.actualno.com/society/trima-postradaha-v-katastrofa-do-selo-malinovo-news_677689.html", "text": "  Трима души са пострадали в катастрофа на пътя Севлиево-София, в района на село Малиново.  Това съобщиха за Агенция „Фокус“.   Пострадалите са откарани в болнично заведение.   Сигналът за инцидента е подаден след 16.30 часа.", "date": "2018.06.02", "title": "Трима пострадаха в катастрофа до село Малиново"}
{"url": "https://www.actualno.com/business/tomislav-donchev-ima-interes-ot-chetvyrta-kompanija-za-aec-belene-news_677645.html", "text": "  Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът Томислав Дончев в предаването „Тази събота” по bTV.  Той коментира и срещата в Москва между руския президент Владимир Путин и българския премиер Бойко Борисов. Дончев беше в официалната делегация.   По думите му тази среща няма никаква връзка с визитата на президента Румен Радев в Русия.   „Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите”, допълни Дончев.\r\n\"Има принципна политическа договореност „Турски поток” да премине през България, но това са разговори, които текат с месеци.       Европа не печели от това, че руският газ минава през още една държава – това означава по-високи цени. Големият проблем е, че трябва да се намери безконфликтен сценарий и за Русия, и за Европа”, каза още вицепремиерът.\r\nНа последните упреци на президента Румен Радев той отговори, че не е сериозно да се говори за автократично управление в България.\r\n„Има двустранно напрежение между институциите, това е факт. Когато се разменят остри реплики, диалогът е труден”, подчерта Дончев.       ", "date": "2018.06.02", "title": "Томислав Дончев: Има интерес от четвърта компания за АЕЦ \"Белене\""}
{"url": "https://www.actualno.com/society/novinite-naj-vajnoto-za-denja-2-uni-news_677683.html", "text": "  Редакционният екип на ви представя най-важните новини за изминалия ден, 2 юни.   В Рим е в ход полицейска акция заради зрелищен обир тази сутрин. Бандити с българска кола нападнаха фургон с печалбата на супермаркет и задигнаха милион и половина евро, съобщава NOVA, цитирана от \"Дарик\". В 7 часа сутринта от кола \"Фиат Добло\" с български номер са излезли четири маскирани лица с полицейски жилетки и въоръжени с автомати и въздушни пушки. Единият от тях дори заплашил с бомба.    ТИР е блъснал 5-годишно дете снощи в град Цар Калоян, съобщиха от Областната дирекция на МВР в Разград. Инцидентът е станал около 19:00 часа, предаде Блиц. Пред магазин в Цар Калоян водач на товарен автомобил видял група деца и предполагайки, че може да излязат внезапно на пътя, намалил скоростта. Шофьорът на друг тежкотоварен камион, който се движел зад първия обаче, предприел изпреварване и блъснал едно от децата, които тръгнали да пресичат шосето.     Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът Томислав Дончев в предаването „Тази събота” по bTV.     Добри новини донесе тази нощ що се отнася до позицията на две от трите най-големи кредитни агенции в света по отношение на българската икономика. Standard & Poor's (S&P Global Ratings) повиши перспективата за кредитния рейтинг на България от стабилна на положителна. Дългосрочният и краткосрочен кредитен рейтинг на страната в чуждестранна и местна валута се потвърждават на 'BBB-/A-3'.       Роботът \"Да Винчи\", с който се извършват операции в урологията, гинекологията и кардиологията, носи най-вече сигурност за пациента. Ако хирургът, който използва апарата, се разсее за момент, роботът ще спре да оперира, като по този начин се елиминира опасността от човешки грешки. Това разказа пред Дарик един от най-добрите уролози у нас д-р Калоян Давидов, който е медицински директор на столичната болница \"Аджибадем Сити Клиник Токуда\".    Акция по издирването на удавен младеж се провежда във водоем край с. Негован, предаде агенция „Фокус”. По първоначални данни момчето е на 16 години. Европейският съюз (ЕС) се придвижва към орбитата на интереси на Москва. Това каза в интервю за седмичното обзорно предаване „Метроном“ на Радио „Фокус“ политологът Първан Симеонов, изпълнителен директор на „Галъп интернешънъл“, по повод срещите на президента Румен Радев и премиера Бойко Борисов с руския държавен глава Владимир Путин. Новото регионално правителство на Каталуния, съставено от сепаратисти проведе церемония за встъпване в длъжност, бележеща края на прякото управление на Мадрид над областта, наложено след неуспешния опит за отделяне, предава AFP, цитирани от \"Фокус\". 13-те министри от новото правителство, избрани от новия каталунски лидер Куим Тора, положиха клетва в президентството в Барселона.", "date": "2018.06.02", "title": "Новините: Най-важното за деня, 2 юни"}
{"url": "https://www.actualno.com/business/jelio-bojchev-aec-belene-zashtitava-nacionalnija-ni-interes-i-evropejskata-ni-orientacija-news_677653.html", "text": "  Реализирането на проекта АЕЦ „Белене“ ще защити и националния интерес на България, и европейската ни ориентация. Това каза в интервю за седмичното обзорно предаване „Метроном“ на Радио „Фокус“ заместник-председателят на ПГ на „БСП за България“ Жельо Бойчев. Според него по своята същност проектът „Белене“ е бил замислен като европейски от самото си начало. Бойчев припомни, че първият чуждестранен инвеститор в Белене е била немска компания, а към днешна дата френски компании проявяват интерес към неговото възобновяване. Бойчев обясни, че ако в действителност се цели възраждане на проекта „Белене“, то мораториумът трябва да падне.  Бойчев постави на дневен ред и въпроса за това какво ще се случи с ядрените ни инженери след АЕЦ „Козлодуй“. „България е ядрена страна, България е страна с традиции. Питам - какво да правим с нашите ядрени инженери – да ги изнасяме за Унгария, или да ги пращаме в Турция, които строят ядрени мощности. Или да се окаже, че Унгария може да реализира ядрен проект, Турция може да реализира ядрени проекти, но ние не можем да продължим да развиваме това, което безусловно имаме като потенциал и като традиция в България“, коментира Бойчев.   „Възраждането на АЕЦ „Белене“, освен всичко друго, ще доведе и до развитие на българската икономика, а силна икономика е невъзможна без силна енергетика“, поясни Бойчев.   ", "date": "2018.06.02", "title": "Жельо Бойчев: АЕЦ \"Белене\" защитава националния ни интерес и европейската ни ориентация"}
{"url": "https://www.actualno.com/america/akcionerite-na-facebook-poiskaha-ostavkata-na-zukyrbyrg-news_677639.html", "text": "  Годишната среща на акционерите на „Фейсбук“ е събитие, на което обикновено не се случва нищо интересно. Тази година обаче, то премина в изблици на гняв и разочарование от страна на инвеститорите към директорите на компанията, зад която стои година, изпълнена със скандали, посочва „Ен Би Си Нюз“, цитирани от БГНЕС.  Американската телевизия съобщи, че срещата на моменти е приличала на \"бунт\", в който инвеститорите \"са разпъвали на кръст\" с въпроси основателя на компанията Марк Зукърбърг. Въпросите са били свързани с неговото управление и начинът, по който се е отнесъл към скандала със събиране на информация от потребителите на социалната мрежа от страна на компанията „ Кеймбридж Аналитика“ („Cambridge Analytics“).   „Последвайте Джордж Вашингтон, а не Владимир Путин“, се обърна един от инвеститорите към Зукърбърг. Такова изявление в американските медии се тълкува като призив на инвеститорите Зукърбърг да се оттегли от поста на изпълнителен директор на компанията.   Телевизията съобщава, че по време на избора за членове на Управителния съвет на Facebook, една жена е прекратила срещата и е призовала акционерите да предотвратят избирането на Зукърбърг за негов член. Въпреки това всичките осем членове на Управителния съвет, включително Зукърбърг, бяха преизбрани.\r\nЗаседанията на общото събрание на акционерите обикновено са формалност, тъй като избирателната дейност в компанията е контролирана от Зукърбърг и тесен кръг хора около него, с което на практика е невъзможно да премине подобна инициатива на акционерите за уволнението му, освен ако той не реши сам да се оттегли.       На срещата бяха отхвърлени всичките 66 инициативи, предложени от акционерите, сред които и тази за изменение на правото на глас, с което Зукърбърг би изгубил специалните си права при гласуване.", "date": "2018.06.02", "title": "Акционерите на Facebook поискаха оставката на Зукърбърг "}
{"url": "https://www.actualno.com/crime/osyden-za-narkotrafik-populjaren-bivsh-policaj-naj-posle-e-v-rycete-na-mvr-news_677612.html", "text": "  Популярният покрай историята с кризата с Първа инвестиционна банка преди вече 4 години бивш полицай Венцислав Атанасов Ангелов, с прякор Чикагото, е бил предаден на МВР от германската полиция.  49-годишният мъж бе обявен за международно издирване на 1 февруари 2016 година, въз основа на Европейска заповед за арест, издадена от Окръжна прокуратура - Русе от януари 2016 година. Заповедта беше издадена, за да излежи Чикагото присъда в размер на 3 години и 6 месеца лишаване от свобода за незаконен трафик на наркотици, издадена от Окръжния съд в Русе. Венцислав Атанасов Ангелов е бил задържан в Кипър през 2008 година във връзка с трафик на хероин, уточняват от МВР.   Преди няколко месеца, в края на януари, Чикагото се появи в ефира на Нова телевизия и даде интервю от Испания. Той обяви, че не е осъден за наркотрафик, а телевизията разговаря с него в качеството му на един от стотиците с ефективни присъди, издирвани от МВР, за да ги издържат.   Във връзка с медийните изяви на Ангелов е осъществена кореспонденция с компетентните испански власти, включително чрез офицерите за връзка. Ангелов е задържан на 29 март тази година в Лимещайн, Германия.        Ангелов е баща на Йордан Бонев, по-известен като дясна ръка на Бисер  Миланов-Петното, който нашумя покрай протестите срещу кабинета  \"Орешарски\". Тогава Миланов се срещаше с премиера Пламен Орешарски в  качеството си на представител на гражданското общество.\r\nПрез 2014 година от ДАНС заради \"злонамерена атака срещу голяма българска банка\". Това  се случи след фалита на КТБ и по времето, когато имаше масово изтегляне  на депозити от Първа инвестиционна банка. Тогава от ДАНС оповестиха  следното при ареста на Чикагото: \" \".  Ангелов има присъди за контрабанда и данъчни престъпления.", "date": "2018.06.02", "title": "Осъден за наркотрафик популярен бивш полицай най-после е в ръцете на МВР"}
{"url": "https://www.actualno.com/society/vyzstanoven-e-trafikyt-na-am-trakija-news_677656.html", "text": "  Възстановено е напълно движението в посока София, при км 10 от АМ \"Тракия\".  За Пловдив леките автомобили преминават в активна и аварийна лента. Това съобщиха от пресцентъра на Агенция \"Пътна инфраструктура\", предаде \"Фокус\".   Тежкотоварният трафик се пренасочва по обходния маршрут през Нови Хан и пътен възел Вакарел.   Шофьорите да се движат с повишено внимание и съобразена скорост. По-рано през деня имаше 10 километрова опашка заради обърнал се ТИР. Шофьорът не е пострадал.", "date": "2018.06.02", "title": "Възстановен е трафикът на АМ \"Тракия\" "}
{"url": "https://www.actualno.com/curious/pityr-pan-stana-na-65-news_677647.html", "text": "  Повечето от нас се нуждаят от осем часа сън, нежен крем за кожата и здравословни диети, за да спрат напредналите години. Питър Пан - този малък немирник, е късметлия. Защото се нуждае само от малко вяра, надежда и вълшебен прах от фея.  Героят на Дж. М. Бари може никога да не старее, но тази година бележи 65-та годишнина от появата на „Дисни“ екранизацията, в която е претворен за пръв път разказът за изгубени хлапета, пирати и зловещ крокодил.   \"Питър Пан\" обзема \"въображението на детето и му показва къде може да го отведе\", казва историкът на „Дисни“ Минди Джонсън. \"Ние, като възрастни, трябва да се връщаме към този вълшебен свят понякога и тази история е постоянно напомняне за това - да си върнем вярата в чудеса, магии и богатото ни въображение\", каза тя пред АФП, цитирани от БГНЕС.   Шотландският писател Бари е създал Пан в истории, които той разказвал на синовете на неговата приятелка Силвия Лъвелин-Дейвис, назовавайки героя на най-малките от момчетата и на гръцкия бог на пасищата и горите.\r\nНеговата пиеса от 1904 г. и романът от 1911 г. проследяват историята на децата Уенди, Джон и Майкъл, след като злосторникът Питър и неговият приказен приятел Тинкър Бел ги отвеждат на магическия остров Невърленд (Несъществуваща земя).    Те посещават тайното скривалище на Петър с \"изгубените момчета\" и се хвърлят в смели битки с жестокия злодей капитан Хук.   \"Ето една история, която никога не е виждала екран, въпреки прекрасната си кариера на театралната сцена. История, която заслужава напълно магическото измерение на анимацията върху екрана\", си казал Уолт Дисни.\r\nКатрин Бюмонт е била на 12 години, когато е избрана да озвучи Уенди и да послужи като модел, когато на аниматорите се е наложило да си припомнят как изглеждат децата.    Тя вече е била преминала през озвучаването на главната героиня в \"Алиса в страната на чудесата\" (1951 г.) и е единствената актриса в света, която може да се похвали, че е прекарала времето си в киното само в страната на чудесата и никога на земята.\r\nОтбелязването на годишнината през 2018 г. е свързано и с един тъжен аспект от историята на продукцията - 50-годишнината от смъртта на Боби Дрискол, детската звезда, озвучила Питър. Дрискол, който напусна Холивуд в края на тийнейджърските си години, е преминал през проклятието на хероина, развод, затвор и безработица. Той бил намерен мъртъв сам, в изоставена сграда няколко дни след като навършил 31 години.   Филмът за Питър Пан е един от най-големите хитове на „Дисни“, допринасяйки за икономическото възстановяване след кризата, започнала няколко години по-рано с \"Пепеляшка\" (1950 г.).\r\nСлед него излязоха и хитовата продукция \"Хук\" (1991 г.) и успешното й продължение \"Завръщане в Невърленд\" (2002 г.) и горещо препоръчваният римейк през 2015 г. - \"Пан\".\r\n\"Тинк\" се нарича филмът с Рийз Уидърспун в главната роля, който е включен в програмата на годишнината, а филмът от 1953 г. получава ново издание, съдържащо екстри на Blu-ray за отбелязването й.\r\n„Ню Йорк Дейли Нюз“ обяви относно първата екранизация на 12 февруари 1953 г., че \"Питър Пан\" е една от най-добрите продукции на Дисни и по-близо до концепцията на Бари, отколкото всяка друга адаптация.      ", "date": "2018.06.02", "title": "Питър Пан стана на 65"}
{"url": "https://www.actualno.com/europe/blizo-200-000-albanci-poluchili-italiansko-grajdanstvo-za-10-godini-news_677657.html", "text": "  Италианският Институт за многоетнически изследвания съобщи, че през последните десет години са регистрирани около 1,1 милиона нови италианци, от които 224,000 са само миналата година, предава „Стандард“, цитиран от \"Фокус\".  Според статистическите данни 189 000 албански граждани са получили италианско гражданство, което представлява 16,6% от общия брой. По този начин албанските граждани са на второ място в списъка на чужденците, които са получили италианско гражданство точно след мароканците.   Счита се в момента в Италия, живеят повече от 440 000 албански граждани.   За ръста на броя на албанските граждани, които използват и най-малката възможност да напуснат страната за по-добър живот, говори и фактът, че миналата година на Лотарията на САЩ за Зелена карта са кандидатствали 367 231 граждани на Албания.", "date": "2018.06.02", "title": "Близо 200 000 албанци получили италианско гражданство за 10 години"}
{"url": "https://www.actualno.com/america/apartamentyt-na-tito-v-nu-jork-na-prodajba-za-12-mln-dolara-news_677618.html", "text": "  Двуетажен луксозен апартамент в Ню Йорк, собственост на някогашната СФР Югославия, ще бъде предложен за продажба на цена от 12,1 милиона долара, а получените пари ще бъдат разпределени между страните-наследнички на бившата Югославска република, съобщи сръбското Министерство на външните работи.  Апартаментът, който има шест спални и четири бани, е бил използван от посланиците на СФРЮ в САЩ, а в него живееше и бившия югославски президент Йосип Броз – Тито, дългогодишният партиен и държавен ръководител на Югославия, по време на посещенията си в Ню Йорк.   Апартаментът, който е стоял празен от 1992 г. насам, е закупен от бивша СФРС през 1975 г. за сума от 100 000 долара.   В изявлението на сръбското министерство се посочва, че след разпадането на СФРЮ, разходите за поддръжка на апартамента е плащала Сърбия, така че е договорено Белград да получи 40 процента от сумата, на която той ще бъде продаден.", "date": "2018.06.02", "title": "„Апартаментът на Тито“ в Ню Йорк на продажба за 12 млн. долара"}
{"url": "https://www.actualno.com/society/ivan-bakalov-babchenko-e-pylen-idiot-news_677628.html", "text": "  \"Ще ме прощава колегата Бабченко, но мисля, че е пълен идиот. Да инсценираш собствената си смърт пред съпругата си - само идиот може да го направи. И само идиот може да убеждава света, че това бил единственият начин да се предотврати и разкрие заговор. Украинските братски служби са същите идиоти, наследници на съветския режим.  Ако много от критиците на Путин са такива като Бабченко, само укрепват властта му.\" Това заяви журналистът Иван Бакалов в във Facebook.   \"Сега Бабченко стана прочут журналист, да е жив и здрав. Но неговата опозиционност прилича на социална неадекватност. Такива имаше и у нас. През 90-те изпълзя дълго потискано стабилно количество социално неадекватни, които се афишираха като демократи, минаваха за лице на демокрацията и я компрометираха\", допълни Бакалов.   ", "date": "2018.06.02", "title": "Иван Бакалов: Бабченко е пълен идиот"}
{"url": "https://www.actualno.com/viewpoint/kak-borisov-se-samorazoblichi-news_677630.html", "text": "  Към края на дългоочакваното, обилно анонсирано и преминало като миг европредседателство, премиерът Бойко Борисов без да иска сам развенча образа, който тъй усилено се опитваше да гради. Ролите, в които влизаше и в предходните си два мандата, също не бяха особено успешни, но сега за първи път тефлоновото му политическо покритие изглежда силно надраскано. А подгряващият пиар как ей сега Европа ще види в нас важен и надежден партньор се превърна в заключителна точка на кратко отрицателно изречение. Не, нищо подобно няма да се случи. Защото просто не сме.   Макар да е страна, която в момента председателства ЕС, България все така си остава под мониторинг. А преди да започне европредседателството, медии и политици все обясняваха как Брюксел всеки момент щял да спре да се съмнява във върховенството на закона в България и да преустанови наблюдението си. Но мониторингът не само не беше отменен, а и все повече европейски институции говорят открито за българския проблем с корупцията и липсващото върховенство на правото.   И още: София, превърнала се за шест месеца в столица на Европа, все така си остава нежелана в Шенген. И някак се получава, че хем сме столица, хем трябва да си знаем мястото. А то е пределно ясно - ние не можем да бъдем гарант за сигурност. По същите причини, по които не може да отпадне и мониторингът. Така още една от стратегическите цели на българския премиер изглежда обречена на провал.\r\nНа Борисов му остана поне любимата показност, златна възможност за която се разкри преди броени седмици, когато в София пристигнаха всички европейски лидери за среща на върха, посветена на евроинтеграцията на Западните Балкани. Отново тема, която Борисов сам изведе като стратегическа. В крайна сметка обаче към Западните Балкани бе отправено очаквано послание: държавите от региона могат да влязат в ЕС, но едва когато изпълнят ясни критерии. Брюксел вече си позволи веднъж да приеме страни, които не се справят със самите себе си. И затова сега му се налага да ги държи 11-та година под мониторинг. Справка: България.    Така че останаха наистина само показността и доброто възпитание. Европейските лидери прегръщаха и целуваха своя домакин, а той се къпеше в светлината на прожекторите, акцентирайки върху благоразположението на германската канцлерка Ангела Меркел. Доброто възпитание обаче може да бъде новина само за родната преса, която обича да обръща внимание я на сърдечните политически поздравления, я на погледа на папата. Истинската новина дойде няколко дни след срещата в София. Макар и благоразположени към нас, европейците отново ни показаха, че трябва да си знаем мястото - доклад обяви, че България не е готова за еврото. Заради корупция и липсващо върховенство на закона.\r\nВъпреки всички тези факти, българските медии представиха Борисов като любимеца на Европа. Но само няколко дни по-късно той сам се разобличи. И ясно показа, че прозападната му ориентация е просто опаковка.\r\nБорисов вече не просто не изглежда като най-западната точка на родната политическа действителност - той сам се постави в ролята на “по-малкия\" брат в отношенията с Москва. Мястото му бе показано и от Путин с думите, че не възнамерява да се вписва в очакванията “по-големият да плаща”.     Премиерът замина за Кремъл с идеята да договори нови доставки на руски газ за България. От една страна, защото иска да захрани любимото си “хъбче”. И от друга, защото в момента България получава гориво само през тръбата през Украйна, а влошените отношения между Киев и Москва могат да доведат до спиране на доставките по това трасе. В крайна сметка анонс за газ имаше, макар говорителят на Путин значително да охлади демонстрирания от наша страна ентусиазъм. Анонс за цена и количества липсваше. И стана ясно, че “по-големият” няма намерение да поема сметката. А сметката е АЕЦ “Белене”, проектът за която бе мистериозно размразен дни преди воаяжа на Борисов до Русия.\r\nТази сметка, която България трябва да плати и която обвързва цели поколения, е истинското лице на Борисов. И нито една прегръдка с Меркел или с Макрон не може да върне европейския образ на българския премиер. Защото той е “по-малкият”, който ще накара цяла България да плати сметката. ", "date": "2018.06.02", "title": "Как Борисов се саморазобличи"}
{"url": "https://www.actualno.com/europe/erdogan-sloji-kraj-na-uber-v-turcija-news_677622.html", "text": "  Турският президент Реджеп Ердоган заяви, че технологичната платформа за споделени превози „Uber повече няма да функционира в страната. Той е казал това по време на ифтара по случай Рамазан в Истанбул, съобщи вестник \"Дейли сабах\", цитиран от Агенция \"Фокус\".  \"Ние имаме собствена система за таксита, няма да позволим система за лични таксита да унищожи бизнеса на турските таксиметрови шофьори“, каза президентът, цитиран от изданието.   Uber се появи в Турция преди няколко години и започна да се развива в Истанбул, но много бавно поради сериозното противодействие на собствениците на таксита и нежеланието на самите турски граждани да променят привичките си.   ", "date": "2018.06.02", "title": "Ердоган сложи край на Uber в Турция"}
{"url": "https://www.actualno.com/business/bylgarija-poluchi-dobri-ocenki-ot-dve-golemi-kreditni-agencii-no-i-preduprejdenija-news_677617.html", "text": "  Добри новини донесе тази нощ що се отнася до позицията на две от трите най-големи кредитни агенции в света по отношение на българската икономика.  Standard & Poor's (S&P Global Ratings) повиши перспективата за кредитния рейтинг на България от стабилна на положителна. Дългосрочният и краткосрочен кредитен рейтинг на страната в чуждестранна и местна валута се потвърждават на 'BBB-/A-3'.   Оценката идва като потвърждение, че има подсилване на фискалните и външните буфери. Анализаторите от S&P Global Ratings очакват стабилния икономически растеж да продължи и дават растеж за тази година от малко под 4%, както и безработица от 5,8% плюс инфлация от 2%. За тази година прогнозата на S&P е за БВП от 105 млрд. лева, а тенденцията е за растеж от средно 6 млрд. лева за всяка от следващите три години напред.   Нетният държавен дълг ще продължи да намалява през 2018 г., за четвърта година поред. Външната задлъжнялост е оценена като ниска и текущата сметка ще остане на излишък. От агенцията изразяват очакване, че продължителността на политиката ще бъде гарантирана дотогава, докато управляващата коалиция e стабилна.\r\nS&P Global Ratings посочва, че би повишила кредитния рейтинг на България през следващите 12-24 месеца, ако отчете (бел. ред. - ), съчетано с допълнителен прогрес от нарастване на кредитирането за подпомагане на икономическия растеж. Негативни кредитни действия биха възникнали и в случай на рязко поскъпване на реалния ефективен валутен курс, което би довело до загуба на конкурентоспособност и влошаване на външната позиция на страната.       От своя страна дългосрочния кредитен рейтинг на България ‘BBB’ в чуждестранна и местна валута със стабилна перспектива. Краткосрочният рейтинг в чуждестранна и местна валута също се запазва “F2”.\r\nАгенцията посочва, че икономическият растеж в страната надхвърля отчетения за държавите в категорията ‘BBB’. През 2017 г. българската икономика нарасна с 3,6% в реално изражение. За сравнение, средният растеж на икономиките от същата рейтингова група е 3,3%. За настоящата година Fitch очаква растежът да се ускори до 3,7%, преди да се забави до 3,4% през 2019 г. Основен двигател ще е вътрешното търсене, като повишението на потреблението на домакинствата ще се подкрепя от положителната динамика при заетостта и заплатите, както и подобреното доверие на потребителите. Частните и публичните инвестиции също се очаква да се ускорят, предвид напредването на изпълнението на европейските програми, благоприятните финансови условия и подобрената бизнес среда.\r\nКлючов фактор в подкрепа на рейтинга е силната фискална позиция на страната. През последните две години, бюджетният баланс бе на излишък, съответно 0,2% и 0,9% от БВП през 2016 и 2017 г. .       Във външния сектор Fitch също отчита по-доброто представяне на България спрямо страните от съответната рейтинг група. За 2018-2019 г. те очакват текущата сметка да остане положителна (1,9 % от БВП), докато средно за другите страни прогнозата им е за дефицит от 0,7 % от БВП. В допълнение, България има по-силна позиция на нетен външен кредитор (15,9 % от БВП през 2017 г.) спрямо медианата за другите страни (3,5 % от БВП).\r\nЗа банковия сектор, подобно на S&P, и - 14,8% в края на 2017 година, като все пак има подобрение спрямо края на 2016 година, когато е било 18,3%! Все пак оценката на Fitch е, че банковият сектор на България е стабилен. Агенцията очаква ситуацията що се отнася до стабилността да не се промени скоро.", "date": "2018.06.02", "title": "България получи добри оценки от две големи кредитни агенции, но и предупреждения"}
{"url": "https://www.actualno.com/sciencelogy/vijte-koi-sa-naj-populjarnite-zabrani-za-polzvane-na-tehnologichni-inovacii-news_677314.html", "text": "  Във връзка със забраната, която Папуа Нова Гвиения наложи на своите съграждани и която забранява достъпа до Facebook за месец, припомнят някои от най-известните забрани, които държавите са налагали на телекомуникациите.   Президентът на Руската федерация – Владимир Путин, подписа закон, който забранява технология, която дава достъп на потребители до сайтове, които са забранени от руската държава. Забраната влезе в сила през ноември 2017 г. и удари виртуалните частни мрежи (VPN), както и други инструменти, които се използват от потребителите, за да достъпват блокирани от държавата сайтове.    Южна Корея е пословична с любовта си към StarCraft, но явно гейминг манията като цяло има епидемичен характер за южнокорейските младежи. Затова през 2011-та година бе приет закон, който забранява на лицата под 18 години да играят игри между полунощ и 6:00 сутринта. Закона обаче не обхващаше конзоли и мобилни игри.     През ноември 2015 г. Бангладеш забрани употребата на WhatsApp, Facebook и Viber. За Facebook това не е първата забрана на територията на Бангладеш, след като през 2010 година достъпа до мрежата бе забранен временно.     Пакистан забрани употребата на чат програмите и интернет услугите, които предоставя Blackberry смартфона, през 2016 г.. За да предостави качествени услуги на бизнеса, от Blackberry предлагаха собствено криптиране, на което държавите не гледаха с добро око. Няколко години преди Пакистан, Саудитска Арабия наложи забрана върху изпращането и получаването на съобщения чрез Blackberry под претекст от съображения за сигурност. Определено това не е най-дългата забрана в историята, но през 2010 година Тел Авив блокира новия iPad, макар и само за две седмици. Аргумента на правителството е, че техническите характеристики на устройството са съобразени със стандартите в САЩ, а не с тези в Израел, поради което устройството може да създаде смущения в честотите, които армията на Израел използва. Мобилните телефони били забранени в Куба. Всички, без изключение. Забраната е отменена през 2008 година от тогавашния президент Раул Кастро. Макар и вдигната преди 10 години, това е една от най-дългите забрани в историята на мобилните комуникации. Тя е била наложена поради подозренията на Фидел Кастро към мобилния сигнал, който идвал от САЩ.     ", "date": "2018.06.02", "title": "Вижте кои са най-популярните забрани за ползване на технологични иновации"}
{"url": "https://www.actualno.com/europe/princ-hari-i-megan-vryshtat-podaryci-za-7-miliona-liri-news_677621.html", "text": "  Принц Хари и съпругата му - херцогинята на Съсекс Меган, връщат получени в разрез с кралските разпоредби сватбени подаръци, оценени на 7 милиона лири, съобщи Контактмюзик, цитирани от БГНЕС.  Протоколът не позволява на новобрачната двойка, както и на членове на кралското семейство, да приемат подаръци от хора, които не познават лично. Целта е да се избегне експлоатирането на даровете с рекламна цел.   Въпреки стриктните правила, които трябва да се спазват, и отправения от принц Хари и Меган Маркъл призив към хората, желаещи да им направят подарък вместо това да дарят средства за благотворителност, младоженците са били \"наводнени\" от сватбени дарове.   Сред официалните подаръци, които херцогът и херцогинята на Съсекс могат да запазят, са двойка коали. Симпатичните животинки, кръстени Хари и Меган, са дар от австралийския щат Нов Южен Уелс и ще обитават зоопарка Таронга в Сидни.\r\nСпоред изданието принц Хари и съпругата му понастоящем са на сватбено пътешествие в Канада.       ", "date": "2018.06.02", "title": "Принц Хари и Меган връщат подаръци за 7 милиона лири"}
{"url": "https://www.actualno.com/europe/protesti-v-makedonija-news_677644.html", "text": "  Основната опозиционна партия в Македония ВМРО-ДПМНЕ ще проведе днес протест срещу правителството на страната, предава македонският „Фокус“.  Лидерът на опозицията Християн Мицковски призова към масови протести.   „Нашите хора търсят светлина и надежда, защото това, което в момента се случва в страната, не е нито светлина, нито надежда. Новата сутрин се ражда, новото утре ще донесе нова надежда за Македония и за гражданите на страната“, смята той. Причината е в не добре вървящите преговори от страна на македонската правителство по отношение на името на страната - все по-вероятно изглежда под натиска на Гърция, Македония да се откаже въобще от името и да го замени с нещо като Централна балканска република, което предизвиква гнева на опозицията.   ", "date": "2018.06.02", "title": "Протести в Македония"}
{"url": "https://www.actualno.com/society/sedmichna-prognoza-za-vremeto-za-4-10-uni-news_677619.html", "text": "  Новата седмица ще започне с неустойчиво време.   на много места ще има краткотрайни валежи и гръмотевични бури. Вероятността за значителни валежи и по-интензивна гръмотевична дейност е по-голяма за Източна България. Слънчеви часове ще има преди обяд. Преобладаващите максимални температури ще бъдат около и над 30°.    температурите ще се понижат с 1-2 градуса. Облачността ще остане променлива с вероятности от дъжд и гръмотевици.    времето ще остане без промяна. Минималните температури ще бъдат между 10 и 18 градуса, а максималните между 25 и 29 градуса. се очаква валежите да спрат. Облачността ще е незначителна. Дъжд се очаква единствено в Смолян и Монтана        над страната ще бъде предимно облачно с кратки превалявания от дъжд. Температурите остават без промяна и максималните ще достигнат 28 градуса.", "date": "2018.06.02", "title": "Седмична прогноза за времето за 4 - 10 юни"}
{"url": "https://www.actualno.com/society/zasega-imame-samo-tri-robota-da-vinchi-tehnologichnoto-chudo-v-hirurgijata-news_677631.html", "text": "  Роботът \"Да Винчи\", с който се извършват операции в урологията, гинекологията и кардиологията, носи най-вече сигурност за пациента. Ако хирургът, който използва апарата, се разсее за момент, роботът ще спре да оперира, като по този начин се елиминира опасността от човешки грешки. Това разказа пред Дарик един от най-добрите уролози у нас д-р Калоян Давидов, който е медицински директор на столичната болница \"Аджибадем Сити Клиник Токуда\".  Към момента в България има три робота \"Да Винчи,\" но по клинична пътека се покриват единствено операции с апарата на онкоболни жени с гинекологични проблеми.   \"Роботът \"Да Винчи\" се казва така, защото движенията на манипулаторите много приличат на движение на робот. А иначе робот по смисъла на роботиката не е. Тази машина не изпълнява нищо сама по зададени предварително алгоритми. Тя е инструмент, който извършва движения изключително и само под командата на хирурга, което всъщност е огромната сигурност на този инструмент. Ако хирургът си вдигне главата от конзолата и не гледа, автоматично манипулаторите замръзват и не могат да бъдат преместени по никакъв начин\", каза Давидов. Тази хирургична платформа носи огромна сигурност за пациента, категоричен е той.   ", "date": "2018.06.02", "title": "Засега имаме само три робота \"Да Винчи\" - технологичното чудо в хирургията"}
{"url": "https://www.actualno.com/america/gotvi-se-sreshta-mejdu-trymp-i-putin-news_677626.html", "text": "  САЩ са в процес на ранна подготовка за вероятна среща Доналд Тръмп и Владимир Путин, пише американското авторитетно издание The Wall Street Journal, цитирано от БГНЕС.  Високопоставен източник от американската администрация е заявил в петък, че посланикът на САЩ в Русия Джон Хънтсман е във Вашингтон, за да помогне за организирането на такава среща.   „Това е продължаващ от месеци проект на посланик Хънтсман да организира среща между Путин и Тръмп“, каза източникът.   На срещата се очаква да се обсъждат Сирия,Украйна и контрола върху ядрените оръжия. Целта на евентуалната среща е да се преодолеят дългогодишните различия според запознати.\r\nТова би била третата среща между двамата лидери след срещите в коридорите на конференцията на Г-20 в Германия и по време на срещата на Организацията за азиатско-тихоокеанско партньорство във Виетнам, и двете през 2017 година.       През март тази година Юрий Ушаков, бивш посланик на Русия в САЩ и настоящ съветник на Владимир Путин, обяви, че американският президент Доналд Тръмп е поканил руския си колега в Белия дом по време на проведения между тях телефонен разговор на 20 март, в който американският президент поздрави Владимир Путин за победата на президентските избори в Русия.", "date": "2018.06.02", "title": "Готви се среща между Тръмп и Путин"}
{"url": "https://www.actualno.com/america/biznesmen-plati-33-miliona-dolara-za-objad-s-uoryn-byfet-news_677642.html", "text": "  Анонимен участник в наддаването за обяд с милиардера Уорън Бъфет предложи 3,3 милиона долара и спечели, предаде Асошиейтед прес.  Търгът, провеждащ се онлайн, приключи вчера вечерта. Аукционът набира средства за фондация Глайд (Glide Foundation), помагаща на бездомните в Сан Франциско.   Рекордната сума, която победителите в аукционна през 2012 и 2016 г. са платили, а именно 3 456, 789 долара, остава най-скъпата благотворителна оферта в иБей (eBay), пише \"Дарик\".   Бъфет е набрал за фондация Глайд над 26 милиона чрез своите аукционни през последните 18 години. Лицата, които надават на търговете му, продължават да плащат големи суми, за да имат възможността да поговорят с известния инвеститор и филантроп, който ръководи базираната в Небраска Бъркшър хатауей (Berkshire Hathaway). Бъфет споделя, че по време на обяда са му задавани най-различни въпроси.\r\nЕдинствената тема, която не се коментира, е каква ще е следващата му инвестиция.       Победителите от аукционна обикновено обядват с Бъфет в ресторанта \"Смит енд Воленски\" в Ню Йорк, който дарява поне 10 00 долара на Глайд, за да е домакин на събитието.", "date": "2018.06.02", "title": "Бизнесмен плати 3,3 милиона долара за обяд с Уорън Бъфет"}
{"url": "https://www.actualno.com/society/tir-se-obyrna-na-magistrala-trakija-obrazuva-se-10-km-zadrystvane-news_677636.html", "text": "  ТИР се е преобърнал на автомагистрала \"Тракия\". Това съобщиха пред Агенция „Фокус“ от пресцентъра на МВР. Затруднено е движението по автомагистрала „Тракия“, на около 10 км след София, посока Пловдив, след като към 9.30 часа по неизяснени засега причини ТИР-ът е загубил контрол и се е преобърнал на пътното платно. По първоначални данни шофьорът не е пострадал. Движението се пропуска само в аварийната лента – за леки автомобили, като е организиран обходен маршрут и през Вакарел. Патрули на „Пътна полиция“ регулират движението в затруднения участък. Има около 10 километра задръстване.  ", "date": "2018.06.02", "title": "ТИР се обърна на магистрала \"Тракия\", образува се 10 км задръстване"}
{"url": "https://www.actualno.com/society/ninova-botev-e-vdyhnovenie-za-smelite-dryznali-da-se-opylchat-na-vsjako-potisnichestvo-news_677640.html", "text": "  „Човек, който е поставил пред себе си само един избор- свобода или смърт, остава завинаги в историята като безгранично смел, достоен и велик българин. Признателни, днес се прекланяме пред Христо Ботев, за когото всичко в живота му стои \"после Отечеството\". Това заяви председателят на НС на БСП Корнелия Нинова по повод Деня на Ботев и загиналите за свободата и независимостта на България, съобщиха от БСП.  Лидерът на левицата добави, че такъв великан не може да остане в миналото. „Ботев е днешното. Днешната гузна съвест на предателите. Днешното вдъхновение за смелите, дръзнали да се опълчат на всяко потисничество, страх и примирение”, каза още Нинова. Тя бе категорична, че най-голямото признание за неговата саможертва би било да опровергаем думите му, че свестните у нас считат за луди и да постигнем мечтата му за свободен, смел и независим народ.   ", "date": "2018.06.02", "title": "Нинова: Ботев е вдъхновение за смелите, дръзнали да се опълчат на всяко потисничество"}
{"url": "https://www.actualno.com/america/pentagonyt-obvinjava-kitaj-v-zaplaha-i-iznudvane-v-ujnokitajsko-more-news_677633.html", "text": "  Министърът на отбраната на САЩ обвинява Китай в използване на „заплаха и изнудване“ в Южнокитайско море, предава AFP, цитирани от \"Фокус\".  Китайското военно присъствие в Южнокитайско море и разполагането на високотехнологични оръжия в спорни води е предназначено да сплашва и изнудва съседите, заяви Джеймс Матис в събота.   Той обвини Китай, че е разположил военна техника и въоръжение – противокорабни ракети, вода-въздух ракети и електронни смутители в Южнокитайско море и построил изкуствени острови, които е превърнал във военни съоръжения. Китай също така е базирал тежки бомбардировачи на островите Ууди и Парасел .   „Въпреки че Китай твърди обратното, разполагането на тези оръжия служи за сплашване и изнудване“, заяви Матис.\r\nПо време на среща по сигурността в Сингапур Матис каза също САЩ подкрепя „пълното, проверимо и необратимо ядрено разоръжаване“ на Корейския полуостров по дипломатически път.       ", "date": "2018.06.02", "title": "Пентагонът обвинява Китай в \"заплаха и изнудване\" в Южнокитайско море"}
{"url": "https://www.actualno.com/curious/vijte-naj-lubopitnoto-ot-izminalata-sedmica-video-news_677650.html", "text": "               Ще ви запознаем с Моника - нашият гост днес. По традиция на 1-ви юни Actualno.com ви поднася нестандартно предложение за интервю - с дете, защото дори и да не искаме да си признаем - понякога в детските очи и думи има много повече мъдрост, отколкото някога сме предполагали.      Крава-беглец от България в Сърбия е заплашена с... убийство. Животното може да бъде евтаназирано, защото е напуснало пределите на Европейския съюз нелегално, а след това се е върнало при стопанина си.  Този приятел от видеото показва на стопанина си, че никак не му се прибира и иска разходката да продължи. Когато човекът тръгва към вратата на дома си, четириногото бързо ляга на земята и се прави на болно и трудно подвижно.    Жителят на Кейптаун, Южна Африка, Фреди Блом разказа за желанието си да спре да пуши пред BBC News. Мъжът е взел това решение на 114 години. Той признава, че отдавна е приключил с пристрастието си към алкохола, но едва сега се е замислил да откаже тютюна. Целия си живот той е посветил на ферма и на работа в строителството.  Поразително явление, на което никой още не е намерил рационално обяснение, беше уловен на видео на 17 май в колумбийския град Меделин. Авторите на видеото са местни работници, които планирали да извършат ремонт в транзитен тунел под река Каука. Мъжете внезапно забелязали как в полумрака на подземното съоръжение пътят се повдига и пада — почти до самия свод, обхващащ и стените.", "date": "2018.06.02", "title": "Вижте най-любопитното от изминалата седмица (ВИДЕО)   "}
{"url": "https://www.actualno.com/society/spasi-sofija-nastojavat-za-speshni-merki-za-pytna-bezopasnost-po-bul-dondukov-news_677641.html", "text": "  След катастрофата вчера на бул. Дондуков, в която бяха ударени две ученички пред столична гимназия, от гражданската организация Спаси София се обявиха за спешно изпълнение на обещаните от кмета Фандъкова и зам.-кмета по транспорт Евгени Крусев още през миналата година мерки за пътна безопасност, които така и не бяха имплементирани на новоремонтирания булевард.  Катастрофата се случва след като две коли (шофьорът на едната от тях е бил пиян) са се движили в трамвайното трасе и удрят децата на пешеходна пътека по наскоро ремонтирания за над 7 милиона лева участък от бул. Дондуков, припомня БГНЕС.   От Спаси София обясняват, че тази катастрофа нямаше да се случи ако по булеварда бяха изпълнени предложените от тях трамвайни ограничители, които щяха да направят движението на колите върху трамвайното трасе невъзможно. “От години по всякакви начини се борихме бул. Дондуков да се изпълни с модерни градоустройствени решения, които доказано и значително повишават пътната безопасност на всички участници в движението. Освен трамвайни ограничители, те включваха и спиркови острови, уширения на тротоарите, направляващи острови и приоритетно преминаване на трамваите.” припомня Андрей Зографски. “Въпреки обещанията и колосалната цена, нищо от това не беше изпълнено. Получихме един некачествен ремонт и повече от същото - морално остарял булевард, изпълнен с технологии от 19 век” - допълва той.   Според Спаси София oсновна вина за най-големия инфраструктурен провал на 2017г. имат кметът Йорданка Фандъкова и ресорният зам.-кмет по транспорта Евгени Крусев. Борис Бонев от гражданската организация припомня техни обещания, давани многократно както пред медиите, така и по време на обществените обсъждания, че ремонтираният бул. Дондуков ще включва всички одобрени от експерти и граждани елементи. “Представителите на общината умишлено подвеждаха гражданите и накрая не изпълниха нито едно свое обещание и освен едни прахосани 7 милиона нищо друго не видяхме на “Дондуков”” - казва Борис Бонев и допълва, че, “отговорността за тази катастрофа е частично и в управляващите общината, тъй като лошата инфраструктура убива”.\r\nОт гражданската организация са категорични, че още не е късно да бъдат изпълнени необходимите елементи, с които комфортът и безопасността за всички по бул. Дондуков значително да бъдат повишени. Затова те още в понеделник ще внесат в Столичната община поредното си мотивирано предложение за незабавното им изпълнение. Те призовават кмета и зам.-кмета на София за разумни и отговорни действия защото изпълненото до този момент не представлява безопасна среда. “Тези подобрения може да се изпълнят за няколко седмици още това лято”, твърдят от Спаси София. Те поставят въпрос на кмета г-жа Фандъкова - учителка по професия, какви мерки ще предприеме, софиянци да не бъдат блъскани по пешеходни пътеки посред бял ден. “Надяваме се тези аргументи да бъдат достатъчни за Крусев и Столичната община да не чака да се случи поредният инцидент или смъртта на някое дете, за да се вземат категорични и спешни мерки. За пореден път общината се налага да “гаси пожар”, вместо да го предотврати”, завършват от организацията.       ", "date": "2018.06.02", "title": "Спаси София настояват за спешни мерки за пътна безопасност по бул. Дондуков"}
{"url": "https://www.actualno.com/chronicles/oficialnata-koronacija-na-kralica-elizabet-ii-news_677547.html", "text": "  Нейно Кралско Величество Елизабет II е кралица и държавен глава на   Обединеното кралство Великобритания и Северна Ирландия и на 15 страни от   Британската общност (включително Канада, Австралия и Нова Зеландия).  Тя  е глава на Британската общност, върховен управител на Църквата на   Англия, главнокомандващ британските въоръжените сили и лорд на Ман.  Елизабет II е родена на 21 април 1926 г. Тя е по-голямата от двете   дъщери на Джордж VI и Елизабет Боуз-Лайън. През 1947 г. се жени за   далечния си братовчед Филип Маунтбатън. Имат 4 деца: Чарлз (принц на   Уелс), принцеса Ан, принц Андрю и принц Едуард. Елизабет управлява от   1952 г.   Коронацията й се състои на 2 юни 1953 г.   След двете световни войни монархията като институция почти изчезва в   Европа. Остават 10 монархии, 7 от които се намират в роднински връзки с   Елизабет. Тя е най-пътуващият държавен глава в света. Одобрява   превръщането на империята в общност, казвайки, че това е „изгодна и   цивилизована метаморфоза“. Неделимостта на короната е изоставена през   1953 г. и титлата „глава на общността“ е прибавена към многобройните   титли на кралицата.\r\nПътуванията на Елизабет й печелят любовта на поданиците й. Тя е   посрещана с топлота и ентусиазъм при всяко свое посещение извън   Кралството.       Елизабет успява да държи обществеността на разстояние от личния си   живот. Тя е първият монарх, който изпраща децата си в интернати, за да   ги спаси от вечно дебнещите медии. Има силно развито чувство за дълг и   прилежност и ръководи умело и ефективно кралските дела. Нейните познания   относно световната обстановка са толкова големи, че Уинстън Чърчил   заявява при оттеглянето си: „Аз несъмнено ще съветвам моя наследник да   си подготвя домашното старателно преди аудиенция при кралицата“. Чърчил е   бил министър и премиер при 4 монарси и е впечатлен и възхитен от   знанията и остроумието на Елизабет. Тя притежава чувство за хумор, което   ѝ помага да се държи достойно в обществото.\r\nИзточник: Уикипедия", "date": "2018.06.02", "title": "Официалната коронация на кралица Елизабет II"}
{"url": "https://www.actualno.com/society/otbeljazvame-denja-na-botev-i-zaginalite-geroi-za-bylgarija-news_677596.html", "text": "  Всяка година на 2 юни отдаваме почит на големия поет революционер Христо Ботев и героите, дали живота си за свободата на България.  На 27 години Ботев пише във в. \"Знаме\", 13 юли 1875 г. \"Идеята за свободата е всесилна и любовта към нея всичко може да прави.\" А дали с неговата чувствителност не е предчувствал, че в името на тази свобода ще загине след по-малко от година - на 2 юни 1876 г. във Врачанския Балкан?   Но с отдадеността си на България, едва ли е подозирал, че денят на неговата героична и трагична гибел ще продължи през столетията, за да стане Денят, в който почитаме героите си, отдали живота си на Отечеството. Ботев остава завинаги символ на невероятен революционен дух, дори до безразсъдство, съчетано с невероятен поетически и журналистически талант. Парадоксът е, че и неговата гибел на 2 юни и 19 февруари, когато е обесен Васил Левски, отбелязваме в годините по-тържествено от рождените им дати.   Тази година на 2 юни честваме 142 години от гибелта на Христо Ботев и неговата чета, отбелязва БГНЕС.\r\nХристо Ботев е роден в Калофер в семейството на даскал Ботьо Петков и Иванка Ботева. Първоначално (1854-1858) учи в Карлово, където е учител баща му, по-късно се завръща в Калофер, продължава учението си под ръководството на своя баща и през 1863 г. завършва калоферското училище. Октомври същата година заминава за Русия и се записва частен ученик във Втора одеска гимназия, от която е изключен през 1865 г. Известно време е учител в бесарабското село Задунаевка. През 1867 г. се завръща в Калофер, започва да проповядва бунт срещу чорбаджии и турци, след което окончателно напуска Калофер.       По това време във вестник \"Гайда\", редактиран от П. Р. Славейков, е публикувано първото стихотворение на Ботев - \"Майце си\". От октомври 1867 г. живее в Румъния. През следващите години се мести от град на град, известно време живее заедно с Левски. През 1872 г. е арестуван за конспиративна революционна дейност и изпратен във Фокшанския затвор, но освободен вследствие застъпничеството на Левски и Каравелов. Започва работа като печатар при Каравелов, а по-късно като сътрудник и съредактор на революционния орган. Започва активната му дейност като журналист и под негова редакция започва да излиза новият орган на революционната партия - в. \"Знаме\". През 1875 г. съвместно със Стефан Стамболов издава стихосбирката \"Песни и стихотворения\".\r\nМай 1876 г. - вследствие новината за Априлското въстание - Ботев започва дейност за организиране на чета, става нейн войвода. От Гюргево се качва с част от четата на кораба \"Радецки\" и на 17 май заставя капитана да спре на българския бряг. На 20 май 1876 г., по нов стил 2 юни, е последният тежък бой - привечер след сражението куршум пронизва Ботев. Едва ли е предполагал, че когато е писал шедьовъра си \"Хаджи Димитър\" невероятното му слово \"Тоз, който падне в бой за свобода, той не умира...\" през времето ще се увековечи завинаги и до неговото име. А 2 юни ще е денят, в който българите ще почитаме в мълчание и гордост героите си. И този ден завинаги ще остане като Денят на Ботев.", "date": "2018.06.02", "title": "Отбелязваме Деня на Ботев и загиналите герои за България"}
{"url": "https://www.actualno.com/society/sirennata-sistema-shte-byde-zadejstvana-po-tradicija-v-1200-ch-news_677597.html", "text": "  На 2 юни в 12:00 ч. в продължение на 2 минути, със сирени в цялата страна ще бъде отдадена почит към паметта на Христо Ботев и на загиналите за свободата на България.  При подаване на сигнала пешеходците и пътните превозни средства трябва да спрат движението си и да останат на място.\r\nМеждувременно водачите на всички превозни средства на наземния обществен транспорт в София са инструктирани точно в 12:00 ч. да спрат на безопасно място за минута.      Възможни са незначителни отклонения от разписанията в движението на градския транспорт, които впоследствие ще бъдат наваксани по най-бързия начин, уточниха от Центъра за градска мобилност (ЦГМ).    ", "date": "2018.06.02", "title": "Сиренната система ще бъде задействана по традиция в 12:00 ч."}
{"url": "https://www.actualno.com/healthy/roditeli-izlizat-na-protest-za-pravo-na-izbor-pri-vaksinirane-news_677610.html", "text": "  На 2 юни 2018 г. в големите български градове ще се проведе национален протест срещу в България. Протестът е част от международния, който ще се проведе в различни страни по света. Събитието се осъществява и по случай Международния ден на пострадалите от ваксини, отбелязван на 3-ти юни.  Основното искане е ваксините в България да станат по избор, както е в повечето европейски страни, като за целта да бъде променен Закона за здравето в чл. 58, за да се приложи законово принципът на информираното съгласие.\r\nПротестът ще се проведе в следните градове:    От 15:00 ч. – площад „Народно събрание“     От 11:00 ч. – община Пловдив     От 15:00 ч. – входа на Морската градина. Колонадата От 16:00 ч. – Пантеона От 15:00 ч. – Младежки парк\r\nЕдно от основните искания е избор за поставянето на ваксини, както и създаването на Фонд за обезщетение за пострадали от ваксини, каквито има в редица европейски държави, САЩ и Канада. Страната ни е с един от най-натоварените имунизационни календари, а нежеланите реакции от ваксини (описани в листовките на всяка една от тях от самите производители) се пренебрегват от здравните власти. Така родителите на деца, пострадали от ваксини, изпълнили изискванията на държавата да ваксинират, са оставени сами да се справят с лечението на децата си.   Неведнъж самите представители на здравните власти у нас са признавали, че нежеланите реакции у нас не се докладват. \r\nВ края на май 2017 година професор Тодор Кантарджиев, директор на Националния център по заразни и паразитни болести и национален консултант по микробиология заяви:\r\n\"Страничните нежелани реакции по закон в нашата страна се описват от лекарите и трябва да бъдат докладвани на три места: в Националния център по заразни и паразитни болести, в Изпълнителната агенция по лекарствата и във фирмата-производител на дадената ваксина\", посочи Кантарджиев тогава. Всяка година Центърът изготвя доклад за имунизационното състояние на нацията, който включва броят поставени ваксини, и какви са докладвани. Той даде за пример 2016-а година и ваксината за морбили, паротит и рубеола, за която са описани само две нежелани реакции. . Защото когато лекари – привърженици на антиимунизационните движения, кажат: \"Ах, колко реакции съм наблюдавал“, аз го питам простичко: \"Колко си докладвал?\"– \"Ами, не съм докладвал.\"\r\nГодина по рано на 29 март 2016 година също призна публично, че нежеланите реакции редовно просто не се съобщават от лекарите. Именно поради това сред родителите се надигна недоволство. Често личните лекари поставят повече от една ваксина на детето, а между тях трябва да има поне месец, именно за да може да се проследи евентуална нежелана реакция. По данни на Световната здравна организация (СЗО) от 2011 г., 19 държави имат действащи програми за компенсации на увреждания от ваксини. Началото на тези програми е поставено през 1953 г., когато Германския върховен съд постановява, че хората, които са пострадали вследствие на задължителна ваксинация (в конкретния случай вариола), следва да бъдат компенсирани. През 70-те загрижеността за нежеланите реакции вследствие извършени имунизации против дифтерит-тетанус-коклюш, води до установяване на компенсационни програми в Австрия, Дания, Япония, Нова Зеландия, Швеция, Швейцария и Обединеното кралство на Великобритания и Северна Ирландия. През 1980 г. Тайван, Финландия, САЩ и Квебек (Канада) въвеждат такива програми. През 1988 г. Испания създава своята компенсационна схема (Programa de compensación por lesiones causadas por vacunas). Италия, Норвегия и Република Корея правят същото през 90-те. Последно създадени са компенсационните схеми в Унгария (2005), Исландия и Словения. Установен е значим обществен натиск в други държави, включително Австралия, Канада и Ирландия, да се основат подобни схеми. Към този момент няма програми, които да покриват развиващите се държави. Правото на информиран избор и не на последно място отговорността на родителя дали да постави или не дадена ваксина на детето си е именно това, което ни прави правова държава.\r\nЕдинственият известен валиден аргумент, с който българската държава е оправдала използването на задължителната ваксинация с чл. 8 ал. 2 на Конвенцията за правата на човека и биомедицината е, че неваксинираните хора представляват заплаха за здравето на другите хора и за обществото като цяло. Тази презумпция е грешна, защото заразоносител и евентуално опасен за обществото човек би бил единствено в момента, в който боледува от тежка инфекциозна болест и това се установи клинично и/или лабораторно. Настъпване на бъдещо несигурно събитие, каквото е потенциалното заболяване на който и да е член на обществото от каквато и да е болест, не е причина на гражданите да им бъде отказан информиран избор относно ваксинациите.   Европейският съд по правата на човека намира, че задължителната имунизация попада именно в чл. 8, ал. 1 с решението си по делото Salvetty v. Italy (appl. no. 42197/98): Друг аргумент има в Конвенцията за правата на човека и биомедицината, която е влязла в сила за Република България (Обн., ДВ, бр. 32 от 12.04.2005 г.). Ето какво гласи чл. 5 от тази Конвенция: \" В §34 обяснителния доклад към Конвенцията е посочено:\r\n\"34. Този член се отнася до съгласието и утвърждава на международно ниво вече добре установено правило, което гласи, че Това е възприето в правната доктрина на някои държави („Медицинско право”, доц. Дарина Зиновиева, изд. Сиела, София, 2004, стр. 149). Имунизацията не прави изключение.     Филип, който от години е в будна кома след поставяне на ваксина срещу морбили, паротит и рубеола. Осъдени за състоянието му - няма. Семейството само се справя с отглеждането и лечението му. Повече за историята на Филип може да прочетете Семейството на от няколко месеца е в чужбина, за да получи адекватна помощ за детето си. Светльо остава парализиран след поставянето на Пентаксим.\r\n\"Код черно! Преди 20 години родих третото си дете здраво, Гого. До две години всичко беше наред, но след поставяне на реимунизация - полиомиелит, системата го уби! Гого, след всичко което му се случи оживя и сега е на 20 год. и системата пак го убива! Колко пъти трябва системата да го убие, че да го погреба и да не е в тежест на държавата?\" Това пита майката на Гого - Юлия Старчева, която също се е доверила на лекарите, поставяйки задължителните имунизации по календар. Нейната история може да прочетете     Семейството на малкия Младен от Варна от месеци се бори състоянието на детето да се подобри след поставянето на задължителната   Това са само част от случаите на пострадали от ваксини у нас. Колко още са - държавата не отчита официално и не поема отговорност.    В България имунизациите са задължителни, което е регламентирано с чл. 58. ал. 1 от Закона за здравето. Страната ни е от малкото държави, в които началото на ваксинацията започва още в първите 24 часа от раждането на детето, имунизациите започват да се правят по-рано и в кратък интервал от време има прием на много ваксини. Всички ваксинации в имунизационния календар са препоръчителни в Германия, Великобритания, Русия, Ирландия, Австрия, Испания, Португалия, Швейцария, Люксембург, Исландия, Холандия, Норвегия, Швеция, Финландия, Дания, Гърция, Кипър, Естония, Беларус, Литва.\r\nОт 2017 година Италия въведе задължителни ваксини, което предизвика нестихващи масови протести в страната и създаването на редица информационни канали относно ваксините.\r\nВ края на 2017 година носителят на Нобелова награда за медицина и \"спасител\" на българските медици в Либия гостува в страната ни. Тогава в интервю за bTV той заяви: \"Трябва да бъдем разумни. Антибиотиците и ваксините са много важен път за превенция на заболяванията, но не трябва да се мисли, че тези сегашни ваксини нямат нежелани въздействия по няколко причини. Те използват една субстанция, която увеличава имунната мощ срещу микробите, но такива добавки обикновено съдържат алуминий. И този алуминий, чрез ваксината, преминава и влиза в нашия мозък, което може да бъде вредно. Някои тежки неврологични заболявания, аутизмът по-специално, може би и Алцхаймер, също се влияят от съдържанието на алуминий. Така че такива ваксини трябва да се избягват.\"\r\nСпоред него не бива, както навремето, ваксинациите да бъдат задължителни в демократични държави, където хората могат да правят избор. \"Трябва да се знае, че такива неприятни заразявания могат да бъдат избягвани и с други средства, не само с ваксини\", посочи Люк Монтание.\r\nНа въпрос какъв съвет би дал, ако негов близък го попита дали да ваксинира детето си, той отговори, че зависи от случая. \"Има някои ваксинации, които са без никакво нежелателно въздействие, като ваксините за тетанус, за дифтерит и за полиомиелит. Но ако се правят ваксини с няколко различни вируса или бактерии, аз лично не бих дал съвет да се използват такива ваксини\", подчерта Люк Монтание.   \"Понякога дори има и смъртни случаи, внезапна смърт на кърмачета. Трябва да си задаваме въпроси - макар да не е сигурно, да няма никакви доказателства, особено когато такава внезапна смърт настъпи няколко часа след ваксинирането\", смята той.\r\n\" \", каза още Люк Монтание.\r\nФактите сочат, че не са и малко случаите, в които напълно ваксинирани развиват заболяването. Последният документиран случай е от болница в Португалия, където от 96 потвърдени случая 67 (69.8%) заболяването се е развило при хора, , паротит и рубеола.  ", "date": "2018.06.02", "title": "Родители излизат на протест за право на избор при ваксиниране"}
{"url": "https://www.actualno.com/society/prognoza-za-vremeto-2-uni-sybota-news_677586.html", "text": "  Днес ще преобладава слънчево време. Това съобщи Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН), цитирана от агенция \"Фокус\".  След обяд и до полунощ в западната половина от страната ще се развива купеста и купесто-дъждовна облачност. На отделни места ще има краткотрайни валежи от дъжд и гръмотевични бури. Има условия за градушки. Ще духа слаб до умерен вятър от изток-югоизток. Ще е топло, около и след обяд в низините горещо - с максимални температури между 30° и 35°.   По Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максимални температури на въздуха между 22 и 24°. Температурата на морската вода е 21-22°. Вълнението на морето ще е 1-2 бала.   В планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевични бури. Ще духа слаб до умерен източен вятър, по билата от запад-северозапад. Максимална температура на височина 1200 метра около 21°, на 2000 метра – около 15°. Атмосферното налягане е и ще се задържи близко до средното за месеца.\r\nВ неделя ще преобладава слънчево време. В следобедните часове и до полунощ в северозападната половина от страната ще се развива купесто-дъждовна облачност и на много места там ще превали и прегърми, възможни са градушки. Вятърът ще се ориентира от северозапад и дневните температури съвсем слабо ще се понижат.       През първите дни от следващата седмица неустойчивостта ще се увеличава и на много места ще има краткотрайни валежи и гръмотевични бури. Вероятността за значителни валежи и по-интензивна гръмотевична дейност е по-голяма за Източна България. Слънчеви часове ще има преди обяд. Преобладаващите максимални температури ще бъдат около и над 30°.", "date": "2018.06.02", "title": "Прогноза за времето - 2 юни (събота)"}
