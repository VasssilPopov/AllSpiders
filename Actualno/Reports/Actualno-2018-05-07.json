{"url": "https://www.actualno.com/actualno/molba-kym-prezidenta-pone-na-praznik-da-ne-slovobludstva-news_673365.html", "text": "  \" \". Това заяви българският президент Румен Радев в речта си за Гергьовден.      Само това изречение от цялата реч е показателно докъде стига политическото нахалство в родината ни. Защото точно Радев има особено малко право да говори за храбростта на обикновения човек.   Стара максима е, че лидерите трябва да дават пример. С други думи Радев следва да е пример. Но какъв пример дава и е той?\r\nНе толкова отдавна президентът попита с красноречив тон за . И вместо да си \"развие мисълта\", да сезира прокуратурата – например да вземе да проверят цаците там как експоненциално нараства без той на документи да е нещо повече от депутат, държавният глава си остана само с приказките за беззаконието. Също с празни приказки, при това на официалната пресконференция след първи тур на президентските избори, Радев отговори на дали е назначил жена си още преди да се оженят в нарушение на правилата за PR на ВВС, докато ги е командвал. Нали за беззаконие говорим ...       \" \", не пропусна патриотичната нотка Радев в поредно искане на пари за тези, които му пазят гърба. Той обаче и досега не коментира дали като главнокомандващ на ВВС е подкрепял изрично и настоявал да бъде направена , която да позволи на много български военни да се облагодетелстват хем със заплата, хем с тлъста пенсия!\r\nКогато говорим за липсата на пари в армията, хубаво е там да бъде направена една истинска ревизия. Ще лъснат много нелицеприятни неща за вечно мрънкащите за пари \"военни чантаджии\". Но само с приказки на три самолета не става! Така че Радев да даде пример и да поиска една голяма ревизия, защо не от структура на НАТО, нали още сме член там – едва ли обаче, въздухът му е в кръвта не само по звание явно, а и под налягане!", "date": "2018.05.07", "title": "Молба към президента – поне на празник да не словоблудства"}
{"url": "https://www.actualno.com/balkani/vuchich-s-pomiritelno-uvajitelen-ton-sprjamo-turcija-news_673362.html", "text": "  Няма никакво съмнение, че \"Турция е незаобиколим и значим фактор по всички въпроси на Балканите\". Това каза сръбският президент Алексанъдр Вучич по време на визитата си в Анкара, предаде БГНЕС.  \"Всеки, който си мисли или пък иска и смята, че може да пренебрегне страна от 80 млн. души, нация в условия на подем, със значителна икономическа мощ и ръст от 7.4 на сто, означава, че той не разбира нито регионалните, нито световните тенденции\", каза още Вучич.   Сръбският държавен глава очаква разбиране от страна на Анкара за сръбските интереси, както властите в Белград имат уважение за турските интереси на Балканите.   \"Трябва да постигнем поне до минимум общи интереси, да запазим мира и стабилността на Балканите...Турция е велика сила, която призна независимостта на Косово и няма възможност за промяна в тази позиция\", подчерта Вучич.\r\n\"Когато става въпрос за Косово, аз осъзнавам, че каквото и да е решението, това ще бъде и края за мен в политиката\", каза още сръбският държавен глава.       ", "date": "2018.05.07", "title": "Вучич с помирително-уважителен тон спрямо Турция"}
{"url": "https://www.actualno.com/asia/britanski-petrolen-gigant-poluchi-dogovor-za-naj-goljamoto-petrolno-nahodishte-v-irak-news_673408.html", "text": "  Северната петролна компания (North Oil Company, NOC) на Ирак и британската British Petroleum (ВР) подписаха в Басра договор за развитието на петролното и газово находище Киркук. Това съобщи говорителят на иракското министерство на петрола Асем Джихад, предаде БГНЕС.  \"Министърът на петрола Джабар ал-Лаиби присъства на церемонията по подписване на договора за развитие на находището в Киркук между NOC и BP, организирана от министерството\", каза Джихад.   Според условията на договора \"ВР ще проведе инженерни и геоложки проучвания, комплексна оценка на находището, кладенците, петролопроводите и другата инфраструктура, за да се изработят необходимите решения за отстраняване на техническите проблеми“.   Иракското правителство иска да увеличи добива в Киркук до 1 милион барела дневно. Петролните залежи в провинцията се смятат за едни от най-големите в света и се оценяват приблизително на 13 милиарда барела или около 12% от общия обем запаси на петрол в Ирак.", "date": "2018.05.07", "title": "Британски петролен гигант получи договор за най-голямото петролно находище в Ирак"}
{"url": "https://www.actualno.com/smolyan/prez-uni-pochvat-ukrepvane-na-svlachishteto-mejdu-smoljan-i-madan-news_673367.html", "text": "  През юни месец ще бъде определена фирмата, която да укрепи мега свлачището по основния път между Смолян и Мадан, който е второкласен. Това стана ясно от отговор на министър Николай Нанков към депутата от левицата Дора Янкова, предаде кореспондент на . Тя изрази притеснението си, че през новоизградения обходен път преминават товарни коли и автобуси с хора, тъй като там имало наклони от 17 до 24 градуса. А всъщност предупрежденията по пътя са за 17 градуса.  Министър Нанков се ангажира да провери твърденията на депутатката и ако се наложи, да изиска от КАТ да въведат по-строги ограничения. Той уточни, че временният път през Влахово е с дължина 1450 метра и удължава пътя на шофьорите с до около 800 метра. \"Ще  направя проверка по това, което казвате – дали е удачно тежкотоварни камиони да минават през там\", посочи министърът   Той уточни, че предстои подписване на договор за проектиране. \"Проектантът е избран и до края на месец май следва да се представи техническият проект в АПИ, който да се съгласува от АПИ и МРРБ, а след това да се стартира избор на изпълнител на СМР и надзор, най-вероятно по линия на аварийните ремонти. Индикативният срок за стартиране на тези процедури е месец юни\", каза Нанков.   Според Янкова, която направила засичане, точно един километър е разстоянието от разклона по новата отсечка до село Влахово. \"И в село Влахово е благодатно променена средата – поне те са спечелили от модернизирана инфраструктура. Но 17 до 24 градуса наклон това е опасно. Пролича си, че си позволяват да минават и товарни коли. Ако трябва, оставете там да минават само леки коли\", посъветва тя.\r\nОтносно избора на изпълнител тя поиска от Нанков да \"напрегнат администрацията\", за да се разчисти по-бързо свлачището от основния път. \"Действително е комплициран случаят. Фирмата, която ще изберете, не е ли фирма, която има работа в цялата страна и поради тази причина бави!? Това трябва да го разсеете като проблем. Другите специалисти и експерти смятат, че би могло по-бързо да стане\", каза Янкова.       Тя предложи да се ремонтира и друг участък – от Смолян през Фатово към Рудозем и от Смолян до Смилян, тъй като се ползват за алтернативни маршрути в посока към Рудозем и Мадан.\r\nПо думите на Нанков основният тежкотоварен трафик идва от Рудозем, но с КАТ ще направят по-добра организация, за да не минават тежкотоварни автомобили през новия обходен път. Той допълни, че е получил в министерството благодарствени писма от 11 кмета на населени места, засегнати от срутването на огромните по мащаб скални маси, за бързата и адекватна намеса на държавата.\r\n\"Благодарят ни както за предотвратяване на по-големи щети от срутището, така и за недопускане на неговото разрастване, а и заради бързото отваряне изграждане на пътя по обходния маршрут. Съмненията, които имате, веднага ги разсейвам, тъй като договорът с проектанта ще бъде подписан следващата седмица и до края на май, след не повече от 20 дена ще бъде представен техническият проект, за да може юни да стартираме с избора на изпълнител, който да извърши цялостно укрепване на склона. Не искам да вършим палиативни действия. Проектните решения трябва да предвиждат цялостно укрепване както на активната срутищна зона, така и на участъка източно от нея до разклона за село Тикале. Не бихме си позволили да направим нещо палиативно, а да решим цялостно, устойчиво и дългосрочно проблема със свлачището\", подчерта министър Нанков.       Относно питането за обходен път на Чепеларе той обясни, че е разделен на четири подучастъка още през 2000 година. За третия участък през 2014 година била направена актуализация, но актуализация е нужна и за останалите три,  която тази година ще бъде извършена. Той каза, че са необходими средства за актуализация, за финализиране на процедурата по отчуждаване и разходи за самото строителство и надзор.\r\n\"Ако през октомври месец сме готови с актуализацията, ще имаме пълната яснота за необходимия ресурс, който АПИ трябва да заложи за реализацията му. Дотогава се надявам община Чепеларе да приключи отчуждителната процедура за 15-те засегнати имота. След приключване на тази процедура и актуализацията ние трябва да възложим още в рамките на тази година, според мен, тръжната процедура за СМР и надзор. Като времеви график може би трябва да стиковаме с община Чепеларе\", обясни Нанков.\r\n\"Сега жителите на Чепеларе и институциите трябва да знаят, че вие поехте ангажимент и препотвърждавате това, което през февруари месец в Смолян споделихте, че околовръстният път на Чепеларе ще бъде приблизително 17 млн. лв., на три фази, че ще се направи актуализацията. Споделили сте, че има проблем с превеждането на едни 450 000 лева, но се надявате да подкрепите общината и с този въпрос да се приключи\", каза Янкова.", "date": "2018.05.07", "title": "През юни почват укрепване на свлачището между Смолян и Мадан"}
{"url": "https://www.actualno.com/interest/nobelovata-akademija-se-razpada-zaradi-seks-skandal-news_673377.html", "text": "  Шведската академия, която присъжда Нобеловите награди за литература заяви, че четирима от нейните членове (които традиционно са назначени до живот) ще бъдат освободени от длъжност след скандала за сексуално насилие, който провали тазгодишните награди, предаде БГНЕС.  Организацията беше разтърсена, след като през ноември миналата година шведски ежедневник публикува свидетелските показания (в разгара на кампанията #Metoo) на 18 жени, които заявяват, че са били изнасилени или сексуално насилвани от влиятелни фигури със сериозни връзки с Академията.   Несъгласието на това как да се справят с този проблем внесе много смут в организацията и нейните 18 членове. Това накара 6 от членовете да напуснат, включително и първата жена постоянен секретар Сара Даниус.   \"Лотта Лотас, Клас Остергиен и Сара Стридсберг са поискали и веднага са били освободени от длъжностите им, заемани в Академията\", се посочва в официално изявление.\r\nЧетвъртият член Керстин Екман е неактивна от 1989 година, след като Академията отказва да признае наложената фетва (мюсюлманският еквивалент на отлъчването) срещу британския автор Салман Рушди. Екман също е пожелала да напусне академията. Лотас също е бил неактивен от 2015-а година.       Технически членовете на Нобеловата академия си остават такива до живот, но те могат да оставят столовете си празни, ако решат.\r\nСлед като скандалът се появи в общественото пространство, шведският крал XVI Густаф направи промени, които да позволят на членовете да бъдат отписани и сменени. Академията в момента има 10 активни членове, а според устава, за да бъдат избрани нови членове са нужни 12 гласа. Академията съобщи, че през 2019 година ще отсъди за наградите.", "date": "2018.05.07", "title": "Нобеловата академия се разпада заради секс скандал"}
{"url": "https://www.actualno.com/curious/dneven-horoskop-za-8-maj-news_673386.html", "text": "     Това е ден за победа. Впрегнете всичките си сили и ресурси и не жалете конкуренцията. Успехът ви сега ще  е много важен за близкото ви бъдеще.    Това е ден за комуникация с хора, с които имате сложни взаимоотношения. точно сега това може да се промени и то за един продължителен период.     Това е ден за дребни покупки. Ограничете се до най-необходимото, за да не се затрупате с излишни неща, а и да не похарчите прекалено много пари. Това е ден за уреждане на лични отношения. Някои неща може и да се забравят или да бъдат компенсирани в името на доброто възпитание. Поне опитайте.     Това е ден за промяна на тактиката. Изненадайте себе си и другите. Променете гледната си точка и ще разберете много повече неща. Това е ден за създаване на нови приятелства. С усмивката си може да стопите и най-дебелия лед. Очакват ви придобивки. Това е ден за нови умения. Бъдете критични към себе си, но си и дайте шанс за настройка за новите ви умения.   Това е ден за разкриване на козов. Действайте смело и без много да жалите противника. Ако и бил достатъчно съобразителен не е трябвало да заема страна срещу вас.    Това е ден за равносметка. Тъпченето на едно място не води до никъде. Ще трябва да приемете някои факти и новия опит да продължите напред. Това е ден за подобряване на имиджа. Потърсете съвет у опитен специалист, а не се придържайте само към вашите виждания, ако искате истинска промяна.    Това е ден за пътуване. Изберете ново и непознато място за вас. Събраните впечатления ще са ви от полза. Това е ден за атака. Направете крачка към осъществяването на най-смелите ви намерения. Ще се изненадате колко много от тях ще се реализират.", "date": "2018.05.07", "title": "Дневен хороскоп за 8 май"}
{"url": "https://www.actualno.com/analysis/parite-v-es-do-2027-godina-koj-pecheli-i-koj-gubi-news_673333.html", "text": "  Тепърва предстои сериозна битка, но някои вероятни печеливши и губещи от следващия дългосрочен бюджет на ЕС вече се очертават, констатира авторитетното издание Politico.  Планът на Европейската комисия за следващия дългосрочен бюджет на ЕС включва министри, лобисти, фермери, учени, кметове и много други, които сканират електронни таблици и преглеждат PDF файлове, за да разберат как ще бъдат засегнати.   Ще минат няколко седмици преди ЕК да предостави повече подробности за предложението си за бюджетна рамка от 1,279 трилиона евро за периода 2021 - 2027 година, което след това в продължение на месеци, ако не и на години ще бъде предмет на разпри между правителствата, депутатите и лобистките групи. Ето някои от тези, които изглеждат като първоначални победители и губещи от проекта на бюджета на Гюнтер Йотингер, според Politico.    Земеделските производители в Естония, Латвия и Литва – едни от най-пренебрегваните на Стария континент - засега се оказаха изненадващи победители. Докато много фермери ще ближат рани след обявяването на приблизително 4-процентно намаление на директните субсидии, комисарят по земеделието Фил Хоган заяви, че балтийските фермери ще получат увеличение от 13,6%.    В момента Брюксел дава на фермерите от някои страни, предимно бивши комунистически държави в Източна Европа, значително по-малко на хектар, отколкото на техните колеги в страни като Франция и Италия поради формула, която има за цел да намали цените на земята и труда. В лицето на дългогодишните оплаквания относно тази политика, Брюксел планира да ограничи парите за земеделските производители в страни, които са се справили добре досега, и да преразпредели някои спестявания на тези, които са се представили най-лошо.    Тези \"пестеливи\" четирима нетни вносители в бюджета на ЕС се ударени по два начина. От тях се иска да увеличат националните си вноски и да изгубят отстъпките, които получават. Австрийският канцлер Себастиан Курц нарече предложението на ЕК \"далеч от приемливо решение\". Холандският премиер Марк Рюте използва подобен език. Финансовият министър на Швеция Магдалена Андерсон каза може би директната скандинавска обида: \"Неразумно\". Датският премиер Ларс Локке Расмусен изтъкна: \"По-малък ЕС трябва да означава по-малък бюджет!\"     Военни командири твърдят, че ще отнеме твърде много време, за да се транспортират танкове и друга тежка техника на континента, ако те трябва да реагират на голяма извънредна ситуация. Брюксел приветства това и планира да отпусне 6,5 милиарда евро от фонда \"Свързване на Европа\" за подобряване на инфраструктурата, за да се увери, че тя е годна за тежки военни превозни средства.    Какво е по-лошо от това да знаете, че сте изключен от основен източник на доходи за най-съвременни изследвания? Да разберете, че гърнето с пари ще бъде много по-голямо в бъдеще. Това е сценарият, пред който са изправени британските учени.\r\nСледващата изследователска програма на ЕС, \"Хоризонт Европа\", нараства с близо 30%, докато британското национално потребление е застой. Учените от Обединеното кралство ще останат извън програмата на ЕС като пълноправни членове след 2020 година. Ако Великобритания реши да се присъедини като асоцииран член, тя трябва да си плати пътя и участието ѝ може да се ограничи само до части от \"Хоризонт Европа\". Това ще бъде сериозна промяна - британските изследователи са на път да спечелят над 11 милиарда евро до края на текущата програма \"Хоризонт 2020\". Брюксел се бори да скрие своята радост от щетите. \"Не само, че тортата е по-голяма от преди, но и човекът, който ядеше повече от тази торта, вече не е около масата\", каза служител на ЕК.       Големи корпоративни имена като Merck, Pfizer, Airbus и Thalys са сред предприятията, които участват в изследователската програма на ЕС и само част от тези, които ще се възползват изключително от плановете на ЕК. Брюксел предлага да се даде на индустрията по-значима роля в \"Хоризонт Европа\", отколкото в \"Хоризонт 2020\". Комисията заявява, че плановете ѝ да предостави милиарди евро на \"клъстери\", където индустрията работи с академичните среди по въпроси като здравеопазването и мобилността, ще помогнат за справяне с големите предизвикателства, пред които е изправена Европа. НПО твърдят, че това ще ограничи напредъка в полза на интересите на частния сектор. Предложените съкращения в кохезионните фондове - паричните средства, които ЕС използва, за да помогне на по-бедните региони да наваксат по отношение на по-богатите – ще навредят, алармираха кметове и губернатори. Понастоящем такова финансиране възлиза на около една трета от бюджета на ЕС. \"Като намали кохезионната политика със 7%, Комисията сериозно омаловажава европейските градове и региони\", каза Стефано Боначини, председател на Съвета на европейските общини и региони. \"Дори и на базата на паричната стойност от 2018 година това ще представлява загуба от 41 млрд. евро за местните и регионалните правителства\", добавя той\r\nОчаква се ЕК да разкрие повече подробности за плановете си за кохезионната политика на 29 май. обаче научи, че България събира повече информация, тъй като нашето правителство не е категорично наясно дали еврокомисарят по бюджетните въпроси Гюнтер Йотингер е правил сравнение за намаляване на парите за кохезионна политика спрямо нивото от 2017 година или спрямо целия сегашен период на многогодишната финансова рамка (2014 - 2020 година). Неофициално, наши източници твърдят, че става въпрос за първия вариант, докато изчисленията на България що се отнася до втория вариант показват номинално (бел. ред. - ) увеличение за кохезионната политика на европейските средства с 2 млрд. евро за следващия седемгодишен период (2021 - 2027 година).", "date": "2018.05.07", "title": "Парите в ЕС до 2027 година - кой печели и кой губи?"}
{"url": "https://www.actualno.com/tennis/jasen-e-sypernikyt-na-grigor-za-pyrvija-mu-mach-v-madrid-news_673366.html", "text": "  Най-добрият български тенисист Григор Димитров ще стартира участието си на втория за годината на клей в Мадрид срещу добре познат противник. Димитров ще се изправи в първия си мач, който е във втори кръг на надпреварата, срещу канадеца Милош Раонич, като мачът ще е към 19:00 часа утре, 8 май.  Досега двамата са играли 4 пъти на ниво ATP, като Григор води с 3:1 победи, като е в серия от три поредни победи. Никога обаче двамата не са играли на клей.   Червената настилка в Мадрид е считана за една от най-бързите, когато говорим за землено покритие на корта. Една от основните причини е високата надморска височина на испанската столица.   Преди първия си мач, Григор загря със световния номер едно и всепризнат най-добър играч на клей в историята Рафаел Надал.     ", "date": "2018.05.07", "title": "Ясен е съперникът на Григор за първия му мач в Мадрид"}
{"url": "https://www.actualno.com/asia/izraelski-ministyr-s-namek-za-ubijstvo-kym-asad-news_673361.html", "text": "  Израел може да отговори на всяка възможна иранска атака от Сирия със свалянето на правителството на сирийския президент Башар Асад, заяви министър от кабинета по сигурността на еврейската държава, намеквайки, че самият Асад може да бъде взет на прицел и да бъде убит.  Израел и Иран си разменят нападки във връзка със Сирия от февруари, предизвиквайки загриженост, че може да се стигне до голяма ескалация преди следващата седмица американският президент Доналд Тръм да преразгледа решението за международната ядрена сделка с Техеран от 2015 година.   На 9 април въздушен удар уби 7 членове на Иранската революционна гвардия в сирийска база. Техеран обвини Израел и обеща неформулирано ясно възмездие, което предизвика израелски контразаплахи за разширяване на нападенията срещу ирански военни сили в Сирия. Изостряйки до крайност тези заплахи министърът на енергетиката Ювал Щайниц заяви, че Асад може да се окаже на прицела на Израел.   \"Ако Асад позволи на Иран да превърне Сирия във военен авангард срещу нас, да ни атакува от сирийска територия, той трябва да знае, че това ще бъде краят му, краят на режима му\", заяви Щайниц на новинарския сайт Ynet.\r\nПопитан дали това означава, че Израел може да убие Асад, Щайниц каза: \"Кръвта му ще бъде залог\". Изглежда също така, че неговите забележки не отразяват правителствената политика на Израел, доколкото той уточни: \"Не говоря за конкретно предложение\". .       Не е имало незабавен отговор от кабинета на израелския премиер Бенямин Нетаняху или от израелското министерство на отбраната, но според израелската телевизия Канал 2 Нетаняху е инструктирал министрите си да ограничат изявленията си за Иран, след като той представи придобити разузнавателни данни за ядрената програма на Иран.\r\nИран, ливанската шиитска групировка \"Хизбула\" и Русия подкрепят Дамаск в продължаващата седма година гражданска война. Израелците се притесняват, че иранското военно присъствие ще остане, свързвайки се с \"Хизбула\" и ще се формира широк сирийско-ливански фронт срещу тях.\r\nВ неделя (6 май) израелски медии съобщиха за описана от тях тревожна информация от израелските разузнавателни служби, че Иран планира от Сирия да извърши ракетен залп срещу израелски военни бази. В сряда (9 май) израелският премиер Бенямин Нетаняху ще се срещне с руския президент Владимир Путин в Москва, където двамата ще обсъдят сирийската криза.    ", "date": "2018.05.07", "title": "Израелски министър с намек за убийство към Асад"}
{"url": "https://www.actualno.com/balkani/masov-boj-s-nojove-butilki-i-utii-mejdu-bylgari-v-gyrcija-news_673382.html", "text": "  Българи са предизвикали масово сбиване в Траганос, Западен Пелопонес. Инцидентът е станал факт още в края на миналата седмица – на 4 май вечерта, уточнява Агенция „Фокус”.  Участвалите  в боя били повече от 15 души, като в мелето са използвани ножове, счупени бутилки и дори ютии. Двама от сбилите са ранени и са приети в болница, но няма опасност за живота им. Част от биткаджиите са арестувани.   Боят е започнал при местен супермаркет. Неясно защо е възникнала свада между две групи, която се превърнала в масов бой. За да бъде той овладян, е било необходимо да бъдат викнати допълнителни полицейски сили, начело на които бил заместник-началника на полицията в Илида Вангелис Анагностикас.   Според местни жители подобни на този инциденти ставали все по-чести.", "date": "2018.05.07", "title": "Масов бой с ножове, бутилки и ютии между българи в Гърция"}
{"url": "https://www.actualno.com/lovech/grajdani-i-taksimetrovi-shofiori-podkrepiha-protesta-na-loveshkata-bolnica-news_673392.html", "text": "  Вeче е възстановено движението по главния път София-Варна при пътния възел \"Абланица\", който беше блокиран за около час от медици от Ловешката болница, таксиметрови шофьори, пристигнали тук с автомобилите си и десетки граждани, които за пореден път излязоха на протест с настояване държавата по-бързо да намери трайно решение за проблемите на Ловешката болница. Здравното заведение е в тежко финансово състояние с просрочени стари задължения от близо 6 милиона лева и запорирани сметки, предаде БНР, цитирано от БГНЕС.  Eдва на 4 май медиците от Ловеч получиха януарските си заплати. Искането на протестиращите е държавата да се намеси в най-кратки срокове. Те призовават както премиера Бойко Борисов, така и министърът на здравеопазването Кирил Ананиев да намерят решение, за да не бъде закрита Ловешката болница заради напускането на медици и тежкото финансово състояние. Ловчанлии настояха също правосъдните органи да потърсят отговорност от виновните за тежкото състояние на лечебното заведение.   Протестиращите неколкократно блокираха и отблокираха пътното платно - на всеки 10 минути, за да не се образуват огромни колони от пътуващи по главния път София-Варна и за да направят тези, които преминават в момента, съпричастни към проблемите на Ловеч заради местната болница.   Кметът на Ловеч Корнелия Маринова заяви, че болницата може да излезе от финансовата криза само с реформа, каквато вече е предложена от основния акционер - държавата. \"Аз нямам работа на протеста. Община Ловеч прави всичко, което е необходимо и което е поискано от Съвета на директорите. Аз също искам яснота за здравното заведение, но моето виждане е, че не по този начин. Цял един оздравителен план беше почти стартирал за изпълнение и отново не бяха съгласни медицинските работници. Не може с непрекъснат отказ от реформи да искаме промяна към добро\", коментира Маринова.", "date": "2018.05.07", "title": "Граждани и таксиметрови шофьори подкрепиха протеста на Ловешката болница"}
{"url": "https://www.actualno.com/europe/putin-pak-poiska-medvedev-za-djasna-ryka-news_673371.html", "text": "  Напълно очаквано руският президент Владимир Путин отново предложи за министър-председател заемащия същата длъжност в момента Дмитрий Медведев, малко след като се закле за четвърти път като президент на Русия.  \"Президентът на Руската федерация внесе кандидатурата на Дмитрий Медведев в Държавната Дума (долната камара на парламента), за да получи съгласието ѝ\", съобщиха от Кремъл в изявление, предаде БГНЕС.\r\nМедведев е президент на Русия от 2008 до 2012 година и министър-председател от 2012 до 2018 година.      Символичната смяна на властта, която по същество не е никаква промяна, беше подпечатана с масови арести на протестиращи срещу Путин, вдъхновени от Алексей Навални. Навални също беше арестуван, но по-късно беше освободен и ще бъде съден за организация на протест без разрешение. Досега няма случай руските власти да са позволили на Навални да организира мирен протест.     ", "date": "2018.05.07", "title": "Путин пак поиска Медведев за дясна ръка"}
{"url": "https://www.actualno.com/society/zakysalite-v-rim-bylgari-poluchiha-sydejstvie-njakoi-se-opravjat-sami-news_673374.html", "text": "  Консулът на България в Рим е оказал съдействие на българските граждани, които бяха блокирани на летището в Рим, съобщава МВнР.  От полета са останали около 70 души, в по-голямата си част българи и малка група чужденци. Някои от българските граждани (група от8 души),  са тръгнали към гара \"Термини\" и са информирали, че са решили да отидат във Флоренция, откъдето да  търсят алтернативни варианти за пътуване. Друга малка група се е  отправила към летище \"Фиумичино\", с цел да си закупи билети за други авиокомпании.   До момента в  Рим е останала група от около 35 български граждани, които са настанени в хотел. Авиокомпания Ryanair им е издала нови билети за полети на дати 10 и 11 май. Авиокомпанията им гарантира една нощувка - за да им бъдат заплатени следващите нощувки до датите на полетите, според регламента на самата авиокомпания, трябва всеки ден да се заявяват в листата на чакащите на гишето на Ryanair на летището. Така има вероятност някои от тях да заминат и по-рано.   Българското посолство в Рим прави опити да съдейства за намирането на бус на изгодна цена, който компактно да  извозва българските граждани до летището всяка сутрин до датите на полетите им, тъй като Ryanair не осигурява транспорт. Посолството ни следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби.\r\nНапомняме, че по-рано днес (7 май) десетки български граждани бяха блокирани на летище \"Чампино\" в Рим, след като полет на Ryanair за София беше отменен поради гъста мъгла.    ", "date": "2018.05.07", "title": "Закъсалите в Рим българи получиха съдействие, някои се оправят сами"}
{"url": "https://www.actualno.com/curious/baba-nacist-izbjaga-ot-germanskoto-pravosydie-news_673375.html", "text": "  Германската полиция издирва 89-годишна баба, осъдена по няколко обвинения за отричане на Холокоста, след като тя не се яви за излежаване на присъдата си, предаде БГНЕС.  Урсула Хавербек, наречена \"Бабата нацист\" от германските медии, беше осъдена през октомври миналата година за подбудителство към нацизъм и осъдена на две години затвор. Но тя не се яви в затвора до 23 април - краен срок за това, за да започне да излежава присъдата си.   \"След като осъденият не се е явил в съответната наказателна институция в рамките на срока, прокурорите във Верден на 4 май 2018 година издадоха заповед за изпълнение на присъдата и са натовариха полицията за нейното изпълнение\", гласи изявление на германската прокуратура. \"Досега осъденият не е бил арестуван\", добавиха те.   Хавербек някога е била председател на крайно десен тренировъчен център, затворен през 2008 година за разпространение на нацистка пропаганда. На няколко пъти е осъждана за отричане на избиването на евреите от нацистите.\r\nПо време на процеса през 2015 година тя настояваше, че не е \"исторически доказано\", че Аушвиц е бил лагер на смъртта. \"Това е само убеждение\", заяви по онова време Хавербек. Тя също така декларира по телевизията, че \"Холокоста е най-голямата и най-устойчива лъжа в историята“.       Около 1,1 милиона души, повечето от които европейски евреи, загиват между 1940 и 1945 година в лагера Аушвиц-Биркенау, преди лагерът на смъртта да бъде превзет от съветските войски.", "date": "2018.05.07", "title": "Баба-нацист избяга от германското правосъдие"}
{"url": "https://www.actualno.com/america/trymp-podkrepi-otgovorna-za-mychenija-v-taen-zatvor-za-direktor-na-cru-news_673378.html", "text": "  Американският президент Доналд Тръмп написа в Twitter, че подкрепя противоречивия избор за директор на Централната разузнавателна агенция (ЦРУ) на Джина Хаспел, след като се появиха сведения, които заплашиха да изтеглят нейната номинация, за да се избегне обсъждане в Сената на нейното минало, свързано с извършени мъчения в затвор в Тайланд.  Джина Хаспел, която има дълга кариера като част от ЦРУ и е зам.-директор на управлението, е управлявала \"черна кутия\" за разпити в Тайланд след атаките на 11 септември в САЩ, напомня БГНЕС.   Хаспел трябва да бъде изслушана от Сената в сряда (9 май). Част от изслушването ще бъде сенатор Джон Макейн, който е бил измъчван в затвор, докато е бил военнопленник Виетнамската война, и който изрази съмнения относно кандидатурата ѝ заради нейното минало.   \"Много уважаваната от мен Джина Хаспел попадна под огъня само защото е била твърде груба с терористи”, заяви в Twitter Тръмп. И допълни – \"мислeйки за онези опасни моменти, ние имаме най-квалифицирания кандидат за тази длъжност, жена, която демократите искат да изритат, защото е била твърде група с терористи. Победа за Джина!”.\r\nСпоред американската преса именно Тръмп е натиснал Хаспел да не оттегли номинацията си.       Хаспел, която е на 61 години, е силно уважавана от разузнавателната общност. В тези среди тя е известна като дисциплиниран, политически необвързан агент, който взима трудните позиции и неприятните задачи. След като стана заместник-директор на ЦРУ преди едва година, Тръмп я номинира за най-високата длъжност в агенцията, тъй като бившият директор Майк Помпео стана държавен секретар на САЩ.", "date": "2018.05.07", "title": "Тръмп подкрепи отговорна за мъчения в таен затвор за директор на ЦРУ"}
{"url": "https://www.actualno.com/balkani/amerikanec-shte-e-obvinitel-nomer-edno-v-mejdunarodnija-syd-za-kosovo-news_673380.html", "text": "  Американският прокурор Джек Смит ще ръководи обвинението в Специалния съд за военни престъпления в Хага извършени по време на войната в Косово, в периода 1998-1999 година, предаде БГНЕС.  Смит беше избран за главен прокурор на съда. Специалният съд ще разследва извършените от косовските албанци престъпления над сръбското цивилно население от страна на Армията за освобождение на Косово.   \"За мен е чест и удоволствие да ръководя този съд\", каза Смит пред председателя на Специалния съд Екатерина Трендафилова.   ", "date": "2018.05.07", "title": "Американец ще е обвинител номер едно в международния съд за Косово"}
{"url": "https://www.actualno.com/goodnews/rusenskata-shkola-po-piano-s-priznanie-v-rumynija-news_673318.html", "text": "  Талантливият русенски пианист Николай Димитров направи истински фурор на Шестия Международен конкурс по пиано \"Фредерик Шопен\", който се проведе в румънския град Бакъу, предаде БГНЕС.  Възпитаникът на клавирния педагог Даниела Кюркчиева имаше честта да открие официално конкурса в качеството си на носител на \"Гран при\" от миналогодишното издание.   16-годишният пианист от Училището по изкуствата изпълни Концерт за пиано №1 от Менделсон заедно с Филхармонията на Бакъу \"Михаел Жора\" под диригентството на Давид Марчиан. Той беше бурно аплодиран от публиката в зала „Атенеу“ и бе извикан на бис, където изсвири по невероятен начин Импромптю от Шуберт.   Признание за русенската школа по пиано беше и участието на ръководителя на клавирната група в НУИ \"Проф.Веселин Стоянов\" Даниела Кюркчиева като член на международното жури на конкурса. От името на организационния комитет на Международния конкурс \"Франц Шуберт\" в Русе тя връчи специална награда на най-малкия участник в Бакъу – талантливия пианист Дариус Лунгу, за участие в 12-ото издание на \"Шуберт\" без заплащане на такса.\r\nВ категорията 14-16 години, където бяха най-многобройните участници, възпитаникът на НУИ-Русе Александър Стоянов от класа на Красимира Иванова получи поощрителна награда.       ", "date": "2018.05.07", "title": "Русенската школа по пиано с признание в Румъния"}
{"url": "https://www.actualno.com/society/novinite-naj-vajnoto-za-denja-7-maj-news_673383.html", "text": "      Алпинистът Боян Петров е в неизвестност от 3 май насам, след като е опитал да покори най-ниския от върховете, високи над 8000 метра - 8013 метра. Новината за изчезването на Петров беше съобщена от съпругата му Радослава във Facebook. Съгласно информацията, Петров е изчезнал след опит за покоряване на връх Шиша Пангма. Този връх е един от най-опасните за покоряване и е най-малко пъти изкачван от всички осемхилядници на света.   Петров е тръгнал да се качва сам, след като останалите алпинисти, които били с него, се върнали. Времето в района е много лошо и тепърва ще се прави опит българинът да бъде потърсен. пък за кратко даде по-голяма надежда за съдбата на алпиниста ни.     Русия е преживяла много трудности в своята история и винаги е успявала да се възроди от тях като птица феникс - ще го стори и сега. Това беше основното послание, което руският президент Владимир Путин отправи в речта си по случай встъпването си в длъжност за четвърти мандат като президент на Русия. Той отново поиска да му е премиер. Религиозен радикализъм и осъществяване на терористични актове, основани на него, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната, както и разпространението на религиозни доктрини за промяна на държавното устройство, светския характер и закони на страната ни - това са причините, поради които лидерът на ВМРО, вицепремиер и министър на отбраната Красимир Каракачанов официално предлага промени в Закона за вероизповеданията. Каракачанов обяви чрез личния си профил във Facebook, че официално внася предложенията си в парламента.     Независимо дали в България ще има нов Закон за защита на личните данни, който да внедри Регламента на ЕС за защита на личните данни (GDPR), този регламент влиза в сила от 25 май. Това заяви председателят на Комисията за защита на личните данни Венцислав Караджов. Основният момент в GDPR е да има по-сериозни ограничения при използването на ЕГН в публичния и частния сектор. В близките година и половина-две ще има криза в Русия с т.нар. \"лоши дългове\" (бел. ред. – ). Това твърди пред в. \"Независимая газета\" бившият руски зам.-министър на икономическото развитие в периода 2014 – 2017 година и научен сътрудник на Института за икономическа политика Александър Ведев. Той посочва и защо. \"Имаме кредитен портфейл от 11 трилиона рубли и годишна лихвена ставка от 16%, като всяка година трябва да изплащаме 2 трилиона рубли\", обобщава експертът. Ще минат няколко седмици преди ЕК да предостави повече подробности за предложението си за бюджетна рамка от 1,279 трилиона евро за периода 2021 - 2027 година, което след това в продължение на месеци, ако не и на години ще бъде предмет на разпри между правителствата, депутатите и лобистките групи. Ето някои от тези, които изглеждат като първоначални победители и губещи от проекта на бюджета на Гюнтер Йотингер, според Politico.   Българи са предизвикали масово сбиване в Траганос, Западен Пелопонес. Инцидентът е станал факт още в края на миналата седмица – на 4 май вечерта. Има директива, това се случва винаги около 4 май. Това заяви собственикът на БГНЕС Любчо Нешков във връзка с инцидент, при който той беше задържан в Гърция. Нешков, заедно с още двама души, беше задържан при опит да отдаде почит на паметта на Гоце Делчев. Големият българин загива близо до гръцкия град Серес, като там има полуразрушен олтар. Около 180 българи са блокирани на летище \"Чампино\" в италианската столица Рим, съобщава МВнР. Съгласно информацията на външното ни министерство, това е станало заради отменен полет на нискотарифната компания Ryanair до София - заради гъста мъгла. На тях им от посолството ни в Рим. 31 къщи са разрушени в източната част на остров Хаваи, най-големия в едноименния архипелаг, заради изригването на вулкана Килауеа. Сградите са унищожени от потоците лава. Телевизия CNN съобщава за 1700 евакуирани. Към момента са открити 9 вулканични пукнатини, от тях изригва лава и отровни газове. Шведската академия, която присъжда Нобеловите награди за литература, заяви, че четирима от нейните членове (които традиционно са назначени до живот) ще бъдат освободени от длъжност след скандала за сексуално насилие, който провали тазгодишните награди, предаде БГНЕС. Организацията беше разтърсена, след като през ноември миналата година шведски ежедневник публикува свидетелските показания (в разгара на кампанията #Metoo) на 18 жени, които заявяват, че са били изнасилени или сексуално насилвани от влиятелни фигури със сериозни връзки с Академията. Първата ни ракета при мъжете Григор Димитров ще се изправи срещу познат съперник в първия си мач в испанската столица Мадрид. Димитров излиза срещу Милош Раонич. Преди мача нашето момче направи тренировка със световния номер едно Рафаел Надал.", "date": "2018.05.07", "title": "Новините: Най-важното за деня, 7 май"}
{"url": "https://www.actualno.com/society/bojan-petrov-e-izcheznal-v-tibet-news_673322.html", "text": "  Алпинистът Боян Петров е в неизвестност, след като е опитал да покори най-ниския от върховете, високи над 8000 метра - 8013 метра. Новината за изчезването на Петров беше съобщена от съпругата му Радослава във Facebook.  Съгласно информацията, Петров е изчезнал след опит за покоряване на връх Шиша Пангма. Този връх е един от най-опасните за покоряване и е най-малко пъти изкачван от всички осемхилядници на света.\r\nСпоред Радослава Петров е изчезнал преди няколко дни. Ясно е къде е бил за последно - лагер 3 към подстъпа на върха. В момента тече издирване, но сигурни новини могат да се очакват най-рано утре.   От МВнР посочват, че Петров е в неизвестност от 3 май насам. Той е опитал да покори върха заедно с още 10 души. Според информацията на МВнР, неговата липса е била забелязана от участниците в експедицията в района на Шиша Пангма на около 7500 метра надморска височина. Веднага след това са изпратени трима души, за да го издирват. На 6 май сутринта, на 7350 метра надморска височина са били открити палатката и спалният чувал на алпиниста. Поради внезапно влошаване на метеорологичните условия в района тримата спасители временно са прекратили издирването.   Припомняме, че преди време Петров си постави за цел да покори всички осемхилядници. Неговият живот е един от примерите за силна воля - той е болен от диабет, а преди две години в Кресненското дефиле, докато заедно с еколога Андрей Ковачев проучваха възможни маршрути за преминаване на трасето на АМ \"Струма\" така, че да не застраши диви местообитания. Петров беше известно време в кома след тази катастрофа.     ", "date": "2018.05.07", "title": "Боян Петров е изчезнал в Тибет"}
{"url": "https://www.actualno.com/society/stotici-bylgari-ostanaha-blokirani-v-rim-sled-otmenen-polet-na-ryanair-news_673336.html", "text": "  Около 180 българи са блокирани на летище \"Чампино\" в италианската столица Рим, съобщава МВнР.  Съгласно информацията на външното ни министерство, това е станало заради отменен полет на нискотарифната компания Ryanair до София - заради гъста мъгла. Подаден е сигнал до българското посолство в Рим и на място вече има двама души от персонала му, единият от които е консулът ни в Италия, които да окажат съдействие. След подадения сигнал, българските дипломати са осъществили контакт с  летищните власти, както и с представители на авиокомпанията. Посолството  съдейства за осигуряване на алтернативен транспорт на българските  граждани до България.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим:   Телефон: +39 06 322 4640 и +39 06 322 4643\r\nФакс: : +39 06 322 61 22 и +39 06 3224656    Дежурен телефон в извън работно време:   +39 06 322 4640 и +39 06 322 4643\r\nЕто можете да прочетете какви са правата ви като пътник с билет при отменен полет в рамките на ЕС.      ", "date": "2018.05.07", "title": "Стотици българи останаха блокирани в Рим след отменен полет на Ryanair"}
{"url": "https://www.actualno.com/analysis/shte-byde-li-udarena-rusija-ot-ipotechna-kriza-po-amerikanski-news_673339.html", "text": "  Русия винаги се е възраждала като птица феникс, след множеството изпитания, които е преживяла. руският президент Владимир Путин при официалното си встъпване в длъжност – за четвърти път в живота си.  Преди бляскавата церемония обаче, беше посочен един от многото сериозни проблеми, пред които се е изправила Путинова Русия – икономиката. В близките година и половина-две ще има криза в Русия с т.нар. \"лоши дългове\" (бел. ред. – ). Това твърди пред в. \" \" бившият руски зам.-министър на икономическото развитие в периода 2014 – 2017 година и научен сътрудник на Института за икономическа политика Александър Ведев.   Според Ведев ситуацията е \"катастрофална\". Той посочва и защо. \" \", обобщава експертът. Съгласно изчисленията на Ведев, голяма част от руснаците не могат да си позволяват лихва от 10% и повече по взет кредит и той се превръща в просрочен и несъбираем. Той посочва, че огромната част от тези заеми са теглени от по-бедни руснаци. И поставя сериозен въпрос – устойчиво ли ще е развитието на руската икономика чрез стимулиране на тегленето на кредити от хора с по-скромно материално положение?   Финансовият анализатор Алексей Коренев е съгласен с гледната точка на Ведев и изтъква, че след по-тежките икономически времена в периода 2014 – 2016 година потреблението в Русия действително расте, но . И предвид макроикономическата рамка, показваща постепенно излизане на руската икономика от дупката, то може да се очаква, че Руската централна банка ще спре да сваля основната си лихва и това ще доведе до вдигане и на лихвите по потребителските кредити. А Коренев потвърждава някои сметки на Ведев – . По данни на Руския национален статистически институт . Това са все хора, които не могат да си позволят ипотека дори при нула процента лихва, смята Коренев.\r\nФинансовият експерт Богдан Зварич обаче твърди, че няма място за толкова сериозни притеснения. По думите му, банките в Русия стават все по-внимателни при отпускането на кредити, за да не се стига до ситуация на просрочия и несъбираемост. Банкерът Андрей Лушин признава тезата на Ведев, че не бива кредитирането да се превръща в локомотив на руската икономика, но не вижда проблем в близко бъдеще така, както предрича бившият руски зам.-министър на икономическото развитие. Лушин обаче е съгласен, че ако тенденцията за отпускане на ипотечни кредити се запази, без да бъдат взети по-сериозни мерки, криза ще настъпи.       Увереност в силата на руската финансова система да издържи показва доцентът по финансови и банкови науки Сергей Хестанов. Според него, . – не всички просрочени кредити ще бъдат невъзстановими и – 70% от руската банкова система де факто е национализирана чрез подкрепа със заеми от държава.", "date": "2018.05.07", "title": "Ще бъде ли ударена Русия от ипотечна криза по американски?"}
{"url": "https://www.actualno.com/lovech/lekarite-ot-bolnicata-v-lovech-shte-blokirat-pytja-sofija-varna-news_673326.html", "text": "  Медиците от ловешката болница излизат отново на протест заради неизплатени заплати и неясното бъдеще на лечебното заведение, информира БГНЕС.  В знак на недоволство в 17:00 часа́ те планират да блокират движението по главния път София - Варна, в района на пътен възел Абланица край Ловеч, предаде БНР. Работещите в ловешката болница получиха едва в петък (4 май) януарските си заплати. Медиците обаче настояват за трайно решаване на проблема с изплащането на заплатите им и излизането на лечебното заведение от тежкото финансово състояние. \"Не можем повече, не се издържа. Вече и колеги няма\", каза един от тях. \"При следващо напускане ще предстои закриването на още отделения\", допълни друг.   \"Това, че сме получили някаква заплата, не решава проблема. Това е ден за ден – така караме вече колко години\", сподели трети. \"В XXI век да нямаме болница. Това е престъпление“, недоволства друг медик.   И днешният протест на ловешките медици ще бъде подкрепен от таксиметрови шофьори и жители на града.", "date": "2018.05.07", "title": "Лекарите от болницата в Ловеч ще блокират пътя София - Варна"}
{"url": "https://www.actualno.com/asia/i-boris-djonsyn-moli-trymp-da-ne-razvalja-jadrenoto-sporazumenie-s-iran-news_673327.html", "text": "  Британският външен министър Борис Джонсън призова американският президент Доналд Тръмп САЩ да не се отказват от ядрената сделка с Иран. Според британския политик \"в тази деликатна ситуация оттеглянето (на САЩ) би било грешка\", предаде БГНЕС.  Джонсън е във Вашингтон в опит да убеди американския президент да остане част от този международен договор. Във Вашингтон британският външен министър ще се срещне с вицепрезидента  Майк Пенс, съветникът по националната сигурност Джон Болтън и известни  фигури от Конгреса, работещи в сферата на външната политика. Той няма да  има среща с Тръмп, но се очаква да се появи в предаване на Fox News, за  което се знае, че Тръмп следи неотклонно. Великобритания и нейните европейски съюзници трябва да убедят до 12 май Тръмп да остане част от споразумението с Техеран.   Според сделката Иран се съгласи да ограничи дейността си в ядрената област, срещу което да бъдат намалени санкциите срещу икономиката му. Американският президент обаче отправи остри критики към споразумението, определяйки го като \"безумно\".   Великобритания, Франция и Германия работят зад кулисите от седмици за запазване в сила на сделката, която беше постигната по време на администрацията на Барак Обама и включва Русия и Китай като поддръжници.\r\nВ свой коментар във в. The New York Times Джонсън изрази мнението, че \"само Иран ще спечели\" от изоставянето на ядрените ограничения. \"От всички възможности, които имаме за гарантиране, че Иран никога няма да получи ядрено оръжие, този пакт предлага най-малкото недостатъци. Със сигурност има слабости, но съм убеден, че могат да бъдат отстранени\", пише той.       Джонсън казва и, че споразумението е поставило ограничения върху ядрената програма на Иран и че \"сега, когато тези белезници са на мястото си, не виждам никакво предимство да ги отстраняваме\".\r\nОсвен Берлин, Париж и Лондон и ООН предупреди Тръмп да не се оттегля от ядрената сделка с Иран.", "date": "2018.05.07", "title": "И Борис Джонсън моли Тръмп да не разваля ядреното споразумение с Иран"}
{"url": "https://www.actualno.com/showbusiness/equinox-sys-specialna-molba-za-podkrepa-za-evrovizija-2018-video-news_673330.html", "text": "  Българският представител на тазгодишната \"Евровизия\" - група Equinox, ще излезе в първия полуфинал на надпреварата утре вечер (8 май).  Жана Бергендорф, Владимир Михайлов, Георги Симеонов-JJ, Джони Манюел и Трей Кембъл ще излязат под номер 10 на престижната музикална сцена. Състезанието започва в 22:00 часа българско време.   За нашата песен  - \"Bones\" - ще могат да гласуват телевизионните зрители в Испания, Португалия, Великобритания, Чехия, Белгия, Австрия, Ирландия, Кипър, Гърция, Израел, Швейцария, Финландия, Беларус, Литва, Албания, Исландия, Азербайджан, Естония, Армения, Хърватия и Македония. Според регламента на Европейския съюз за радио и телевизия (EBU) от България може да се гласува за другите изпълнители, но тези българи, които се намират в една от изброените чужди държави, имат шанса да подкрепят Equinox. Сънародниците ни трябва да гледат местната телевизия, която излъчва конкурса и да следват посочените инструкции и телефонните номера, които се появяват на екрана.   Вотът на зрителите започва веднага след края на последната конкурсна песен.\r\nПреди утрешното си изпълнение, от Equinox излязоха със специално послание за българите в чужбина. Музикантите помолиха за подкрепа всички наши сънародници и ги поздравиха със специална песен. Коя е тя - вижте в долното видео:        ", "date": "2018.05.07", "title": "Equinox със специална молба за подкрепа за Евровизия 2018 (ВИДЕО)"}
{"url": "https://www.actualno.com/asia/dva-sluchaja-na-iznasileni-i-zapaleni-momicheta-potresoha-indija-news_673320.html", "text": "  17-годишна индийка се бори за живота си, след като била изнасилена, полята с керосин и подпалена. Това е втори случай на насилие, който разтърси Индия в последно време, а битката срещу сексуалното насилие в страната набира сила.  Девойката била нападната в същия ден и в същия източен щат Джаркханд, както и 16-годишно момиче, което също беше изнасилено и загина, след като беше запалено, съобщава БГНЕС.   \"Момичето има 70% изгаряния от първа степен. Има шанс да оцелее\", заяви пред АФП полицейският началник Шаилендра Барнвал. Полицията е арестувала 19-годишен млад мъж, който живее в същото предградие като жертвата. \"Той залял момичето с керосин и го подпалил\", каза Барнвал.   Престъплението е станало факт на 4 май. В същия ден в община Чатра на щата Джаркханд имаше подобен случай, във връзка с който са задържани 15 души.\r\nПри единия от случаите заподозреният в изнасилването се разгневил, тъй като селският съвет го осъдил на сто клякания и глоба от 750 долара за изнасилването на момиче. Поради това насилникът нападнал къщата на родителите на жертвата на своето сексуално насилие и я подпалил, докато момичето било вътре.       Двата случая отново насочиха вниманието към наказване на изнасилването в Индия, където около 40 000 случая са докладвани през 2016 гodina.\r\nОбществото буквално е в агония след зловещия случай на груповото изнасилване и убийството на 8-годишно момиче в щата Джаму и Кашмир, който случай ще бъде разгледан утре (8 април) от Индиийския върховен съд. По делото обвиняеми са осем хиндуисти, които отвлекли, изнасилили и убили момичето, което е изповядвало исляма.", "date": "2018.05.07", "title": "Два случая на изнасилени и запалени момичета потресоха Индия"}
{"url": "https://www.actualno.com/america/misljat-li-sasht-da-iztegljat-amerikanskite-vojski-ot-ujna-koreja-news_673287.html", "text": "  Вашингтон и Сеул проявяват все по-голяма готовност да обсъждат въпроса за възможното изтегляне на американските войски от Южна Корея, пише The Wall Street Journal, цитиран от БГНЕС.  Изданието подчертава, че \"по-рано тази тема е била табу\" в САЩ и Южна Корея, но тя излиза на преден план след планираната среща на севернокорейския лидер Ким Чен Ун с американския президент Доналд Тръмп. В публикацията се отбелязва, че според експертите по КНДР въпросът за възможното изтегляне на американските войски от Южна Корея ще бъде повдигнат от Ким Чен Ун.   Вестникът констатира, че съветникът на президента по националната сигурност Джон Болтън, представители на Пентагона, а също така южнокорейските власти в момента отричат, че Вашингтон и Пхенян водят преговори за възможното изтегляне на американските войски от Южна Корея. \"И въпреки това, в последните седмици дискусиите по този въпрос започнаха да се водят по-активно, ключовите съветници и официални лица в американското и южнокорейското правителство са по-отворени за тази идея\", подчертава The Wall Street Journal.   Медията припомня, че през април министърът на отбраната на САЩ Джеймс Матис не отговори еднозначно на въпроса дали подписването на мирен договор между Сеул и Пхенян ще сложи край на американското военно присъствие на Корейския полуостров. Ръководителят на Пентагона каза, че това е тема, която Вашингтон първо ще обсъди със съюзниците си.\r\nПо-рано Тръмп е заявявал, че САЩ не получават нищо в замяна на 1,2 милиарда долара, които Вашингтон изразходва годишно, за да държи своите военни в Южна Корея.       ", "date": "2018.05.07", "title": "Мислят ли САЩ да изтеглят американските войски от Южна Корея?"}
{"url": "https://www.actualno.com/balkani/dosta-gyrci-njamat-nishto-protiv-v-imeto-na-makedonija-da-prisystva-dumata-makedonija-news_673329.html", "text": "  45 на сто от гърците приемат в новото наименование на Република Македония да се използва и терминът \"Македония\". Това сочат данните от социологическото проучване на агенция \"Прората\" на Института за алтернативни политики ЕНА, които са публикувани в днешния брой на вестник \"Етнос\", предаде БГНЕС.  23 на сто от запитаните казват, че са \"бесни\" от перспективата новото име да съдържа терминът \"Македония\". 14 на сто са казали, че се срамуват, че са гърци, а 13 на сто са безразлични към този въпрос. 5 на сто от анкетираните са отказали да отговорят на въпросите.   87% от участниците в проучваните са посочили Турция като най-враждебната държава, а 45 на сто - Република Македония. 69 на сто от запитаните пък не виждат в Македония заплаха за териториалната цялост на Гърция, а 21 на сто на противното мнение.   10 на сто от гърците смятат, че България е враждебно настроена спрямо тях, а 70 на сто са на противоположното мнение. За Албания тези проценти са 47 срещу 37 на сто.\r\nНа въпрос \"кой е най-важният проблем пред гръцката външна политика\", 46 на сто отговорили, че това са отношенията с Турция. За 34 на сто това е проблемът с бежанската криза, а за само пет на сто - спорът с името на Република Македония.       ", "date": "2018.05.07", "title": "Доста гърци нямат нищо против в името на Македония да присъства думата \"Македония\""}
{"url": "https://www.actualno.com/america/symnenija-moje-bi-cru-njama-da-byde-oglaveno-za-pryv-pyt-ot-jena-news_673288.html", "text": "  Зам.-директорът на ЦРУ Джина Хаспел, която беше издигната от президента Доналд Тръмп за директор на ЦРУ, е заявила в Белия дом, че желае да отклони това предложение заради избухването на възможен скандал във връзка с използването на мъчения при разпитите на заподозрени в тероризъм. Президентските съветници са успели да я разубедят, пише The Washington Post, цитиран от БГНЕС.  Хаспел е първи заместник-директор на ЦРУ, като в момента временно ръководи ведомството, след като на 26 април нейният бивш началник Майк Помпео стана държавен секретар. По информация на изданието, тя е пристигнала в петък (4 май) на съвещание в Белия дом, за да обсъди щекотливите въпроси, които могат да възникнат по време на изслушванията на нейната кандидатура в специалния комитет по разузнаване на Сената. Хаспел е заявила, че е по-добре да се откаже от назначението, тъй като дискусиите по време на изслушването, което ще се състои на 9 май, \"могат да нанесат щети не само на нейната репутация, но и на репутацията на цялото ЦРУ\". След това Хаспел се е върнала в централата на ЦРУ в Лангли.   Малко по-късно при нея е пристигнала група високопоставени служители на Белия дом, включително съветникът по законодателна дейност Марк Шорт и говорителката на Тръмп Сара Сандърс. \"Техният разговор с Хаспел е продължил няколко часа, но те са си тръгнали, без да са убедени, че са успели да уговорят Хаспел да се придържа към набелязания план. И едва в събота сутринта са получили от нея такива уверения\", заяви един от източниците, цитиран от The Washington Post.   На 13 март президентът Тръмп обяви, че уволнява държавния секретар Рекс Тилърсън и назначава на негово място Майк Помпео. Едновременно с това той посочи, че Помпео ще бъде заменен от Хаспел, кадрова разузнавачка с над 30 години стаж.\r\nВеднага след това вестник The New York Times съобщи, че през 2002 година тя е отговаряла за таен затвор на ЦРУ в Тайланд, където е бил измъчван заподозрения за тероризъм Абу Зубайда.       ", "date": "2018.05.07", "title": "Съмнения - може би ЦРУ няма да бъде оглавено за пръв път от жена"}
{"url": "https://www.actualno.com/europe/vijte-bljaskavata-ceremonija-po-vstypvaneto-v-dlyjnost-na-putin-video-news_673334.html", "text": "  Русия е преживяла много трудности в своята история и винаги е успявала да се възроди от тях като птица феникс - ще го стори и сега. Това беше основното послание, което руският президент Владимир Путин отправи в речта си по случай встъпването си в длъжност за четвърти мандат като президент на Русия.          Путин увери, че вижда като свой дълг да направи всичко възможно да служи на руския народ и да работи за бляскавото бъдеще на страната си, както и да оправдае очакванията на руснаците. Той добави, че историята не прощава изоставането на никого и затова ще приеме предизвикателствата на времето. \"Русия трябва да върви в крак с глобалните промени и да остава открита за диалог. Страната трябва да бъде съвременна и динамична, смело да приема предизвикателствата на времето, защото историята не прощава за отпуснатост\", каза руският държавен глава.\r\nКато свои основни приоритети новият-стар руски президент видя образованието, здравеопазването и защитата на майките с деца. Особено внимание ще обърнем на традиционните семейни ценности, добави той.       Путин обеща да разчита на \"дръзновеността\" на младите хора и на техните способности да станат водачи на промените. Той допълни, че понятия като репутация, чест, отзивчивост и откритост трябва да станат жизнени норми за представителите на всички нива на властта.\r\nПрезидентът на Русия не пропусна да отбележи, че сигурността и отбранителните способности на Русия са осигурени и на тях и в бъдеще ще бъде отделяно сериозно внимание.", "date": "2018.05.07", "title": "Вижте бляскавата церемония по встъпването в длъжност на Путин (ВИДЕО)"}
{"url": "https://www.actualno.com/analysis/moje-li-absolutnata-vlast-na-erdogan-v-turcija-da-ne-stane-realnost-news_673324.html", "text": "  До президентските избори в Турция остава месец и половина (бел. ред. - ), но напрежението се покачва всеки ден. В това са убедени редица анализатори, чиито мнения и позиции се появяват всеки ден в реномирани западни медии.  В специален манифест Ердоган вече обяви целите си, сред които подчерта „социалната справедливост“ във всяка сфера на живота. По думите му на първо място целта е създаване на институционална структура на правосъдието и по този начин \"да се постигне социалната справедливост във всяка област изцяло след 24 юни\", информира БГНЕС.   \"В икономиката, обществените услуги, трудовия живот, политиката и всички други области, установяването на справедливост ще продължи да бъде основната цел на нашите политики\", заяви президентът. \"С президентската правителствена система националният доход ще се увеличи и тъй като той ще се разпространи по-нататък в обществото, така че разликата между доходите ще се затваря бързо\", добави той. \"Турция се превръща във важна сила в света. Турция ще бъде световна сила, водеща сила\", обеща Ердоган.   Обещанията му бяха насочени и към икономиката, чието състояние и прогнозите за нейното развитие вероятно бяха една от основните официално декларирани причини за изтегляне на парламентарните и президентски избори в Турция с повече от една година напред. Ердоган обеща намаляване на инфлация, лихвени проценти и текущ дефицит, чрез което турската икономика ще стане по-устойчива в случай на външни сътресения.\r\nДоколкото след изборите влиза в сила новата система на управление в Турция – президентска изпълнителна власт – това щяло да доведе в страната до повече демокрация, подчерта турският президент. Ердоган подчерта бъдещите ангажименти на парламент, правителство и съдебна власт, но не се спря на ролята на президентската институция.    Сегашният президент на Турция беше премиер на страната от 2003 до 2014 година, след което стана първият пряко избран държавен глава на държавата. Ако спечели изборите на 24 юни той ще бъде и първият държавен глава при новата система на президент с изпълнителна власт, която иззема множество от правомощията на институцията на министър-председателя.    Белези за нервността на Ердоган има предостатъчно: изтеглянето на изборите с цели 18 месеца напред или натискът над бившия президент Абдуллах Гюл да не се кандидатира за президентския пост. Но достатъчно ли ще е това, за да не получи Ердоган по-голяма власт, пита в свой анализ за \"Франкфуртер Алгемайне Цайтунг\" Райнер Херман.    Изборите всъщност трябваше да се проведат чак в края на 2019 година. Ердоган обаче ги изтегли с повече от година напред – те са насрочени за 24 юни 2018 година. Времето е малко и партиите почти всеки ден номинират кандидатите си за президентския пост. Няма никакво съмнение, че Ердоган ще спечели първия тур и то с голяма преднина.    Опозиционните партии усилено издирват кандидати, които да успеят да се наложат над Ердоган на втория тур, предвиден за 8 юли. Опозицията сключва и предизборни обединения, с чиято помощ по-малките партии да успеят да прескочат десетпроцентовата бариера за влизане в парламента, което би намалило шансовете на управляващата Партия на справедливостта и развитието (ПСР) да получи абсолютно мнозинство. Общата цел на опозиционните партии е да предотвратят подобно абсолютно мнозинство на ПСР и да осуетят преизбирането на Ердоган, който при победа ще може да управлява с още повече правомощия.\r\nБелези за нервността на Ердоган и неговата партия има достатъчно. Първият от тях е изтеглянето на изборите с цели 18 месеца напред. Другият е натискът на управляващите над бившия президент Абдуллах Гюл да не се кандидатира за президентския пост. Защото опозиционните партии могат и искат да се обединят зад Гюл, който е критик на Ердоган и неговата управляваща партия. На Ердоган не му се харесва и това, че лявата прокюрдска Демократична партия на народите /ДПН/ изпраща в надпреварата своя харизматичен бивш председател Селяхатин Демирташ. От ноември 2016 година той е арестуван, но все още не е осъден, така че има право да се кандидатира. Онези кюрди, които иначе не биха се отправили към урните, сега ще дадат своя глас.\r\nОт консервативния резервоар на ПСР изпъква още турската националистка и бивша министърка на вътрешните работи Мерал Акшенер, която наскоро основа своята дясна \"Добра партия\". Най-голямата опозиционна партия в Турция - Републиканската народна партия (РНП) издигна кандидатурата на Мухарем Индже, надявайки се на втория тур той да обедини както кюрдските избиратели, така и избирателите на Мерал Акшенер.       Това означава, че за Ердоган ще е от решаващо значение да успее да събере абсолютно мнозинство още на първия тур. Неслучайно опозиционните партии настояха да бъдат изпратени наблюдатели на изборите, за да бъдат избегнати манипулации и фалшификации.\r\nС обявяването на предсрочни избори Партията на справедливостта и развитието (ПСР) искаше да предотврати участието на основаната едва през октомври 2017 година \"Добра партия“ на Акшенер. Републиканската народна партия обаче провали тези сметки на Ердоган, като даде на новата партия 15 депутати \"на заем\", така че тя да може да образува собствена фракция в парламента, а заедно с това – и да участва в изборите.\r\nИ все пак – поне една от сметките на Ердоган може да излезе вярна. Големите опозиционни партии в Турция са толкова различни в идеологическо отношение, че едва ли ще са способни да водят решителни съвместни действия. А бившата опозиционна Партия на националистическото действие (ПНД) така и така е вече на страната на Ердоган. С нейна помощ той иска да спечели изборите още на първия тур. И шансовете му не са никак лоши. Но далеч не са толкова големи, колкото бяха след неуспешния опит за преврат през юли 2016 година.", "date": "2018.05.07", "title": "Може ли абсолютната власт на Ердоган в Турция да не стане реалност?"}
{"url": "https://www.actualno.com/society/prognoza-za-vremeto-7-maj-ponedelnik-news_673273.html", "text": "  Днес през страната ще премине студен атмосферен фронт и въздушната маса ще е неустойчива. Ще се развива купеста и купесто-дъждовна облачност, мощна в часовете след обяд и преди полунощ. На много места ще има краткотрайни и интензивни валежи, придружени с гръмотевични бури. Очакват се и градушки. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев.  Най-голяма вероятност за значителни по количество валежи има на места, главно в западната половина от страната. Ще духа слаб, в източните райони до умерен вятър от север-североизток. Минимални температури - между 12° и 17°, максимални - между 21° и 26°. Атмосферното налягане е и ще се задържи по-ниско от средното за май.\r\nНад Черноморието ще се развива купеста и купесто-дъждовна облачност и на места ще има краткотрайни превалявания и гръмотевична дейност. Ще духа до умерен североизточен вятър. Максимални температури на въздуха: 21°-23°. Температурата на морската вода е 16°-18°. Вълнението на морето ще бъде 2-4 бала.      Над планините ще се развива купесто-дъждовна облачност и на много места ще има краткотрайни и интензивни валежи, придружени с гръмотевични бури. Вятърът ще бъде от североизток до умерен. Максимална температура на височина 1200 метра около 16°, на 2000 метра – около 9°.\r\nОт вторник до четвъртък въздушната маса над страната ще остане неустойчива. Ще се развива купесто-дъждовна облачност, мощна в следобедните часове и до полунощ. През повечето дни ще има краткотрайни валежи, придружени с гръмотевични бури. Очакват се и градушки. Най-голяма вероятност за по-интензивни и значителни по количество валежи има в четвъртък, на места, главно в Западна и Централна България.    Временно затихване на явленията, в повечето райони, ще има след полунощ и в ранните сутрешни часове, когато и облачността временно ще се разкъсва. Вятърът ще се задържи предимно от североизток, слаб до умерен; във вторник за кратко ще бъде от северозапад. Преобладаващите максимални температури ще са между 20° и 25°, малко по-високи в сряда. Минималните ще са най-често между 10° и 15°.", "date": "2018.05.07", "title": "Прогноза за времето - 7 май (понеделник)"}
{"url": "https://www.actualno.com/europe/erdogan-objavi-programata-si-za-predstojashtite-izbori-news_673277.html", "text": "  Лидерът на управляващата Партия на справедливостта и развитието (ПСР) и президент на Турция Реджеп Тайип Ердоган, обяви своята програма за предстоящите президентски и парламентарни избори на 24 юни, обещавайки да засили „социалната справедливост“ във всяка сфера на живота, пише турският вестник Hurriyet, предаде \"Фокус\".  „Нашият приоритет ще бъде да установим институционалната структура на справедливост и по този начин да установим социална справедливост във всяка сфера на живота след 24 юни“, заяви той, обръщайки се към присъстващите на провинциалния конгрес на ПСР в Истанбул на 6 май.   „В икономиката, обществените услуги, работния живот, политиката и всички други сфери, установяването на справедливост ще продължи да бъде главната цел на нашите политики“, заяви Ердоган.   „С президентската система, приходите на населението ще се увеличат и това ще помогне за затварянето на дупката между бедни и богати“, допълни той.\r\n„Турция се превръща във важна сила в света. Турция ще бъде глобална и лидерска сила“, заяви турският президент.       Говорейки пред хиляди последователи Реджеп Ердоган също заяви, че новата президентска система, към която Турция ще премине след изборите, ще даде нов тласък на икономиката.\r\nСистемата ще донесе и повече демокрация, според турския президент.", "date": "2018.05.07", "title": "Ердоган обяви програмата си за предстоящите избори"}
{"url": "https://www.actualno.com/asia/vseki-vtori-v-livan-e-glasuval-na-provejdashtite-se-tam-izbori-news_673293.html", "text": "  Избирателната активност на изборите в Ливан е достигнала 49%, съобщи вътрешният министър Нухад Машнук. Най-висока е избирателната активност в окръг Библос – 63%, а най-ниска - в столицата Бейрут – 31%, предаде БГНЕС.  \"Тези избори са важен ден за ливанската демокрация и завършиха с триумф\", подчерта Машнук. Армията и силите за сигурност са съдействали за успеха на гласуването, отбеляза министърът.   Двама сунитски политици - Файсал Карам и Наджиб Микати, водят в северната столица Триполи. Движението \"Ал Мустакбал\", което се оглавява от премиера Саад Харири, е на трето място.   В столицата Бейрут пълна изненада поднесоха две дами – Пола Якубюн и Джумана Хадад, които победиха във втори избирателен окръг.\r\nПраво на глас имат 3,6 милиона ливанци над 21-годишна възраст. За 128 депутатки места се бореха 976 кандидати, включително рекорден брой жени – 111.       В християнските окръзи Батрун, Библос и Кесруан успех постигна Свободното патриотично движение /СПД/ на президента Мишел Аун. СПД спечели места в повечето окръзи, а неговият лидер, министърът на външните работи Басил Джебран побърза да поздрави с победата своите привърженици. Той, обаче, не уточни броят на депутатските места, с които ще разполагат аунистите в парламента, предлагайки да се изчакат официалните резултати.\r\nТелевизия \"Ал-Джадид\" съобщи за неочакван успех в Бааблек-Хермел на християнската партия Ливански сили, която за пръв път спечели депутатско място в този окръг, където доминират привържениците на шиитската \"Хизбула\". Според предварителните данни, нейните кандидати са спечелили важна победа в град Захла, което ще й позволи да стена втората по влияние сила в християнския лагер след СПД.", "date": "2018.05.07", "title": "Всеки втори в Ливан е гласувал на провеждащите се там избори"}
{"url": "https://www.actualno.com/sofia/zapochva-remontyt-na-ul-graf-ignatiev-news_673289.html", "text": "   се въвеждат промени в организацията на движение в центъра на София заради ремонт на ул. \"Граф Игнатиев\".  Забранява се влизането на пътни превозни средства /ППС/ по южната половина от пътното платно на ул. „Алабин”, в участъка от бул. „Витоша” до ул. „Граф Игнатиев”. Движението на ППС ще се извършва в една пътна лента, в посока от ул. „Цар Калоян” към бул. „Витоша” в същия участък.\r\n- по ул. „Граф Игнатиев” в участъка от ул. „Алабин” до пл. „Джузепе Гарибалди“ и от ул. „Солунска” до ул. „Георги Раковски”; по ул. „Иван Денкоглу” в участъка от ул. „Ангел Кънчев” до ул. „Граф Игнатиев“; по ул. „Княз Александър I” в участъка от ул. „Стефан Караджа” до ул. „Граф Игнатиев“.   - по ул. „Солунска” в участъка от бул. „Витоша” до ул. „Христо Белчев“ и от ул. „Христо Белчев“ до ул. „Ангел Кънчев”.\r\nПри изпълнение на строителните дейности ще се осигури пешеходна проходимост в зоната на строителните площадки, с широчина от 1.50 метра, съобщиха от Столична община.     :\r\n- по ул. „Иван Денкоглу” в участъка от ул. „Христо Белчев“ до ул. „Цар Асен I“, като посоката на движение е към ул. „Христо Белчев“.\r\n- по ул. „Д-р Георги Вълкович” с посока на движение към ул. „Ангел Кънчев”.       Закриват се местата за почасово платено паркиране и местата в режим на платено паркиране „служебен абонамент”, както следва: по ул. „Княз Александър I” от ул. „Граф Игнатиев“ до ул. „Стефан Караджа“; по ул. „Солунска“ от бул. „Витоша“ до ул. „Ангел Кънчев“; по ул. „Иван Денкоглу“ от ул. „Ангел Кънчев“ до ул. „Граф Игнатиев“; по бул. „Александър Стамболийски“ между бул. „Христо Ботев“ и ул. „Братя Миладинови“ - 2бр. паркоместа отдясно в посока бул. „Витоша“, в зоната на новата временна автобусна спирка. . Временно се закриват двупосочни трамвайни спирки - „пл. Гарибалди“, „пл. Славейков“, „бул. Васил Левски“, „УАСГ“, „пл. Журналист“ и „ул. Вишнева“.\r\nМаршрутите на трамвайна линия №10 и трамвайна линия № 12 се обединяват като временна трамвайна линия № 10 – От ж.к. Западен парк по маршрута си до бул. „Витоша“, наляво по булеварда, по бул. „Княгиня Мария Луиза“, през подлез „Надежда“, бул. „Рожен“, надясно по ул. „Илиянско шосе“, по маршрута на трамвайна линия № 12 до кв. Илиянци- двупосочно.    Разкрива се с маршрут - Зоопарка, ул. „Сребърна“, надясно по бул. „Черни връх“, надясно по бул. „Джеймс Баучър“, наляво по ул. „Свети Наум“, надясно по бул. „Черни връх“, надясно по бул. „Евлоги и Христо Георгиеви“, наляво по ул. „Ген. Гурко“, по ул. „Алабин“, надясно по бул. „Христо Ботев“, надясно по бул. „Ал. Стамболийски“, наляво през площад „Св. Неделя“, надясно през пл. „Независимост“, по бул. „Цар Освободител“, надясно по бул. „Евлоги и Христо Георгиеви“ и по маршрута си до зоопарка.\r\nАвтобусите от линия № А-ТМ10 ще спират на всички съществуващи трамвайни и автобусни спирки по маршрута.   Разкриват се и четири временни спирки:\r\n1. Спирка с код: 6466 – „Сатиричен театър“ се организира на ул. „Ген. Гурко“ на 25 м след ул. „Г. С. Раковски“ в посока Съдебна палата;   2. Спирка с код: 6467 – „Съдебна палата“ се организира на ул. „Алабин“ на 50 м след бул. „Витоша“ в посока пл. „Македония“;\r\n3. Спирка с код: 6401 – „пл. Възраждане“ се организира на бул. „Ал. Стамболийски“ на 55 м след бул. „Христо Ботев“ в посока пл. „Св. Неделя“;\r\n4. Спирка с код: 6402 – „пл. Св. Неделя“ се организира на бул. „Ал. Стамболийски“ на 5 м преди бул. „Витоша“ в посока площад „Св. Неделя“;\r\n5. Спирка с код: 2601 – „ул. Ген. Гурко“ за автобусни линии №№ 84 и 184 и от маршрута на № А-ТМ10, да се организира като двойна спирка с втори спирков знак.", "date": "2018.05.07", "title": "Започва ремонтът на ул. \"Граф Игнатиев\""}
{"url": "https://www.actualno.com/health/vzemate-chesto-aspirin-povishava-se-riska-ot-razvitie-na-melanom-news_673290.html", "text": "  Учени установиха, че ежедневният прием на аспирин двукратно увеличава риска от развитието на меланом при мъжете, съобщава порталът Science Daily, цитиран от БГНЕС.  Изследователите са използвали данните на почти 200 000 души на възраст от 18 до 89 години, на които никога не е бил откриван меланом. От тях е извадена групата на тези, които са пили аспирин ежедневно в течение на година и повече с период на последващо наблюдение не по-малко от пет години.   Установено е, че при мъжете, които са приемали аспирин редовно, рискът от развитие на меланом е 1,83 пъти по-голям, отколкото при останалите участници в изследването. При жените подобна зависимост не е открита.   Според един от авторите на изследването Беатрис Нардоне този факт може да се обясни с това, че организмът на мъжете изработва по-малко защитни ферменти - супероксид дисмутаза и каталаза.", "date": "2018.05.07", "title": "Вземате често аспирин - повишава се риска от развитие на меланом"}
{"url": "https://www.actualno.com/europe/otnovo-ataka-s-kiselina-v-london-news_673285.html", "text": "  Трима души пострадаха при нападение с киселина в британската столица, предаде БГНЕС.  Инцидентът е станал в района на Далстън, в Източен Лондон. Трима души на възраст 17,22 и 27 години са настанени в болница. Тяхното състояние не се уточнява. Към момента няма арестувани за нападението.   Мястото, където е извършено нападението тази нощ, се намира на по-малко от 2 километра от нощния клуб Mangle E8, в който през април миналата година 25-годишният Артър Колинс заля с киселина посетителите на заведението. Тогава пострадаха 22 души, от тях 16 получиха сериозни изгаряния по лицето и очите. Колинс беше осъден на 20 години затвор.   През последните години расте броят на залетите с киселина в британската столица. Атаките стават в покрайнините на града, но се случват и в популярните туристически зони.", "date": "2018.05.07", "title": "Отново атака с киселина в Лондон"}
{"url": "https://www.actualno.com/america/samo-za-godina-v-sasht-sa-ubiti-stotici-hora-pri-masovi-strelbi-news_673296.html", "text": "  221 души са загинали в САЩ в периода 2016-2017 г. при стрелби на обществени места. Това се казва в доклад на ФБР, предаде БГНЕС.  В него се посочва, че при 50 случая на преднамерено използване на огнестрелно оръжие в 21 щата са ранени още 722 души. Сред загиналите ФБР не е включило самите стрелци. В тези числа не се включват загиналите и ранените при стрелби с участието на банди и наркотърговци, както и инцидентите с невнимателно боравене на оръжие.   Най-голям брой жертви – 58 загинали и 489 ранени – има при стрелбата на 1 октомври в Лас Вегас. Тогава 64-годишният Стивън Падок откри огън от автомат от прозореца на хотел по събралите се на концерт край хотел Mandalay Bay, след което се самоуби. На второ място е инцидентът от 12 юни 2016 година, когато 29-годишният Омар Матин организира истинска касапница в клуб Florida Pulse в Орландо. Тогава загинаха 49 души, а 53 бяха ранени.   В доклада се отбелязва, че нападателите /общо 50 на брой/ са на различна възраст: от 14 до 66 години. 13 от тях са се самоубили на мястото на престъплението или по-късно. 11 са застреляни от правоохранителните органи. 18 са арестувани от полицията други 8 са задържани от граждани, които след това са ги предали на органите на реда.\r\nПо време на всички тези инциденти, които са се случвали в бизнес и търговски центрове, офиси, училища и университети, в църкви, клубове и болници, са загинали 13 служители на полицията.       Правото на придобиване и носене на огнестрелно оръжие е гарантирано на американците от втората поправка на тяхната конституция. През последните години имаше опити да бъде затегнат контрола на търговията с оръжия, но без успех. Знаково беше усилието на Барак Обама, което беше блокирано в Конгреса заради влиянието на Националната оръжейна асоциация (НОА), която буквално държи в ръце гласовете на стотици конгресмени и сенатори, които са на постовете си заради подкрепата на НОА.\r\nВ момента на 326 милиона американци се падат над 300 милиона единици огнестрелно оръжие, което е два пъти повече, отколкото през 1968 година.", "date": "2018.05.07", "title": "Само за година в САЩ са убити стотици хора при \"масови стрелби\""}
{"url": "https://www.actualno.com/america/dyrjavnijat-departament-gasi-politicheski-pojar-predizvikan-ot-priblijen-na-trymp-news_673297.html", "text": "  Бившият кмет на Ню Йорк от 1994 до 2001 гodina Рудолф Джулиани, който в момента е част от юридическия екип на американския президент Доналд Тръмп, не може да се изказва от името на настоящата администрация. Това засяга и въпросите на външната политика, съобщи представител на Държавния департамент, предаде БГНЕС.  На 5 май Джулиани заяви, че Тръмп е привърженик на смяната на режима в Иран, предаде Politico.   \"Както посочи говорителят на Белия дом Сара Сандърс, той не говори от името на тази администрация нито по външната политика, нито по която и да било друга политика\", заявиха от Държавния департамент.   Джулиани е един от най-близките политически приятели на Тръмп, като той дори беше спряган за държавен секретар на САЩ.\r\nПредставители на администрацията на Тръмп още през лятото на миналата година твърдяха, че Вашингтон се опитва да смени режима в Иран. По време на своята президентска кампания Тръмп казваше, че ще скъса с политиката, насочена към свалянето на правителства в други страни.    ", "date": "2018.05.07", "title": "Държавният департамент гаси политически пожар, предизвикан от приближен на Тръмп"}
{"url": "https://www.actualno.com/showbusiness/na-koja-pesen-princ-hari-i-megan-markyl-shte-tancuvat-pyrvija-si-tanc-news_673298.html", "text": "  Първият сватбен танц на принц Хари и Меган Маркъл може да бъде на песента на Уитни Хюстън \"I Wanna Dance With Somebody\".  В едно от своите стари интервюта бъдещата принцеса признава, че тази песен е много щастлива за нея. И ако двойката наистина я избере, тя за пореден път ще наруши кралските традиции. Те гласят, че първият танц трябва да бъде на фона на нежна и романтична композиция. Песента на Хюстън е доста ритмична и бърза и не се вписва в това определение.   Тя ще даде тон на целия празник, който обещава да бъде доста весел и енергичен.   \"Хари и Меган искат сватбата да бъде весела и да отговаря на техния вкус, на тях като личности, а не както е прието в кралското семейство“, разкри източник, близък до двойката.\r\nВече е известно, че на сватбата ще пеят Spice Girls, Coldplay, Елтън Джон и др.    ", "date": "2018.05.07", "title": "На коя песен принц Хари и Меган Маркъл ще танцуват първия си танц?"}
{"url": "https://www.actualno.com/football/ot-futbolna-legenda-na-turcija-do-nizvergnat-emigrant-v-sasht-news_673300.html", "text": "  Турският футболист Хакан Шукур, който допреди три години имаше статут на легенда в родината си (бел. ред. - ), сега е \"предател и терорист\" и се страхува за живота на своето семейство. Днес той живее в Калифорния, притежава пекарна, където работи сам.  Преди седем години Шукур беше член на турския парламент и част от управляващата партия на Реджеп Тайип Ердоган, но през 2016 година той се обърна срещу него и оттогава животът му се превърна в ад. Името му е изтрито от историята на турския спорт, баща му е осъден на една година затвор, имуществото му е конфискувано в Турция и има международна заповед за арест.   Сега Шукур живее в малкото градче Пало Алто, Калифорния, където открива пекарна с турски специалитети, в която работи.   \"Турция е моята родина и обичам турския народ. Държавните медии вече са променили моят образ, но може би ще може да се върна там отново в бъдеще\", каза Шукур пред The New York Times, предаде БГНЕС.\r\nТой споделя, че ако преди 3 години беше подкрепил Ердоган, сега можеше да живее добре. \"Вероятно сега щях да бъда министър, ако играя според правилата му. Но сега съм тук и продавам храна и напитки на хората\", заяви нападателят.       Интересна част от неговия живот е, че Ердоган е специален гост на сватбата му, състояла се преди вече над 20 години - при това заедно с Фетхуллах Гюлен. Това, обаче, е далечно минало.\r\nВизата му за пребиваване в САЩ изтича през 2020 година, но Шукур не иска удължаването ѝ засега, защото мечтае да се завърне в родината си.\r\n\"Вярвам, че ще се върна един ден. Тъмнината не може да продължи вечно. В САЩ това е различно, виждате тук Леброн Джеймс може да критикува президента. Тук можете да кажете това, което искате, но не можете да направите това в Турция\", каза Шукур, докато почиства масите във фурната си.    ", "date": "2018.05.07", "title": "От футболна легенда на Турция, до низвергнат емигрант в САЩ"}
{"url": "https://www.actualno.com/society/gryckite-vlasti-zadyrjaha-bylgari-zashtoto-opitali-da-pochetat-goce-delchev-news_673292.html", "text": "  Има директива, това се случва винаги около 4 май. Това заяви собственикът на БГНЕС Любчо Нешков във връзка с инцидент, при който той беше задържан в Гърция.  Нешков, заедно с още двама души, беше задържан при опит да отдаде почит на паметта на Гоце Делчев. Големият българин загива близо до гръцкия град Серес, като там има полуразрушен олтар.   Журналистът бива задържан около 2 часа и половина, след като опитва да запали свещичка в памет на Гоце Делчев. Той е категоричен, че това е въпрос, който трябва да бъде повдигнат пред Европейския парламент и посочи пред bTV, че евродепутатът Андрей Ковачев ще го стори. Паметникът трябва да бъде възстановен, убеден е Нешков.   Иска се да се забрави всичко, да се измени паметта, категоричен е Нешков. Той и спътниците му биват пуснати, след като се намесва българският консул в Гърция и бивш председател на ДАНС Владимир Писанчев.", "date": "2018.05.07", "title": "Гръцките власти задържаха българи, защото опитали да почетат Гоце Делчев"}
{"url": "https://www.actualno.com/asia/turcija-reagira-ostro-na-frenski-priziv-za-redakcija-na-korana-news_673306.html", "text": "  Турският министър по европейските въпроси Йомер Челик отхвърли с остри квалификации френски манифест, в който се предлага премахването на някои строфи от Корана. По думите на Челик онези 300 видни френски представители, които искат промените, са \"фанатизирани\" като членове на \"Ислямска държава\", които по подразбиране оправдават насилието си със свещената за мюсюлманите книга, предаде БГНЕС.  \"Това е най-удивителният пример за интелектуално насилие и варварство. Които и да са тези хора и каквото и да са правили досега, те ще бъдат вписани в началото на историята на фанатизма \", написа Челик в Twitter.   \"Варварството е интелектуално и политически центрирано в съвременния свят\", добави той.   Челик направи паралел между \"варварското и неморално\" предложение и идеологията на \"Ислямска държава\" (ИД).\r\nНа 21 април 300 видни французи, сред които и предишният президент на Франция Никола Саркози и бившият премиер Манюел Валс се подписаха под манифест, публикуван във френския в. \"Паризиен\" и поискаха да бъдат отстранени някои строфи от Корана, които според тях призовават към насилие и антисемитизъм.       ", "date": "2018.05.07", "title": "Турция реагира остро на френски призив за редакция на Корана"}
{"url": "https://www.actualno.com/celebrate/sv-mychenik-akakij-serski-news_673388.html", "text": "  Когато излязла повеля от римския император Максимилиан (305–311 г.) да бъдат принуждавани християните да се покланят на езическите богове, началниците на полковете повиквали при себе си всички служещи в тяхното ведомство, за да узнаят има ли между тях християни. В един полк стотникът с висок глас заявил на началника, че той от детинство е християнин и нява да се отрече от вярата си. Всички старания да го склонят да се отрече останали напразни. Тогава го свързали и отправили при воеводата Вивиан. Този християнин се казвал Акакий.  На увещанията на воеводата, Акакий отговорил с твърдо изповядване на вярата си. “Аз ще заповядам жестоко да те мъчак – казал воеводата, - ако не послушаш царската повеля и не се поклониш на нашите богове, по чиято милост царете царуват и победителите тържествуват. Нима ти мислиш, че си по-умен от всички ни? Вразуми се и престани напразно да се надяваш на човека, наричан Христос, Който по закон бил осъден и разпнат!”\r\n- Ти се заблуждаваш – отговорил Акакий – и тежко грешиш, като казваш, че по милост на езическите богове царете царуват. Те царуват по волята на нашия преблаг Господ. А що се отнася до моето упование на Иисуса Христа, Когото ти наричаш човек, то цнай, че Господ наи Иисус Христос е Син Божи. Той заради нашето спасение дошъл на земята, станал човек и доброволно претърпял кръстна смърт. Но това ти ще разбереш само тогава, когато станеш християнин.   - А как твоят Бог не наказва смъртно царете, които му се противят – попитал воеводата, - ако Той е всемогъщ?\r\n- По това именно трябва да познаете Неговата сила и благост – отговорил Акакий. – Оскърбяван от вас, езичниците, Той дълго търпи туй, за да могат вярващите в него да извършват своя подвиг.    Воеводата се учудил на разума на християнина и го запитал дали се е учил.\r\n- Не – отговорил той, - аз умея да чета само молитви. Но Бог помага на Своите раби. От самото начало за проповядване на Своето слово Той не избрал ни знатни, ни богати люде, ни учени и мъдри философи, а люде прости и неучени, бедни рибари, за да може Неговато непостижима сила и премъдрост да се прояви в тяхната немощ – тях ги ръководел и научавал Светия Дух.   - Остави безполезното многословие – казал воеводата – и ми кажи: ще се покориш на царската повеля и ще се поклониш ли на боговете?    - Както по-рано ти отговорих, така и сега ти казвам: Аз съм християнин и на идоли не принасям жертва!\r\n- Жал ми е за твоята младост, понеже виждам, че не си на повече от 25 години, и не бих искал да те мъча. Но ти ше ме принудиш към това, ако не се откажеш от своето безумие.\r\n- Не безумие, а благоразумие е да останеш верен на Бога, Който досега ме е пазил чрез Своето милосърдие – отговорил християнинът.   Воеводата дълго увещавал Акакия и се стараел да промени неговите убеждения. Но младият християнин, просвещаван от Светия Дух, му отговарял с мъдрост и непоколебима твърдост. Воеводата заповядал жестоко да го бият, като казал :”Да видим, ще му помогне ли Бог!” Кръвта на мъченика се леела под тежките удари, но той само повтарял:”Спасителю Христи, помогни на твоя смирен раб! Господи Боже, не ме оставяй!” – и търпеливо понесъл изтезанията. Като го видял изтерзан и обагрен от кръв, воеводата му казал:”Ще се поклониш ли сега на боговете?”\r\n- Не! – отговорил мъченикът. – Аз имам Господ, Който ме укрепява. Преди изтезанието ме смущаваше известен срах. Но когато започнах да страдам, Господ ме укрепи чрез Своята помощ, и аз съм готов всичко да понеса, като твърдо се надявам на моя Бог.\r\nРазгневеният воевода заповядал да усилят още повече мъченията на Акакий, но с нище не можал да победи вярата му и да го склони да се отрече от Христа. След изтезанието той бил затворен в тъмница. Една седмица по-късно воеводата получил повеля от началника си да пристигне в гр. Византион и да доведе със себе си престъпниците, за да бъдат съдени. Воеводата взел и Акакия заедно с другите. Изнемогващият от рани, от дълъг път и от жажда мъченик с вопли зовял Господа, като Го молел за помощ; и внезапно се чули от небето думите:”Бъди мъжествен, Акакий!” Тия думи чули и някои от спътниците на Акакий, които паднали пред нозете му и го молили да ги научи на закона Христов.   - Аз самичък съм човек неграмотен и неучен – казвал им мъченикът. – Но помня онова, на което са ме научи свещеникът.   И поучавал своите спътници на Онова, което знаел за Христа, и някои то тях повярвали. На другия ден след пристигането на затворниците в гр. Византион воеводата заповядал на тъмничния стражар да заключи Акакий отделно във вътрешна тъмница, да го окове във вериги и няколко дни да не му дава храна. С глад и жажда той мислел да пречупи волята му и да го принуди да се отрече от вярата си. Заповедите на воеводата били изпълнени, но през прозореца на вътрешната тъмница другите затворници видели, че мястото, където е затворен Акакий, е озарено от чудна светлина, че ангели измиват и превързват раните му и му предлагат храна и питие. Те казали това на стражаря, който видял същото, но като влязъл в тъмницата, намерил Акакий да стои сам.\r\nСлед една седмица Акакий бил повикан на съд. Като го видял здрав и бодър, воеводата започнал да мъмри стражаря, че той за пари е пускал при затворника роднини и приятели, които му донасяли всичко нужно. И стражарят и всички затворници разказали на воеводата за чудните посетители, които всяка нощ се явявали в тъмницата, където е затворен мъченикът. Воеводата предал отново акакий на жестоки изтезания. Но когато всичко се оказало напразно, той решил да го изпрати на тракийския управител Флакин. Той му написал писмо, в което обяснил, че не бил в състояние да склони тоя войник да изпълни царската воля, и затова го праща при прекия свой началник, който има по-голяма власт. Тракийският управител затворил Акакий в тъмница, но по ходатайството на жена си, която била християнка, не го подложил на мъчения. Като прочел в писмото на воеводата сведенията за страданията на Акакий, тракийският управител разбрал, че е невъзможно да го склони да се отрече от Христа и го осъдил на смърт. Флакин бил толкова удивен от непоколебимата издръжливост на мъченика при страшните страдания, че дори строго укорил Вивиана, че е подложил на такива мъчения един римски офицер, а не го е осъдил и предал незабавно на свърт.\r\nИзведен вън от град Византион – бъдещия Цариград, на определеното за смъртно наказание място, Акакий застанал на колене и извикал: ”Слава на Тебе, Боже! Благословено да бъде името Ти, Господи, загдето мене, недостойния, Ти удостои с честта да се наричам мъченик Христов!” Светият мъченик бил посечен с меч на 8 май 303 година. Християните благоговейно погребали тялото му. ", "date": "2018.05.07", "title": "Св. мъченик Акакий Серски"}
{"url": "https://www.actualno.com/america/djon-makkejn-ne-iska-trymp-na-pogrebenieto-si-news_673315.html", "text": "  Американският сенатор-републиканец от Аризона Джон Маккейн, който страда от рак на мозъка, е поискал от президента на САЩ Доналд Тръмп да не ходи на погребението му, ако скоро почине. Това съобщи The New York Times, цитиран от БГНЕС.  Двамата са съпартийци в Републиканската партия, но имат изключително лоши взаимоотношения. Тяхната кулминация настъпи, когато Маккейн саботира опитите на Тръмп и републиканското мнозинство в Сената да отменят пакета реформи в здравеопазването, известен като \"Обамакеър\". Това беше неговото отмъщение, след като Тръмп, по време на предизборната кампания, разкритикува Маккейн, заявявайки, че \"повече иска военни ветерани, които не са били заловени\".   Маккейн, син на известния адмирал от Втората световна война Джон Маккейн-старши, е бил заловен във Виетнамската война като пилот, след като самолетът му е свален над Ханой и прекарва шест години във виетнамски лагер.   Според изданието Маккейн е поискал на погребението му Белият дом да се представлява от вицепрезидента Майк Пенс, а не от президента Тръмп.\r\nВ България Джон Маккейн е известен с това, че преди 4 години, след негова визита по времето на кабинета \"Орешарски\", дойде фактическото спиране на \"Южен поток\".       ", "date": "2018.05.07", "title": "Джон Маккейн не иска Тръмп на погребението си"}
{"url": "https://www.actualno.com/cars/da-karash-s-696-kmch-greshka-na-policijata-news_673301.html", "text": "  Белгиец беше изненадан жестоко, след като получи фиш за глоба заради каране с превишена скорост... от 696 км/ч.  30-годишният мъж не могъл да повярва на очите си, когато прочел, че глобата му се налага заради скорост от над 690 км/ч, с която уж бил засечен от полицейски радар да кара недалеч от границата с Франция.   По-късно станало ясно, че грешката се дължи на неправилно въведен код от полицията, уточнява БГНЕС. Все пак шофьорът е нарушил правилата, защото е карал с 60 километра вместо разрешените 50 километра.   ", "date": "2018.05.07", "title": "Да караш с 696 км/ч - грешка на полицията"}
{"url": "https://www.actualno.com/america/vulkan-predizvika-evakuacija-na-havaite-stotici-zemetresenija-udariha-salvador-video-news_673284.html", "text": "  31 къщи са разрушени в източната част на остров Хаваи, най-големия в едноименния архипелаг, заради изригването на вулкана Килауеа, предаде БГНЕС.  Сградите са унищожени от потоците лава. Телевизия CNN съобщава за 1700 евакуирани. Към момента са открити 9 вулканични пукнатини, от тях изригва лава и отровни газове.       Още по-лошото е, че прогнозите сочат, че вулканът няма да се успокои скоро и се очакват седмици, дори месеци, в които той ще бъде активен. !    Междувременно серия от земетресения нанесе щети на близо 200 къщи в Салвадор. Регистрирани са общо 348 земетресения, като 47 са били усетени от хората. Трусовете са били със сила между 3,2 до 5,6 по скалата на Рихтер. Напълно разрушени са 11 къщи, още 170 са пострадали.", "date": "2018.05.07", "title": "Вулкан предизвика евакуация на Хаваите, стотици земетресения удариха Салвадор (ВИДЕО)"}
{"url": "https://www.actualno.com/society/bojan-petrov-ne-se-e-obajdal-po-telefona-stava-vypros-za-negov-kolega-news_673346.html", "text": "  Имало е позвъняване от сателитния телефон на алпиниста Боян Петров вчера сутринта (09:52 непалско време - около 05:37 българско време). То е било до колега-алпинист на Петров, съобщава съпредседателят на \"Зелените\" Борислав Сандов, който добавя, че става въпрос за пропуснато повикване. Той обаче уточнява, че телефонът на Боян Петров всъщност е в шерпите му.  \"Всички се надяваме, че се е отправил към някой от по-ниските лагери и скоро ще се свърже с някой от нас. Нека се молим всичко да бъде наред! Има да покорява още няколко осемхилядника\", казва още Сандов.   Припомняме, че Петров е в неизвестност от 3 май насам след опит да покори осемхилядника Шиша Пангма. Пред БНТ съпругата му Радослава сподели, че той е бил в отлична форма и е тръгнал пред свои колеги, за да пробива пъртина. Тя каза още, че шансовете на Боян да оцелее са добри и е много вероятно той да е потърсил заслон, докато времето се оправи. Именно заради лошото време засега спасителната операция се бави, след като бяха намерени палатката и спалният чувал на Петров.   ", "date": "2018.05.07", "title": "Боян Петров не се е обаждал по телефона, става въпрос за негов колега"}
{"url": "https://www.actualno.com/sciencelogy/evropejska-zashtita-na-lichni-danni-bez-da-vi-iskat-kopie-na-lichna-karta-news_673305.html", "text": "  Независимо дали в България ще има нов Закон за защита на личните данни, който да внедри Регламента на ЕС за защита на личните данни (GDPR), този регламент влиза в сила от 25 май. Това заяви председателят на Комисията за защита на личните данни Венцислав Караджов.  Припомняме, че поне до момента правителството не е публикувало дори проект за обществено обсъждане на имплементирането на GDPR в българското законодателство, което предизвиква сериозни притеснения сред бизнеса. Например - при заявена възможна глоба от до 4% от годишния оборот или до 20 млн. евро за нарушение GDPR, не е абсолютно ясно съгласно българското законодателство какви ще са наказанията за непозволено събиране на данни от българските интернет компании за потребителите си.   Основният момент в GDPR е да има по-сериозни ограничения при използването на ЕГН в публичния и частния сектор. Караджов посочи, че ЕГН е уникален идентификатор и въпросът е да не се използва твърде широко. Например що се отнася до интернет търговията ЕГН е излишна подробност за търговците и опасен прецедент за собственика му, стана ясно от думите на експерта пред БНТ.    , заяви Венцислав Караджов. Единствените изключения са когато Законът за мерките срещу изпиране на пари налага на банките да идентифицират лицето, което извършва транзакциите или когато закони, свързани със сигурността, изискват идентификация на физически лица.\r\nКомисията за защита на личните данни са налагали санкции на мобилни оператори, които са правили копие от лична карта, заяви Караджов.       Където има основание за обработване на лични данни, трябва да има и упоменат срок за съхранението им, заяви Караджов. Ако няма упоменат срок в закона, европейският регламент и Законът за личните данни задължава администратора да обяви „разумен“ спрямо целта срок.\r\nКато пример за неразумен срок Караджов посочи работодателите, които съхраняват дълго личните данни на потенциални нови служители. Затова законът постановява публичното или частното предприятие да съхранява максимум 3 години личните данни на лицата, кандидатствали за работа.", "date": "2018.05.07", "title": "Европейска защита на лични данни - без да ви искат копие на лична карта"}
{"url": "https://www.actualno.com/chronicles/ruskijat-uchen-aleksandyr-stepanovich-popov-demonstrira-pyrvija-v-sveta-radiopriemnik-news_672998.html", "text": "  Александър Степанович Попов е руски учен-физик със световна   известност. Роден е на 16 март 1859 г. в селцето Турински рудник в Урал.  Завършва блестящо университет през 1883 г. и получава покана да   преподава в Минния офицерски клас в Кронщад – по това време единственото   учебно заведение, подготвящо специалисти–електротехници. Знаейки, че   там има прекрасна лаборатория по физика и ценна библиотека, Попов се   отказал от другите примамливи предложения и заминал за Кронщад. Там   съвместно с преподавателската си дейност започнал и голяма   изследователска работа в областта на електротехниката.   През онези години немският учен Хайнрих Херц открил съществуването на   електромагнитните вълни и доказал тяхното родство със светлината.   Заинтересован от това откритие, Попов започнал детайлно изследване на   електромагнитните вълни. За разлика от повечето учени, виждащи в тези   вълни просто любопитно физическо явление, той съумял да оцени тяхното   практическо значение и се насочил към техническата реализация на   откритието — създаване на прибор за приемане на сигнали от разстояние.   След провеждането на редица опити ученият установил, че присъединяването   към прибора на проводник, изправен нагоре, и проводник, съединен със   земята, рязко увеличава обсега на неговото действие, т.е. Попов   изобретява антената и заземяването.   На 7 май 1895 г. в препълнената зала за заседания на Руското   физико-химично общество Попов прави съобщение за първите резултати от   своята работа и демонстрирал конструирания от него радиоприемник. Този   ден — 7 май, се смята за рожден ден на радиото в страните на последвалия   СССР. По-малко от година след това Попов създава цял комплекс с   апаратура за безкабелно предаване на телеграфни сигнали. През март 1896   г. на заседание на Руското физико-химично общество, той извършва  първото  в света предаване на радиограма на разстояние около 250 м. \r\nПрез есента на 1897 г. Попов пренася своите опити на кораби от   Балтийския флот и през пролетта на следващата година получил надеждна   връзка на разстояние около 5 км. между транспортния кораб „Европа“ и   крайцера „Африка“. По време на изпитанията на новия радиопредавател   изобретателят направил още едно важно откритие: забелязал, че   електромагнитните вълни се отразяват в корабите. Това откритие станало   основата, на която впоследствие се развил нов отрасъл на радиотехниката –   радиолокацията. С приключването на опитите за радиовръзка между  кораби,  Попов съставил отчет в който съобщава за възможностите за   радионавигация и радиопеленгация.       Въпреки това морското ведомство малко се интересувало от работата на   учения и само случая му помогнал да осъществи практическата реализация   на своето изобретение. Ето какво се случило: В късната есен на 1899 г.   от Кронщад на околосветско плаване тръгнал броненосецът  “Генерал-адмирал  Апраскин”. Едва излязъл от пристанището, той попаднал в  жестока снежна  буря, отклонил се от курса и се ударил в подводни  камъни до остров  Гогланд. Опитите да бъде отстранен от камъните  пропаднали, а  настъпващите студове го сковали в лед. Всичките сили били  хвърлени за  спасяване на броненосеца, но за осъществяване на  спасителната операция  била крайно необходима връзка с щаба на флота. И  тогава си спомнили за  изобретателя на безжичния телеграф. На Попов била  възложена задача да  осъществи така необходимата връзка с помощта на  новото изобретение. И  въпреки, че досега е била осъществявана връзка на  разстояние не повече  от 30 км., а сега разстоянието било повече от 40  км., връзката била  осъществена и работила безотказно през цялото време  на спасителната  операция.\r\nВ тези дни всички вестници в света подробно съобщавали за тези   събития, прославяли новото средство за връзка и неговия изобретател   Попов. Този случай убедително доказал огромното значение на   радиотелеграфа на Попов и на неговия радиоприемник с телефонни слушалки   били издадени патенти в Русия, Англия, Франция и други страни.\r\nИзточник: Уикипедия    ", "date": "2018.05.07", "title": "Руският учен Александър Степанович Попов демонстрира първия в света радиоприемник"}
{"url": "https://www.actualno.com/europe/silen-glas-ot-koalicionnija-partnior-na-merkel-iska-kraj-na-sankciite-za-rusija-news_673344.html", "text": "  Икономическите санкции на ЕС срещу Русия не постигнаха целта си, заяви в интервю за Die Welt заместник-председателят на германските социалдемократи Мануела Швезиг, предаде БГНЕС. Припомняме, че социалдемократите отново са партньор на Ангела Меркел в управлението на Германия.  \"Четири години след въвеждането на санкциите констатираме, че те не постигнаха своята цел\", подчерта Швезиг. Според нея поради това следвало да се премине към отмяна на ограниченията в икономическата сфера на взаимоотношенията с Москва.   \"В интерес на Германия и Русия е да се премине към отмяна на взаимните санкции\", каза Швезиг, която е премиер на провинция Мекленбург-Предна Померания. Швезиг счита, че \"двете страни трябва да започнат да се движат една към друга\" и изрично подчерта, че \"Русия трябва да даде своя принос\".   Тя допълни, че от санкциите в управляваната от нея провинция страдат предимно фермерите. Швезиг отбеляза, че в източните части на Германия сред всички партии съществува консенсус по въпроса за необходимостта от отмяна на санкциите.\r\nЗаместник-председателят на ГСДП предположи, че германският външен министър Хайко Маас \"ще се стреми към диалог с Русия\".       ", "date": "2018.05.07", "title": "Силен глас от коалиционния партньор на Меркел иска край на санкциите за Русия"}
{"url": "https://www.actualno.com/asia/makron-predupredi-trymp-da-ne-vadi-sasht-ot-jadrenija-dogovor-s-iran-news_673286.html", "text": "  Френският президент Еманюел Макрон предупреди, че излизането на САЩ от ядреното споразумение, сключено през 2015 година от водещите световни сили и Иран, може да доведе до война.  \"Можем да отворим кутията на Пандора. Може да започне война\", каза той в интервю за германското издание \"Шпигел\", цитирано от БГНЕС. \"Не мисля, че Доналд Тръмп иска война\", добави френският държавен глава.   През април, когато Тръмп и Макрон се срещнаха във Вашингтон, френският президент се опита да го убеди да не се отказва от този договор. Подобна позиция споделят Германия, Великобритания и ООН. Русия също е против промени в споразумението.   Иранският президент Хасан Рохани категорично не приема преразглеждането на ядрената сделка и нарича подобни инициативи незаконни. Той предупреди, че САЩ ще съжаляват, ако преразгледат договора и това ще се превърне в историческа грешка. Рохани добави, че Иран има план за действие за всяко решение на Тръмп и обеща да предприеме ответни мерки.\r\nСтопанинът на Белия дом смята сделката за безумна и заплашва да я развали, ако Конгресът и европейските съюзници до 12 май не подготвят промени в договора и не направят сериозни отстъпки, които, според Тръмп, не присъстват. Американският президент дори заплаши Техеран да върне отменените по-рано санкции.       Всичко това се случва и в светлината на новината, че агенти на \"Мосад\" са успели да изнесат два камиона документи от строго охраняван обект в Иран. Тези документи отразяват факти относно иранската ядрена програма. Агентите са успели да стигнат до Азербайджан и от там, с помощта на контрабандисти, да закарат плячката до летище, от което да стигнат до Тел Авив.", "date": "2018.05.07", "title": "Макрон предупреди Тръмп да не вади САЩ от ядрения договор с Иран"}
{"url": "https://www.actualno.com/europe/germancite-i-amerikancite-vijdat-kato-naj-vajni-razlichni-cennosti-news_673316.html", "text": "  Германците и американците имат все по-малко общи ценности. Това показват данните от допитване, проведено по поръчка на \"Атлантик-Брюке\" и Американския съвет за Германия, предаде БГНЕС.  Всеки втори запитан смята, че по въпросите на ценностите възгледите на гражданите на двете страни се различават.   От двете страни на Атлантика смятат, че най-важната ценност е свободата на словото, се казва в съобщението на \"Атлантик-Брюке\". За жителите на Германия обаче ключова ценност остава демокрацията, защитата на личния живот и върховенството на закона. Американците посочват свободата на вероизповедания, демокрацията и правото да имаш оръжие.   Едновременно с това 67% от германците и 69% от американците биха желали двустранните отношения между САЩ и ФРГ да останат на днешното ниво или да бъдат още по-близки, се казва в допитване на института YouGov.", "date": "2018.05.07", "title": "Германците и американците виждат като най-важни различни ценности"}
{"url": "https://www.actualno.com/analysis/za-chetvyrti-pyt-putin-zastava-nachelo-na-rusija-news_673294.html", "text": "  Руският президент Владимир Путин ще встъпи в длъжност днес, 7 май, за четвърти път, като официално той ще се закълне по обяд българско време. На тази дата той е полагал клетва за вярност към родината в Андреевската зала на Големия Кремълски дворец през 2000, 2004 и 2012 година. Самият факт, че датата на полагане на клетва не се променя е сам по себе си символ на стабилността на руската политическа система, която за този период не претърпя нито един сериозен неуспех, се казва в , преведен от БГНЕС.  Встъпването в длъжност на Путин обаче стана на фона на сериозни протести, водени от Алексей Навални. За пореден път Навални беше арестуван и ще бъде съден за провеждане на протест без разрешение. Освен него, по данни на BBC са арестувани около 150 души - заради демонстрации в Москва и Санкт Петербург. Протестите се проведоха под мотото \"Той не е наш цар\".       Ако за военната клетва е прието да се говори, че тя се дава един път, то президентската е от друг вид. Даже \"старият нов\" държавен глава всеки път трябва да произнася клетвата отново: всеки път избирателите му доверяват страната отново, за да решава актуалните за конкретния период задачи. Това не е Путин 2.0 или Путин 3.0, както обичаха да говорят за неговата вътрешна еволюция политолозите, това е Русия 2.0 и т.н.\r\nЗаедно със страната се промени и нейният президент, в този случай – президентът Путин.    През 2000 година Русия все още живееше под знака на 90-те години, най-тежкото и драматично десетилетие за цялата следвоенна история. На Путин му предстоеше да положи началото на нов период.    Преди 18 години на този ден Путин заяви, че смята за свое главно президентско задължение елцинското напътствие \"Пазете Русия\". И очерта кръга от задачи, чиито смисъл - \"истински да промени и реформира страната\", за да бъде тя свободна, процъфтяваща, богата и силна, уважавана в света, със сплотен народ и вяра в общото бъдеще. След 4 години на своята втора клетва той констатира, че макар много проблеми от 2000 година са се оказали неразрешени и страната е трябвало да се справи със сериозни изпитания, \"заедно ние\" /под ние се разбира руският народ/ \"направихме много\" - постигнахме високи темпове на икономическо развитие, преодоляхме идеологическото противопоставяне, спряхме агресията на международния тероризъм и избавихме страната от заплахата от разпадане.    По-нататък Путин говори не просто за уважението към Русия, но и за необходимостта от укрепването на нейните позиции на международната сцена, отстояването на своите законни интереси. С това беше окончателно сложен край дори на намеците за възможното завръщане към козиревската, сляпо ориентирана към Запада дипломация. През 2007 година Путин произнесе Мюнхенската реч и от озвучените там критични оценки по адрес на еднополюсния свят руският лидер няма да се откаже нито през 2012 година, нито през 2014 година, нито днес през 2018 година. Не се предвижда това да се случи и в бъдеще.\r\nНо на клетвата през 2004 година Путин все още говори повече не за външната политика, а за вътрешните задачи, главната цел на предстоящите 4 години е подобряването на жизнения стандарт на гражданите. През 2012 година, завръщайки се от премиерския на главния пост в държавата, Путин даде следната оценка на изминатия през последните 12 години път: укрепване на страната, връщане на достойнството на велика нация, възраждането на Русия.\r\nТова би било достоен хепиенд за филм, но в реалния живот предстоят още много изпитания, и Путин прекрасно разбира това - в речта си след полагане на клетвата той каза, че \"следващите години ще бъдат определящи за съдбата на Русия за десетилетия напред\". Впрочем ставаше дума за съвсем мирни неща – за необходимостта да се създаде нова икономика, спестяванията на народа и подкрепата на семействата, за развитието на \"огромните руски простори от Балтийско море до Тихия океан\" и за способността на Русия да \"стане лидер и притегателен център за цяла Евразия\". Но задачата на Русия беше усложнена отвън.    Когато говорят за миналото на руския лидер, обикновено имат предвид неговата служба в КГБ – на това особено обичат да обръща внимание западната преса. Но на високите административни постове във федералната държавна служба Путин идва не от спецслужбите, а от екипа на демократа от първата вълна, кмета на Санкт-Петербург Анатолий Собчак. Там бъдещият президент е оглавявал комитета по външни връзки – занимавал се с привличането на инвестиции, преди всичко, западни.\r\nИ на поста държавен глава икономиката остава в центъра на внимание на Путин. Защото и социалната политика, и сигурността, и другите сфери – всички те зависят от стабилността на икономическия фундамент.   Една от първите реформи на руския президент през 2000 година, запазила се до ден-днешен, е . Проведени са също така поземлена, банкова и други реформи, създали условия за устойчиво икономическо развитие на страната. В края на първия президентски мандат на Путин в Русия беше създаден Стабилизационен фонд, акумулиращ значителна част от петролните доходи в условията на високи цени на енергоносителите.   Първите два президентски мандата на Путин не бяха утежнени от сериозни икономически сътресения. Световната финансова криза 2008-2009 година. Путин посрещна на поста премиер и той трябваше на практика да решава възникналите проблеми както в социалната, така и в икономическата сфери. Следващият път антикризисна политика трябваше да бъде провеждана в периода 2014-2015 година, когато върху руската икономика се стовариха едновременно най-сериозните от края на Студената война санкции, намаляването на цените на енергоносителите и тежестта на структурните вътрешни проблеми.\r\nПрез декември 2014 година президентът предположи, че кризата ще продължи две години. И наистина – през четвъртото тримесечие на 2016 година БВП на Русия започна възстановителен растеж, който продължи и през 2017 година.\r\nВ посланието към Федералното събрание от 1 март 2018 година Путин постави задачата темпове на растеж на руската икономика да бъдат над средните световни, които през 2017 година достигнаха 3,7%. Той също така постави за задача увеличаването на БВП на глава от населението 1,5 пъти до 2025 година, кардиналното подобряване на деловия климат, намаляване на административните бариери за развитието на несуровинния бизнес. Очевидно, че в икономическата област това ще бъде основата на президентската програма през новия му мандат.    При Путин думата \"реформа\", която в края на 90-те години звучеше като ругатня, си върна по-скоро положителния имидж. В крайна сметка провалени или прекалено болезнени за широките слоеве от населението реформи не са провеждани. Освен данъчната, съдебната, земеделската, банковата, пенсионната и други реформи, Путин през първия си мандат проведе важна държавна реформа – промени реда за формиране на Съвета на Федерацията и обедини регионите на страната във федерални окръзи, където изпрати свои пълномощни представители. В края на 2000 година беше върнат химна по музика на Александров, запазени бяха знамето и герба.\r\nСъщо така бе намален срока на военната служба, въведени матури, помощите станаха парични и др. В допълнение към реформите от 2005 година започнаха да се реализират национални проекти в сферата на образованието, здравеопазването, жилищата и земеделието. По време на третия мандат беше реформирана Руската академия на науките, беше създадена Росгвардия и др. Броят на промените в страната в сравнение с първото десетилетие на XXI век едва ли дава основание да се говори за този период като застой.\r\nПутин успя да урегулира ситуацията в Чечня и да я върне в конституционното поле на страната (бел. ред. - ). При него беше сформиран Евразийския икономически съюз с участието на най-близките съюзници на Русия – Беларус и Казахстан, а след това към него се присъединиха Армения и Киргизия.\r\nСред успехите на управлението на Путин е операцията в Сирия, където с помощта на руските ВКС сирийската армия успя да отвоюва големи територии, включително крепостта на бунтовниците град Алепо. Имаше и жертви, но \"втори Афганистан\" не се получи.", "date": "2018.05.07", "title": "За четвърти път Путин застава начело на Русия"}
{"url": "https://www.actualno.com/curious/morkov-seriozna-prichina-da-bydete-nabiti-ot-kenguru-news_673299.html", "text": "  Кенгурута, които се хранят с моркови и други храни, които не са част от обичайната им диета, нападат туристи в Австралия, за да получат любимите си храни.  Голям брой туристи, за да направят атрактивни селфи снимки, игнорират надписи и предупрежденията да не хранят кенгурата, информира BBC, според БГНЕС.   Местният експерт Грег Пайпър алармира, че са необходими спешни действия за обучението на туристите. Той предупреждава, че кенгурута могат да бъдат сладки, но и да причиняват сериозни наранявания.   Тези животни могат да станат зависими от храни, които са необичайни за тях, включително различни плодове и зеленчуци.\r\nПазачът в парка за животни в Сидни Андрю Дейли казва, че ако кенгурата видят моркови, а преди това туристите сто пъти са им дали такова нещо, тогава ще дойдат и ще вземат морковите.       \"Кенгурута могат да бъдат агресивни. Те удрят, драскат и могат да причинят сериозни наранявания, особено ако видят храна, която наистина обичат или са зависими от нея\", каза Дейли.\r\nВ сравнение с обичайната диета на кенгуру, морковът е пълен със захари и им действа като шоколад, уточни той.", "date": "2018.05.07", "title": "Морков - сериозна причина да бъдете набити от кенгуру"}
{"url": "https://www.actualno.com/balkani/vyzmojno-li-e-v-sofija-realno-da-byde-reshen-sporyt-za-imeto-na-makedonija-news_673349.html", "text": "  Ако не се случи нищо непланирано, на 17 май в София ще се проведе среща на четири очи между македонския премиер Зоран Заев и гръцкия министър-председател Алексис Ципрас. Срещата ще стане факт по време на форума ЕС - Западни Балкани, уточнява гръцкият сайт \"Нюз 247\", цитиран от БГНЕС.  По време на разговора двамата премиери ще се опитат да постигнат окончателно споразумение за разрешаване на \"македонския проблем\". \"Въпреки трудностите има постигнат напредък и договореност за по-голямата част от темите от преговорите. Има големи различия относно използването на името, но Заев и Ципрас \"имат открита телефонна линия\", независим от факта, че това не е публично известно\", съобщават дипломатически източници пред портала.   Според \"Нюз 247\" \"11 и 12 май са особено важни за развитието на събитията\". Тогава ще има нова среща между външните министри на двете страни Никола Димитров и Никос Кодзияс в Сунио, край Атина. На нея ще присъства и международният посредник Матю Нимиц. \"Нимиц е категорично решен да натисне максимално за разрешаването на проблема\", пише още гръцкото издание.   Предпоставка за решаване на проблема е Македония да приеме задължението за промяна на конституционното си име, каза междувременно говорителят на гръцкото правителство Димитрис Санакопулос в интервю за гръцкото радио \"Алфа 984\". Санакопулос отново повтори гръцката позиция, за която смята, че би могла да бъде приета и технически реализирана от македонска страна, за да има устойчиво решение.\r\n\"Необходимо е споразумение, което ясно ще опише стъпките на решението. Промяна на името в международните отношения, следвана от признаване, например, от гръцка страна, след промяна на конституцията на Бившата югославска република Македония, за да се включи в конституцията новото име, а след това подкрепата от страна на Гърция за интеграция на съседа във всички международни организации. Това е позицията, която представихме в преговорите\", каза Санакопулос.       ", "date": "2018.05.07", "title": "Възможно ли е в София реално да бъде решен спорът за името на Македония?"}
{"url": "https://www.actualno.com/europe/sreshta-putin-merkel-v-sochi-vednaga-sled-sreshtata-na-vyrha-na-es-berlin-zasega-ne-potvyrjdava-news_673354.html", "text": "  Германското правителство засега не потвърждава , че на 18 май предстои среща между германския канцлер Ангела Меркел и руския президент Владимир Путин. Това е ден след срещата на върха на ЕС, която ще се проведе в София.  На брифинг представителят на правителството на Федералната републике Улрике Демер каза пред репортери: \"По принцип спазваме правилото, според което съобщаваме срещите за следващата седмица в петък\".   Демер допълни, че \"канцлерът е в постоянен контакт с руския президент\". Представителката на германското правителство припомни, че самата Меркел по-рано е заявила за възможна скорошна среща с Путин. В средата на април канцлерът каза, че се надява да проведе директни преговори с президента на Русия \"в обозримо бъдеще\".   Днес, 7 май, помощникът на Путин Юрий Ушаков съобщи, че Меркел и Путин ще се срещнат на 18 май в Сочи по време на работна визита на германския канцлер.", "date": "2018.05.07", "title": "Среща Путин - Меркел в Сочи веднага след срещата на върха на ЕС, Берлин засега не потвърждава"}
{"url": "https://www.actualno.com/politics/vmro-vnese-predlojenija-za-ogranichavane-na-lipsata-na-kontrol-pri-religiite-news_673358.html", "text": "  Религиозен радикализъм и осъществяване на терористични актове, основани на него, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната, както и разпространението на религиозни доктрини за промяна на държавното устройство, светския характер и закони на страната ни - това са причините, поради които лидерът на ВМРО, вицепремиер и министър на отбраната Красимир Каракачанов официално предлага промени в Закона за вероизповеданията. Каракачанов обяви чрез личния си профил във Facebook, че официално внася предложенията си в парламента.  \"Наблюдаваните опасни явления, които са изброени в мотивите на промените, както и разпространението на религиозни доктрини за промяна на държавното устройство, светския характер и закони на страната ни са реална опасност на националната сигурност\", аргументира се Каракачанов за предложението.   В самото предложение се въвежда понятието , като освен всичко друго в него влиза следното положение - използване на религията за политически цели. Заради това законопроектът предлага . Предвидено е политическа партия, която пряко или чрез други организации използва религията в своя полза или управлява религиозна общност, съответната партия да се разпусне.    Конкретно Каракачанов . Същото ограничение се предлага и за религиозните общности и институции. Ако някой приеме финансиране от източник, който не е разрешен по закона, следва глоба от 5 000 до 10 000 лева – за физическо лице или се налага имуществена санкция в размер от 10 000 до 20 000 лева – за юридическо лице, а дарението се конфискува от държавата. При повторно нарушение - глобата е от 10 000 до 20 000 лева, а имуществената санкция е в размер от 20 000 до 40 000 лева.    Според предложението промени, . Следва да бъде представен и отчет за всяка година, който да бъде заверен от независим финансов одитор. Като превантивна мярка срещу финансиране от източници, които биха могли да използват вероизповедание в България за неправомерни цели, се предлага за всяко получено дарение или наследство от българско юридическо лице или с източник в чужбина да се уведомяват Дирекция \"Вероизповедания\" и Сметната палата.   Иска се и увеличение на наказанията, ако някой осъществява незаконно дейност от името на законно вероизповедание. Глобата става от 500 до 1000 лева, след като сега е от 100 до 300 лева, а при повторно нарушение - от 1000 до 2000 лева.     Фундаментално в това отношение е желанието на ВМРО за отмяна на ал. 7, чл. 33 от Закона за вероизповеданията. Съгласно нея висши духовни училища се откриват по предложение на ръководствата на регистрираните вероизповедания с разрешение на Министерския съвет. - Закона за висшето образование. По отношение на заварените висши духовни училища, в параграф 30, ал. 2 от проекта се предвижда в срок до 3 години от влизането на промяната в сила, техните ръководства да предприемат действия за акредитация по реда на Закона за висшето образование. В случай че съответното висше духовно училище не желае в този срок да заяви желание за участие в акредитация или не участва в такава, по предложение на директора на Дирекция „Вероизповедания“ Министерския съвет следва да вземе решение за закриването му.\r\nОтделно, за религиозните общности и институции се вменява . Ако има в това отношение, е предвидено запечатване на помещения или места за богослужение или ритуали на съответното вероизповедание; експулсиране на чужди проповедници, емисари и други духовни лица, които са нарушили този закон; спиране на издателската дейност за определен период от време или прекратяване на същата без право да бъде възстановена.   Съгласно предложенията за законови промени, – Закона за предучилищното и училищното образование, респ. Закона за висшето образование. Интересно предложение за промяна има в чл. 12 от Закона за вероизповеданията. . Изрично се посочва, че религиозните общности и религиозните институции представят до края на февруари всяка година на Дирекция \"Вероизповедания\" на Министерския съвет списък на обредните, молитвените и богослужебните домове, предназначени за извършване на техните публични религиозни обреди. В това отношение , когато те ги ръководят.\r\nКаракачанов предлага и съгласно българския закон. Една общност да може да се регистрира само при участие в нея на поне 300 души, иска военният министър. .      ", "date": "2018.05.07", "title": "ВМРО внесе предложения за ограничаване на липсата на контрол при религиите"}
{"url": "https://www.actualno.com/america/trymp-zaplashi-specialnija-prokuror-za-razsledvaneto-na-ruskata-namesa-news_673404.html", "text": "  След един уикенд без традиционните си постове в Twitter, президентът на САЩ Доналд Тръмп отприщи буря от туитове, като особено внимание обърна на специалния прокурор Робърт Мълър, който разследва руската намеса в американските президентски избори, с думите \"изчакай докато съда види твоят скрит конфликт на интереси\".  \"13 ядосани демократи са се настроили за лов на руски вещици и започват да откриват, че всъщност има съдебна система, която предпазва хората да не бъдат наранени”, написа Тръмп в Twitter и допълни \"… изчакай докато съдът види твоят скрит конфликт на интереси\".   Преди да се качи на борда на Air Force One Тръмп обяви, че иска да разговаря с хора, които са замесени в \"руския пробив\" и да ги пита дали, според тях, ситуацията с този \"пробив е честна\". \"Проблемът е, че ние имаме 13 души - всички, от които демократи и те наистина са демократи, те са ядосани демократи”, каза президентът на САЩ пред репортери, предаде БГНЕС.   Той също така приветства федералния съдия Т.С. Елиът, който е скептичен към прокурорите на Мълър и тяхната компетентност да се справят със случа с бившия началник на предизборната кампания на Тръмп - Пол Манафорт.\r\nЕкипът на президента проучва начини да определи размера на това, което те наричат всички възможни конфликти на интереси по време на разследването на Мълър, още от миналата година.       В по-ранен туит президентът на САЩ заяви, че разследването за Русия \"бързо губи доверие\" и нападна разследващите, които проучваха всякакви възможни опити на президента на попречи на правосъдието.\r\n\"Ловът на руски вещици бързо губи доверие. Бюрото за разследвания не откри никакви сделки или координация с Русия\", написа Тръмп. \"Сега разследващите казват - ОК, какво можем още да намерим? Какво ще кажете за възпрепятстване на разследването на фалшиво, измислено престъпление? Не се правете на учудени, това се нарича ответен удар”, добави той.\r\nАтаката съвпада с новата стратегия, която юридическият екип на американския президент развива относно разследването за връзки с Русия. Тръмп заяви пред ABC, че скоро ще атакува разследващите \"с троянски кон насочен да следи усилията на демократите да свалят президента от власт\".    ", "date": "2018.05.07", "title": "Тръмп заплаши специалния прокурор за разследването на руската намеса"}
{"url": "https://www.actualno.com/travel/parkyt-na-cveta-i-na-proletta-video-news_673351.html", "text": "  Кукенхоф - паркът, известен като една от най-красивите ботанически градини в света, е събрал цялата палитра на пролетното сияние, създадена от човешка ръка и милиони цъфнали лалета, нарциси и всякакви луковични растения.  Райското кътче в Холандия, целунато от Бога, всъщност е плод на много труд. Паркът е отворен е само през пролетта, когато всичко, дори и японските вишни, са цъфнали. Тази година в градините цъфтяха едновременно японските вишни, всички луковични цвета – лалета, нарциси, зюмбюли и др, описва БГНЕС.       Градините са разположен върху 32 хектара и са отворени за посещения по-малко от два месеца в годината от 20 март до 13 май.\r\nПреди много години тук са били ловни полета. През XVII век е построен замъкът Кукенхоф, а през XIX век е възложено да се изгради паркът около замъка. Градините в този си вид – като място за изложба на цветя, са открити през 1949 година. Цветният парк е в близост до Амстердам.       По алеите множество хора се движи с озарени погледи, не спира да снима. Дори мнозина в напреднала възраст сякаш се възраждат и презареждат от гледката, някои дори се опитват да захвърлят инвалидните колички, с които в Холандия често се придвижват заради удобство и предпочитат да походят сред тази неземна красота. Ежегодно пролетното изложение се посещава от 1 млн. туристи, като в значителната си част това са предимно чужденци.\r\nОсвен парка с прословутите цветни фигури, Кукенхоф предлага още няколко павилиона - с орхидеи, с лилиуми и детски кътове. Тук има и ферма с козички и домашни животни. Всяко цвете е описано и всеки, който желае, може да си поръча през интернет количество и цвят, който иска. Холандците, като прагматични хора, са превърнали лалетата не само в свой символ, но и свой бизнес.\r\nНавсякъде в страната парковете са украсени с това красиво пролетно цвете, насадено нагъсто, за да има забележим цветен ефект. Тръгне ли леко да повяхва, срещу заплащане на торбичка всеки може да влезе и да си набере букет. След това се вадят луковиците и те също се продават – и така до следващата година. Но гледката в Кукенхоф остава в съзнанието като приказка, която, за да усетиш, трябва да се потопиш в красотата на парка.    ", "date": "2018.05.07", "title": "Паркът на цвета и на пролетта (ВИДЕО)"}
{"url": "https://www.actualno.com/balkani/rumynskijat-prezident-poiska-ostavkata-na-rumynskija-premier-news_673407.html", "text": "  Румънският президент Клаус Йоханис поиска оставката на премиера Виорика Дънчила. Той заяви това в изявление, което беше излъчено директно по националните телевизии в Румъния, предаде БГНЕС.  Оценявайки изпълнението на държавния бюджет през първото тримесечие на 2018 година от правителството, Йоханис нарече развитието на финансовата ситуация в Румъния \"напълно неудовлетворително\". \"Оставката на г-жа Дънчила е абсолютно необходима, за да се освободи място за отговорни и компетентни хора“, каза той.   На 27 април държавният глава на Румъния поиска оставката на премиера заради приемането на таен меморандум от правителството за преместването на румънското посолство в Израел от Тел Авив в Йерусалим.   Дънчила е поредният избор на управляващите в коалиция социалдемократи в Румъния, тъй като лидерът им Ливиу Драгня не може да заеме поста заради присъда за изборна измама. Откакто са на власт, социалдемократите, които са наследници на румънските комунисти, правят всичко възможно да пренаредят пъзела в съдебната система и по-точно антикорупционната прокуратура, водена от Лаура Кьовеши.", "date": "2018.05.07", "title": "Румънският президент поиска оставката на румънския премиер"}
{"url": "https://www.actualno.com/europe/polsha-reagira-pozitivno-na-predlojenijata-za-ogranichenija-na-evrofinansiraneto-news_673359.html", "text": "  Полша омаловажи възможното орязване на финансирането от страна на ЕС, казвайки, че проектът за бюджет на блока за периода 2021 - 2027 година е добра стартова позиция, въпреки предупрежденията на Брюксел, че Варшава може да се изправи пред санкции заради противоречивата си съдебна реформа, предаде БГНЕС.  Разкривайки миналата седмица проектобюджета за 2021-2027 година, ЕК каза, че може \" да спре, намали или ограничи достъпа до финансиране от ЕС по начин, пропорционален на естеството, тежестта и обхвата на недостатъците на правовия ред\". Брюксел е силно критичен към съдебните и други промени, прокарани от десни партии в Полша и Унгария, заявявайки, че те подкопават демократичните норми на ЕС.   Полският външен министър Яцек Чапутович обаче заяви, че смята, че проектобюджетът на ЕС е \"добра основа за по-нататъшни преговори\", според полската информационна агенция ПАП.   \"Намаляването на финансирането в ключови за нас области - общата селскостопанска и кохезионната политики, се осъществява в малка степен, докато има и нови потоци за финансиране на нови дейности\", каза Чапутович, добавяйки, че \"Полша също ще се възползва от това. \"\r\nУнгарският премиер Виктор Орбан предупреди в петък (4 май), че Будапеща може да наложи вето върху предложението за бюджет на ЕС.       Преговорите за седемгодишната бюджетна рамка на ЕС (1,2 трилиона евро) бяха затруднени от излизането на Великобритания от блока, което поставя пред останалите 27 членки на ЕС задачата как да наберат и преразпределят средства. Проектобюджетът предвижда намаляване на селскостопанските субсидии и кохезионните средства, помагащи на новите членки на ЕС да постигнат стандартите на общността, и в същото време ново финансиране за модернизиране на икономиката и развитието на високите технологии.", "date": "2018.05.07", "title": "Полша реагира позитивно на предложенията за ограничения на еврофинансирането"}
{"url": "https://www.actualno.com/asia/isljamska-dyrjava-uspja-da-ubie-desetki-vojnici-na-asad-news_673341.html", "text": "  Около 30 войници от сирийската армия са загинали при сблъсъци с джихадисти в южно предградие на столицата Дамаск при напористо контранастъпление на екстремистите от \"Ислямска държава\" (ИД). Тази информация беше разпространена от организацията Сирийски наблюдател за човешки права (СНЧП), предаде БГНЕС.  Войските на сирийския президент Башар Асад се опитват да сложат край на дългогодишното присъствие на джихадисти в палестинския лагер \"Ярмук\" и съседната община Хаджар ал-Асуад, намиращи се в южните части на Дамаск.   Миналата седмица войниците успяха да прекъснат пътя, свързващ двете крепости на ислямистите, но ИД предприе контранастъпление и възстанови връзката. При изненадващи операции на джихадистите досега са били убити 31 правителствени войници. Силите на режима предприемат някакви ответни действия, превзели са някои позиции и сгради, но не са отбелязали стратегически напредък, смятат от СНЧП.   Правителствените войски контролират 60% от Хаджар ал-Асуад, а екстремистите от ИД все още държат в ръцете си 80% от \"Ярмук\".\r\nДнес, 7 май, силите на Башар Асад продължиха артилерийския обстрел и бомбардировките срещу позиции на джихадистите.       ", "date": "2018.05.07", "title": "\"Ислямска държава\" успя да убие десетки войници на Асад"}
{"url": "https://www.actualno.com/europe/prestrelka-s-policija-v-oksford-news_673409.html", "text": "  Престрелка между полицията и въоръжен мъж е избухнала в британския град Оксфорд, съобщава BBC.  Инцидентът е станал в района на площад \"Парадайз скуеър\" в централната част на университетския град. Местните жители са алармирали полицията за чути изстрели - поне пет на брой, включително поредица след това.   На място са пристигнали полицаи. Между тях и стрелецът, който се е барикадирал в къща според The Sun, е избухнала престрелка. Един човек е ранен, но без опасност за живота му. На пострадалия е оказана медицинска помощ, уточнява БГНЕС.   Полицията е започнала преговори със стрелеца да се предаде, след като е блокирала периметър от три пресечки и не пуска никого там, като е евакуирала района. Над мястото на инцидента кръжи хеликоптер. Не се съобщава нищо за мотивите на стрелеца.", "date": "2018.05.07", "title": "Престрелка с полиция в Оксфорд"}
{"url": "https://www.actualno.com/europe/skandal-s-trudova-diskriminacija-v-deutsche-post-news_673352.html", "text": "  Германските пощи Deutsche Post са изправени пред критики за санкциониране на краткосрочните служители, които често боледуват, като министърът на финансите на Германия Олаф Шолц призова логистичния гигант да промени практиката, информира БГНЕС.  Противоречието стана известно, след като Deutsche Post призна в неделя (6 май), че един от критериите, които е използва, за да реши дали даден служител на срочен трудов договор трябва да получи постоянен договор, е размерът на отпуските по болест. Служители, които са били болни повече от шест пъти или са преминали повече от 20 болнични дни за период от две години, губят шанса си да спечелят неограничен договор, гласят вътрешните правила на Deutsche Post.\r\n\"Доколкото можем да повлияем, ще реагираме веднага, за да видим как се променя практиката\", заяви Шолц пред немската телевизия ARD. \"Тези, които заемат място в надзорния съвет за нас, ще отговарят ... вече са договорени преговори\", каза той.   Германското правителство притежава близо 21% от капитала на Deutsche Postчрез държавната банка за развитие KfW. То има глас в надзорния съвет на компанията, с представител на министерство на финансите и представител на KfW, всеки от които има свое място.\r\nГоворител на Deutsche Post заяви, че компанията е била \"в постоянен контакт с притежателя на най-много акции\" и има намерението \"да отговори на зададените въпроси\".    Сблъсъкът идва в момент, когато правителството настоява работодателите да предлагат на персонала неограничени договори, когато е възможно, за да ограничат разпространението на несигурни договори с фиксиран срок, които са популярни сред шефовете, но не дават голяма сигурност на работниците. Райнер Хофман, ръководител на синдикалната федерация DGB в Германия, заяви, че действията на Deutsche Post са \"морално осъдителни\".", "date": "2018.05.07", "title": "Скандал с трудова дискриминация в Deutsche Post"}
