{"url": "https://www.actualno.com/europe/idil-poe-otgovornost-za-teroristichnija-akt-v-london-news_1411349.html", "text": "      Терористичната група ИДИЛ обяви в ислямистки интернет сайт, без да предоставя никакви доказателства, че нападението е извършено от един от нейните бойци.      Групата не представи никакви доказателства, но заяви, че нападението е извършено в отговор на призивите на ИДИЛ да бъдат удряни държави, които са били част от коалицията, бореща се с терористичната организация, предаде БГНЕС.   По-рано през деня премиерът на Обединеното кралство Борис Джонсън заяви по време на посещение на мястото на инцидента, че престъпниците трябва да бъдат затваряни по-дълго, вместо да бъдат освобождавани условно. Джонсън коментира, че осъдените трябва да изтърпят пълния срок на наказанието, на което са осъдени. Премиерът потвърди, че самият той е „ангажиран с увеличаване на наказанията за тежки престъпления и насилници“.\r\nЛондонската полиция заяви, че третира атаката като акт на терор. Нападателят, идентифициран като наскоро освободеният от затвора 28-годишен Осман Хан, беше застрелян на място. Той  е бил освободен от ареста, след като излежал само половината от 16-годишната си присъда по обвинения, свързани с тероризъм. В момента полицията разследва как мъжът е организирал нападението.  Това не е първият път, когато Лондонския мост е бил обект на терористична атака. През 2017 г. трима мъже блъскаха пешеходци с микробус на моста, след което нападнаха с нож хора на близкия пазар, преди да бъдат разстреляни от органите на реда. ", "date": "2019.11.30", "title": "ИДИЛ пое отговорност за терористичния акт в Лондон "}
{"url": "https://www.actualno.com/society/majkite-ot-sistemata-ni-ubiva-s-ostra-reakcija-sreshtu-ostavkata-biser-petkov-news_1411295.html", "text": "      С остра позиция срещу отстраняването на министъра на труда и излязоха майките от инициативата \"Системата ни убива\", информира БНТ. Петков да бъде върнат на поста настояват майките в отворено писмо до премиера Бойко Борисов, по чието настояване министърът подаде оставка. В противен случай това ще е още един мотив за протестите им.      В писмото си майките се обръщат директно към премиера с думите: \"Протакането на реформата ще съсипе и унищожи човешки животи и в случая отговорността затова ще е единствено Ваша\".   \"Считаме, че мотивите Ви, че темповете на работа на министерството не отговарят на обществено-политическите очаквания, са абсолютно несъстоятелни!\", пишат още те и припомнят, че Социалното министерство под ръководството на Бисер Петков създаде два ключови за живота на хората с увреждания закона - Законът за хората с увреждания и Законът за социалните услуги:\r\n\"Именно при този министър стартира очакваната с десетилетия реформа в сферата на социалните политики за децата и хората с увреждания. Настояваме реформите да бъдат завършени и да не се протакат с неоснователно поискани от Вас оставки!\".  Министър-председателят Борисов вчера поиска и прие оставката на министъра на труда и социалната политика с мотива \"натрупани във времето основания\". Премиерът счита, че темповете, с които Министерството на труда и социалната политика работи, не отговарят на обществено-политическите очаквания.\r\nПредседателят на инициативата \"Системата ни убива\" Вера Иванова заяви за \"Хоризонт\", че искането Бисер Петков да бъде възстановен на поста министър ще е още един мотив за протестите на майките.   \"Той е експерт. Той не е политик. Може би затова му имаме доверие\", заяви тя и допълни:    \"Да, ще протестираме. Миналата година ние успяхме да го върнем на поста му, за да довърши нещата и явно се очертава ние скоро да не се приберем\". ", "date": "2019.11.30", "title": "Майките от \"Системата ни убива\" с остра реакция срещу оставката Бисер Петков"}
{"url": "https://www.actualno.com/europe/hiljadi-ostanali-bez-dom-v-durys-imat-nujda-ot-hrana-odeala-i-drehi-news_1411262.html", "text": "      Хилядите останали без дом след опустошителното земетресение от 6,4, което удари адриатическото крайбрежие на Албания, имат нужда от храна, одеала и дрехи, съобщава Ройтерс. На помощ на пострадалите се притекоха хуманитарни организации от редица европейски страни, включително България, тъй като времето в страната се разваля.      Студът и честият дъжд създават допълнително притеснение за хората, чийто домове бяха сринати до основи в Дуръс. Издирвателните операции в града бяха прекратени, тъй като според спасителните екипи, подпомагани от специално обучени кучета, под руините няма повече затрупани хора.   Жертвите на бедствието са 49 души. Над 2000 души са ранените.\r\nПрез последните дни районът на Дуръс е бил разтърсен от най-малко 600 вторични труса, най-силният от които  магнитуд от 5 по Рихтер.   ", "date": "2019.11.30", "title": "Хиляди, останали без дом в Дуръс, имат нужда от храна, одеала и дрехи "}
{"url": "https://www.actualno.com/society/izvynredna-proverka-na-mosv-na-jazovir-studena-ustanovi-narushenija-news_1411285.html", "text": "      По заповед на министъра на околната среда и водите Нено Димов на 29.11.2019 беше извършена извънредна проверка на язовир „Студена“ от представители на МОСВ, експерти от Басейнова дирекция „Източно беломорски район“ и община Перник.      Проверката е във връзка с информация от Областния управител на област Перник за отклоняване на води за язовира. При извършения оглед на водоизточник „Врелото“- един от водоизточниците, захранващи язовир „Студена“, е установено, че водата постъпва във водовземна шахта, като малка част от нея се отвежда към язовир „Студена“. От шахтата, посредством тръба водата отива в помпена станция „Крапец“ и водоснабдява град Радомир. Тази схема на подаване на вода към град Радомир е позволена единствено в условията на аварийна ситуация. Това условие е било поставяно винаги от МОСВ към ВиК-Перник във всички графици от 2003 г. досега, което може да се види на сайта на МОСВ на адрес:    По време на проверката, която приключи късно вчера, е установено, че помпената станция за водоснабдяване на град Радомир не работи и водното количество от водовземната шахта прелива и по дерето се включва в язовир „Студена“. Контролиращите са получили информация на място от дежурния на помпената станция, че работата й е била преустановена едва на 28.11.2019 г. Това съвпада и с изпратената от ВиК-Перник справка за по-голям приток на 28.11.2019 г. от посочвания до този момент към язовир „Студена“.  При проверка на място на ВЕЦ „Студена“, стопанисван от ВиК е установено, че ВЕЦ-ът не работи. За отчитане на водните количества, които се черпят от язовира е установено, че отчитането на водно количество до 24.11.2019 г. се е извършвало по разходомерно устройство, което към момента на проверката липсва. МОСВ не е уведомено за демонтирането на разходомерното устройство, което отчита ползваните от язовира води. Установено е, че савакът през който се подават води за двете промишлени предприятия в Перник „Стомана индъстри“ и „Топлофикация-Перник“ е затворен и запечатан с хартиена лепенка на ВиК и в момента на проверката не се подава вода за промишлени нужди.\r\nПроверките продължават, като ще бъде изискана информация от електроразпределителното дружество за електрическа енергия, ползвана от Помпена станция „Крапец“, за да се установи по безспорен начин какво количество вода е отклонявано към град Радомир и не е постъпвало в язовир „Студена“.  Ще бъде изискана и справка за помпената станция, която взима вода за водоизточник „Сиреняците“, за да се установи дали същата е работила и дали е било необходимо включване на водовземане „Врелото,“ имайки предвид че дружеството има разрешителни за питейни води за град Радомир от подземни води.  Ще бъде направен и пълен преглед на водоснабдяването на град Радомир от подземни води, какви количества са ползвали последните 6 месеца и дали е имало нужда за допълване.  Ще бъде изпратено и писмо до прокуратурата за установяване дали помпена станция „Крапец“ е работила в извън авариен режим.    ", "date": "2019.11.30", "title": "Извънредна проверка на МОСВ на язовир „Студена“ установи нарушения "}
{"url": "https://www.actualno.com/europe/njakolko-hiljadi-ekoaktivisti-blokiraha-vygledobivni-mini-v-germanija-news_1411296.html", "text": "      Хиляди екоактивисти окупираха в събота въгледобивни мини Източна Германия, в опит да окажат натиск върху правителството да прекрати употребата на изкопаеми горива, съобщава АFP.      Природозащитници блокираха входа на мината „Велзоу зюд” в басейна на Лаузитц. Няколко стотин души препречиха входа на мината „Йеншвалде ост”, докато други спряха движението по же пе линията, водеща към съоръжението.   Около 1200 демонстранти успяха да блокират и достъпа до мина, разположена южно от Лайпциг, което спря работата й.\r\nВ районите, където са мините, десетки работни места зависят от производството на въглища. Има обаче и семейства, които са заплашени да загубят домовете си заради разширението на района за добив на горивата, предаде БГНЕС.  Във всички три мини, окупирани от екоактивистите, се произвеждат лигнитни въглища – нискокачествен кафяв тип въглища, които се смятат за опасни за човешкото здраве и за природата. Екоорганизации нарекоха блокадите успех и заявиха, че в тях са се включили около 3 хиляди техни членове.\r\nТова е втората подобна акция тази година. през юни стотици екоактивисти със спални чували в продължение на няколко дни окупираха мина близо до Кьолн. Според екоорганизациите плановете на правителството да спре производството и употребата на изкопаеми горива до 2038 година не са достатъчни за опазването на природата.    ", "date": "2019.11.30", "title": "Няколко хиляди екоактивисти блокираха въгледобивни мини в Германия "}
{"url": "https://www.actualno.com/politics/bivsh-poslanik-na-sasht-bylgarija-e-s-ednopartijno-upravlenie-i-e-propita-ot-korupcija-news_1411293.html", "text": "      Eдна от водещите международни теми от седмицата беше срещата на премиера Бойко Борисов и президента на в Белия дом. На нея стана дума за много неща, но като че ли най-оптимистичен премиерът Борисов беше по темата за евентуалното отпадане на американските визи за българите.      Доналд Тръмп, съобщи Борисов, е обещал да работи много активно и скоро да му каже кога ще се случи това. Сами чухме пък в Овалния кабинет президентът на Съединените щати да казва, че сме велик народ и страхотни приятели на страната му.   Да затаим ли дъх сега в очакване Тръмп да ни пусне свободно да пътуваме до Америка? На тези и други въпроси отговаря Джеймс Пардю, посланик на Съединените щати у нас в периода 2002-2005 година. Той констатира, че България продължава да бъде пропита от корупция, както и че българските медии в огромната си част са вече покорени и компрометирани.\r\n„Обикновено не си мълча, когато видя, че нещо не е както трябва. Мисля, че дипломацията е нещо повече от това да се изтъква непрекъснато положителен имидж на определена страна. Ако има проблеми, те трябва да се решават. Трябва да се изговарят прямо и честно. Независимо от критиките ми, аз много обичам България, народа ѝ, историята, културата, характера ѝ“, каза Пардю в интервю за предаването „Събота 150“ по БНТ и добави:  „Отправям тези критики, защото искам България да бъде по-добро място, а не заради самата критика. Защото за мен България е чудесна и с голямо бъдеще пред себе си като демократична страна. Смятам, че България още е в процес на преход и че това може да отнеме още години. Но тя продължава да е пропита с корупция. Особено ме тревожи липсата на свобода на медиите. Положението не беше перфектно, когато бях у вас. Но все пак имаше конкуренция и правителствените представители се държаха отговорно. Не се стигаше до съдебни дела, но поне корупцията излизаше наяве. Това вече го няма. Медиите са подчинени. Аз просто го изговарям гласно и ще продължавам да го правя, ако е необходимо“.\r\nДумите \"корупция\" и \"свобода на медиите\" като че едва се промъкнаха в съвместното изявление на президента Тръмп и премиера Борисов - с две изречения. Едната още да се бори, другата още да се пази. Как ще коментирате?\r\nБих искал на борбата с корупцията и на свободата на медиите да беше наблегнато в началото на това изявление, а не в края, и то на някакви си 4 реда. Не знам дали статията ми има нещо общо или не, но ми се ще Съединените щати и Европейският съюз да влияят повече на България за решаване на тези проблеми. А те са сериозни! Корупцията е най-голямата заплаха за демокрацията. И България има много да наваксва.       Във всяка страна има някакво ниво на корупция. Но в повечето развити демокрации държавници се пращат в затвора или поне се уволняват. Дори в администрацията на Доналд Тръмп вече няколко ръководители бяха освободени от постовете им за поведение, което може и да е свързано с корупция. Петима или шестима от най-близките му хора са вече в затвора или очакват присъди. В България това рядко се случва.\r\nА и трябва да се съгласите, че в момента България е еднопартийна държава, няма ефективна опозиция. И че дългосрочен ефект от такова управление може да е корупцията.\r\nКъм края на мандата си у нас бяхте препоръчали Европейският съюз да упражни повече натиск по отношение на корупцията с възможност да отложи присъединяването на България. Европа направи компромис тогава. А сега и Съединените щати са готови да направят същото...\r\nРазочарован бях през 2004-а и 2005-а, че Европейският съюз не използва позицията, в която беше, за да постигне голям напредък в България в битката срещу корупцията. Ако бяха по-твърди по този въпрос, България щеше да е много по-напреднала в развитието си. Защото корупцията пречи на икономическото развитие, гони младите хора от страната, какви ли не проблеми създава!\r\nСмятам, че Европа още може да направи много. Разочарован съм, че Съединените щати не оказват натиск. Но корупцията не е точно водеща тема в дневния ред на Доналд Тръмп.      Доналд Тръмп е обещал да се занимае с въпроса за падането на визите за българите, съобщи Бойко Борисов. На каква база би било взето такова решение. Възможно ли е то да не зависи от процента на отказите за издаване на виза?\r\nРешението ще бъде съобразно критериите. Същевременно ще е и политическо. Но ако се върнете чак до 2000 година, ще видите, че всички президенти оттогава са казвали, че ще разгледат въпроса. Мога обаче да ви кажа, че България е далеч от отмяна на визите, тъкмо заради проблемите, за които говоря.\r\nВ общите изявления след такива срещи винаги обръщайте внимание на глаголите. \"Възнамеряват\" и \"планират\" да направят нещо. Или \"ще\" направят нещо. На мен по-скоро ми изглежда като дългосрочно обещание, отколкото като незабавни действия за отмяна на визите. Българите не бива да чакат със затаен дъх, освен ако не бъде постигнат голям напредък по изпълнението на критериите.\r\nВиждате ли тогава нещо съществено като резултат от тази среща?\r\nМисля, че до голяма степен тя беше в отговор на покупката на изтребителите Ф-16. Тръмп действа така - направи нещо за мен и аз ще направя нещо за теб. Така Борисов получи среща в Белия дом и съвместно изявление. Но тези изявления са пълни с общи приказки. Но едно нещо в това специално ми се струва значимо - предложението на България за координационен център за НАТО във Варна.   Но това май е всичко. Целта беше най-вече Борисов да се покаже в Овалния кабинет с президента на Съединените щати. В това няма нищо лошо. Всъщност е много добре, че България говори с Вашингтон директно на най-високо ниво.\r\nВ определен смисъл изявлението на Тръмп и Борисов имаше за адресат Русия - и в отбранителната, и в енергийната му част. За мерките срещу зловредното влияние също. Виждате ли в това ясен избор на български премиер между Русия и Запада?\r\nПравителството ви ефективно балансира между руското влияние и участието ви в трансатлантическото партньорство със западните демокрации. Трудна е ситуацията за България. В края на краищата Русия има грамадно влияние в страната ви, най-вече чрез енергетиката.\r\nКазвам това не като някой, който не харесва Русия. Ясно ми е, че тя е велика държава. Имам проблем не с Русия като страна, или като народ, а с ръководството в Кремъл, което изглежда твърдо решено да подпкопае демокрацията в Европа и в Съединените щати.\r\nНо нека отбележа нещо друго. Съединените щати изпратиха много способен дипломат за свой посланик в София. Според мен България има голям късмет, че посланик Херо Мустафа е в София. Тя има огромен дипломатически опит. Работила е на някои много трудни места. Разполага с всички качества, за да бъде много добър посланик в България. Първокласен дипломат е! ", "date": "2019.11.30", "title": "Бивш посланик на САЩ: България е с еднопартийно управление и е пропита от корупция"}
{"url": "https://www.actualno.com/europe/obezvrediha-neeksploadirala-bomba-ot-vtorata-svetovna-vojna-kraj-berlinskoto-letishte-shonefeld-news_1411312.html", "text": "      Обезвредиха неексплоадирала бомба от Втората световна война, която беше открита в петък край берлинското летище „Шонефелд”, съобщава БГНЕС.      Не е имало усложнения при операцията, която беше проведена в ранните часове на съботния ден, съобщиха от полицията. Обезвреждането на бомбата не е засегнало и работата на летището, заяви говорителят на аерогарата Даниел Толксдорф.   Графикът на полетите беше нарушен за около час в петък на обяд, когато беше открит снаряда. Наложи шест полета да бъдат отклонени към друго берлинско летище „Тегел”. Шест излитащи полета пък закъсняха с около часа.\r\nНеизбухналият снаряд беше открит при ремонтни дейности по полагането на асфалт на алея за таксита, която се простира паралелно на писта между двата терминала на аерогарата.   ", "date": "2019.11.30", "title": "Обезвредиха неексплоадирала бомба от Втората световна война край берлинското летище „Шонефелд” "}
{"url": "https://www.actualno.com/crime/dvama-dushi-sa-postradaha-pri-katastrofa-na-pytja-sofija-varna-news_1411318.html", "text": "      Двама души са пострадали при катастрофа между два автомобила на пътя София - Варна, в района на с. Пролаз, съобщава \"Фокус\".      Tова съобщиха от пресцентъра на ОДМВР - Търговище. Сигналът за инцидента е получен на тел. 112 днес в 14,15 ч. Катастрофата е между пътуващ в посока Варна лек автомобил „Рено Канго“ и движещ се в противоположната посока лек автомобил „Рендж Роувър“.   По първоначална информация първият автомобил е навлязъл по неустановена до момента причинa в лентата за насрещно движение и е последвал удар с другия автомобил.\r\nДвама души – мъж и жена, са откарани за преглед в МБАЛ-Търговище.  Движението по първокласен път I-4 в района на с. Пролаз, се осъществява временно в едната лента за движение.\r\nВ момента се извършва оглед на местопроизшествието. След приключването му и след почистване на пътното платно от разлялото се по него масло движението отново ще бъде възстановено и в двете ленти    ", "date": "2019.11.30", "title": "Двама души са пострадаха при катастрофа на пътя София - Варна"}
{"url": "https://www.actualno.com/curious/dneven-horoskop-za-1-dekemvri-news_1411322.html", "text": "             Тази неделя посветете на грижата за другия. Бъдете сигурни, че и това е един от начините да получите много за себе си. Денят е подходящ за решаването на въпроси, свързани с разширяване на сътрудничеството. Около обяд добри новини и събитията, свързани с тях ще повдигат настроението ви.   Денят предполага потъване в спомени и чувство на съжаление. От последното нямате нужда. Било, каквото било.     Тази неделя някой ще се опита да ви разочарова, но вие не му го позволявайте. Бъдете открити с човека и му покажете, че ситуацията ви е пределно ясна. Очаква ви ден с голям потенциал. Следете за нови възможности. Може да ви се отдаде подходящ момент за пътуване, свързано с обучение. Тази неделя използвайте всяка възможност да правите това, което ви харесва. По този начин ще си осигурите приток на положителни емоции.   Сутринта ще сте изпълнени с много кураж и емоции, но в ранният следобяд ще настъпи отрезвяване. Опитайте се да запазите баланса. През този ден се пазете от скрита завист. Най-добре се настройте за активност още от сутринта. Започнете деня с гимнастика. Още от сутринта се опитайте да се концентрирате върху дадена достойна идея. Опитайте се да се вдъхновите за подвизи.    Тази неделя се отнасяйте с недоверие към повечето неща, които чуете. Дори написани не означават, че са автентични. Проверете добре информацията. Денят е подходящ за общуване с приятели, но внимавайте какво казвате и най-вече не се хвалете. Някой може да ви завиди. Тази неделя обстановката около вас може да ви се стори тясна и задушна. Намерете начин да отидете на място, където ще вдъхнете свобода и чист въздух. ", "date": "2019.11.30", "title": "Дневен хороскоп за 1 декември"}
{"url": "https://www.actualno.com/asia/zaloviha-nad-900-kilograma-heroin-v-azerbajdjan-news_1411316.html", "text": "      Рекордно количество хероин, над 900 килограма, бе заловено в Азербайджан, предаде Нова телевизия.      Пратката е била открита в камион, пътуващ от Иран за Украйна.   Общо 933 килограма хероин били разпределени в 1884 пакета. Властите в Азербайджан - бивша съветска република, която граничи с Иран - не посочиха на каква пазарна стойност е наркотикът.\r\nПо-рано тази седмица в страната вече бяха заловени над 304 килограма хероин - отново в камион, пътуващ от Иран за Украйна.  През Иран минава един от главните маршрути за доставка на хероин към Европа от Афганистан - най-големия производител в света. ", "date": "2019.11.30", "title": "Заловиха над 900 килограма хероин в Азербайджан"}
{"url": "https://www.actualno.com/health/szo-antibioticite-stavat-vse-po-vredni-news_1411329.html", "text": "      Антибиотиците - все по-малко полезни и все по-вредни. Предупреждението идва от Световната здравна организация. Прекомерната, а понякога дори ненужна употреба на антибиотици е довела до развитието на така наречените „супербактерии”. Бактерии, които не могат да бъдат убити, защото са се адаптирали към медикаментите. Според Националния център по заразни и паразитни болести в българските болници се използват двойно повече широкоспектърни антибиотици, отколкото в Европа.      Със скрита камера и с минимални усилия, екип на Нова телевизия си купи антибиотик. Широкоспектърният медикамент е един от най-често използваните в домашния условия. Въпреки, че за продажбата му се изисква рецепта, да си го купиш и без нея оказва се не е трудно.   Не прекомерната употреба у дома обаче, а тази в болниците е довела до развитието на супербактерии, които еволюират и се адаптират, предупреждават експертите. Ректорът на Медицинския университет в Пловдив - проф. Мариана Мурджева обяснява, че всеки ден в микробиологичната им лаборатория откриват по няколко бактерии, които проявяват резистентност към почти всички групи антибиотици. Затова решението е не създаване на нови антибиотици, което би довело до развитието на още по-силни супербактерии, а правилна употреба на старите.\r\n„Лечението с антибиотици наистина е изкуство. То не е толкова елементарен процес, колкото някои си въобразяват, че е. При вирусни инфекции антибиотиците не помогат. Антибиотиците са такива средства, които се използват само за повлияване на бактерии. Съответно и инфекции, които са предизвикани от бактерии”, посочи проф. д-р Мариана Мурджева.  „Принципът е, че всеки микроб трябва да се лекува с този антибиотик, който действа на него. В болниците се използват широкоспектърни, евтини антибиотици, които селектират много опасни щамове, резистентни към повечето антибиотици. Антибиотиците са спасили толкова човешки живота, колкото никои други лекарства. Неправилната и масовата употреба на антибиотиците доведе, през последните 30 години, до един вече застрашаващ здравето на човечеството проблем”, коментира директорът на Националния център по заразни и паразитни болести проф. д-р Тодор Кантарджиев.\r\n„Бедите, които  причиняват антибиотиците са намаляване на човешкия живот, много скъпо лечение, нетрудоспособност на болните хора. Всички тези загуби за човечеството са по-големи от тези, причинени от СПИН-а, грипа и туберкулозата”, допълни проф. д-р Кантарджиев.    ", "date": "2019.11.30", "title": "СЗО: Антибиотиците стават все по-вредни"}
{"url": "https://www.actualno.com/football/bylgarija-v-grupata-na-smyrtta-na-evro-2020-ako-uspee-da-specheli-plejofite-news_1411315.html", "text": "      Последните два световни шампиона и действащият европейски шампион могат да се окажат съперници на България на , при условие че \"лъвовете\" преминат през баражите за класиране за шампионата на Стария континент. Това определи жребият за , който беше изтеглен в събота вечер.      Тегленето отсъди Германия от урна №1, Франция от урна №2 и Португалия от урна №3 да попаднат в група F на Европейското първенство, а именно в тази група ще попадне и победителят в своеобразния турнир между България, Унгария, Исландия и Румъния. При условие че някой от първите 3 отбора се класира, то той ще попадне в \"групата на смъртта\", докато единствено Румъния ще се размине с най-тежките възможни съперници.    Последният европейски тим, който е печелил голям трофей преди трите, които се паднаха в един поток, е Испания (европейска титла през 2012). Оттогава насам Германия, Португалия и Испания разпределиха най-ценните трофеи в международния футбол. Пълния . ", "date": "2019.11.30", "title": "България в групата на смъртта на Евро 2020, ако успее да спечели плейофите"}
{"url": "https://www.actualno.com/europe/bezdomnik-be-arestuvan-za-napadenieto-s-noj-v-haga-news_1411341.html", "text": "      Арестуваха нападателя, намушкал трима младежи в магазин на една от . Информацията беше съобщена от полицията, предаде БГНЕС.      Властите в холандския град съобщиха, че са задържали 35-годишен бездомник. Той е отведен за разпит.   Мъжът, който по непотвърдена информация в местни медии е от близкоизточен или северноафрикански произход, беше издирван в продължение на цяло денонощие след инцидента. Мотивите за нападението по време на черния петък в холандския град се изясняват.\r\nТримата пострадали при атаката с нож в търговския център са две момичета на 15 години и 13-годишно момче. Ранените не са се познавали и вероятно са избирани на случаен принцип. И тримата с били хоспитализирани след инцидента и по-късно изписани от болница.   ", "date": "2019.11.30", "title": "Бездомник бе арестуван за нападението с нож в Хага"}
{"url": "https://www.actualno.com/politics/manolova-sys-signal-do-glavnija-arhitekt-na-sofija-za-nezakonni-kyshti-na-vitosha-news_1411314.html", "text": "       „Приятели, днес, нищо че е събота, изпратихме сигнали за застрояване на частни домове в рамките на природен парк „Витоша”. Със сигурност нашата проверка установи четири частни къщи, построени в парка през последните години извън законовите регламенти, но по-тревожното е, че още 150 имота в парка могат да ги последват. Става дума за корупция, видима и с просто око на картите, които публикуваме.” Това написа Мая Манолова на страницата си във Facebook, като публикува скици и карти за незаконно строителство в рамките на природния парк, както и сигнала, за който съобщава. Тя допълва, че с екипа й са адресирали този сигнал до няколко институции с искане да се направят проверки на посочените четири имота и да се предприеме, чрез Подборния устройствен план, преотреждане на други 150 имота в парка, които вероятно ще бъдат застроени по същата схема.      „Аз и моите колеги от екипа – Войслав Тодоров и Любомир Попйораднов, изпратихме днес сигналите до главния архитект на София, до новите двама районни кметове на „Панчарево“ (независим) и на „Витоша“ (ГЕРБ/СДС), до членовете на архитектурната комисия в СОС, до директора на парк „Витоша” и др. Публикуваме и сигнала. Ето няколко институции, които ще проверим в чия полза работят – в частна – в интерес на приятели с възможности, или в публична – да пазят парка „Витоша” от бетон, както е написано в няколко закона”, пише също Манолова.    Според информацията, Манолова и екипът й са направили „проверка на двата имота, които след заповед на министър Нено Димов се изключват от обхвата на парка. Те са урегулирани от Общината, което е задължителна процедура преди застрояване. „За по-големия от тях има интересен факт: става по времето на г-н Борисов като кмет“, посочва Манолова също. „Но това не са единствените такива имоти. Около 150 терена в природния парк са със същия статут. От 2005 г. насам, след приемането на Плана за управление на парка, са застроени 4 имота. Един от тях получава разрешение дори след влизането в сила на Общия устройствен план на София, което за нас е безпардонна корупция. Кой е човекът, успял да получи такова благоволение от Общината и екипа на г-жа Фандъкова? Кои са другите трима? Кои са останалите 150? И кой е виновен – те, че опитват? Или администрацията на кмета Фандъкова – че им позволява? Именно за да се разбере, внесохме искане за проверка на законността на строителството”, пише Манолова.  Според нея „решението е просто: тези 150 имота трябва да се преотредят и да се включат в парка чрез промени в подробните устройствени планове”.\r\n„Остава да видим дали Общинският съвет и администрацията на г-жа Фандъкова ще го направят. Кой ще е „против” да се запази парка „Витоша”? И кой ще е „за” и „въздържал се”? С интерес ще наблюдаваме. Ще инициираме срещи с общински съветници и районните кметове, за да обърнем специално внимание на проблема”, пише още Манолова.    ", "date": "2019.11.30", "title": "Манолова със сигнал до главния архитект на София за незаконни къщи на Витоша"}
{"url": "https://www.actualno.com/europe/malyk-samolet-padna-v-gradina-v-zadnija-dvor-na-kyshta-v-shvedski-grad-news_1411335.html", "text": "      Малък самолет падна в градина в задния двор на къща в град Ронебю, югоизточната част на Швеция, съобщава АFP. Пилотът на машината е загинал.      Инцидентът станал в събота следобед, съобщиха от полицията. Самолетът се запалил при сблъсъка си в земята и обгърнал целия квартал в града, с население от 13 000 души, в гъсти облаци дим.   Няма пострадали хора на земята. Пожарникари са успели да потушат бързо пламъците. ", "date": "2019.11.30", "title": "Малък самолет падна в градина в задния двор на къща в шведски град"}
{"url": "https://www.actualno.com/society/novinite-naj-vajnoto-za-denja-30-noemvri-news_1411310.html", "text": "              Тол таксите ще имат минимално въздействие върху цените на основните хранителни стоки. Максималното поскъпване е до 2 ст. за кг/л при брашното, хляба, прясното и киселото мляко и безалкохолните. Така че въвеждането на тола за тежкотоварния трафик над 3,5 тона няма да се отрази съществено върху разходите на домакинствата.   От началото на тази година работим в Европейската комисия, така наречената EATS група на европейските провайдъри, за да осигурим съвместимост и свободно движение на товарните превози, респективно камионите с вече инсталирани бордови устройства и в нашата територия, която наричаме български тол домейн. Технологията, която прилагаме за тол таксуване се прилага в 60% от европейските държави. Това каза в интервю за предаването „Седмицата“ на Дарик радио проф. Олег Асенов – член на управителен съвет на Агенция „Пътна инфраструктура“ (АПИ).      Да затаим ли дъх сега в очакване Тръмп да ни пусне свободно да пътуваме до Америка? На тези и други въпроси отговаря Джеймс Пардю, посланик на Съединените щати у нас в периода 2002-2005 година. Той констатира, че България продължава да бъде пропита от корупция, както и че българските медии в огромната си част са вече покорени и компрометирани. С остра позиция срещу отстраняването на министъра на труда и социалната политика Бисер Петков излязоха майките от инициативата \"Системата ни убива\", информира БНТ. Петков да бъде върнат на поста настояват майките в отворено писмо до премиера Бойко Борисов, по чието настояване министърът подаде оставка. В противен случай това ще е още един мотив за протестите им. Арестуваха нападателя, в магазин на една от търговските улици в Хага. Информацията беше съобщена от полицията, предаде БГНЕС.   Властите в холандския град съобщиха, че са задържали 35-годишен бездомник. Той е отведен за разпит.    Злосторникът, който нападна с нож минувачите по Лондонския мост, е бил съден за терористична дейност, съобщи BBC. Преди година той е бил освободен и е носил електронна гривна, контролираща придвижванията му. Ден преди нападението той посещавал конференция на Кембриджския университет за реабилитация на затворници, която се провеждала в Лондон. Никой политик не очаква, че, когато предложи непопулярна мярка, тя ще се приеме охотно от обществото. Това заяви кметът на София Йорданка Фандъкова, предаде репортер на БГНЕС. Фандъкова коментира предстоящото увеличаване на данъците на старите автомобили. Мярката беше приета негативно от обществеността, защото беше обявена след местните избори. МВР стартира обществена поръчка за 15 високоскоростни коли. Изискването е да са мощни поне 250 конски сили. Новите автомобили ще дебнат за джигити по магистралите и първокласните пътища у нас.   За първи път от много време насам България прави ясна заявка за засилена роля в Черноморския регион, който е от ключово значение за НАТО. Това каза в интервю за седмичното обзорно предаване \"Метроном\" на Радио \"Фокус\" Велизар Шаламанов, бивш министър на отбраната. Той уточни, че с изграждането на Координационен център на НАТО във Варна България ще направи стъпка към събиране на повече информация и предоставянето й с цел координация на предното разполагане на сили на НАТО в Черно море.    ", "date": "2019.11.30", "title": "Новините: Най-важното за деня, 30 ноември"}
{"url": "https://www.actualno.com/europe/premieryt-na-malta-pred-ostavka-zaradi-ubijstvoto-na-dafne-galicija-news_1411234.html", "text": "      Мащабен протест в Малта. Хиляди хора, развяващи малтийския флаг, излязоха по улиците на столицата валета и призоваха за оставката на премиера Джоузеф Мускат, съобщава \"Ройтерс\".      Мускат споделил пред свои съмишленици, че планира да се оттегли от поста заради политическия скандал, избухнал след Дафне Каруана Галиция, съобщават местни медии. Говорител на премиера обаче не потвърди, нито отрече тази информация. Неговата Лейбъристка партия обаче отмени насрочено за неделя събитие, на което той трябваше да държи реч.  Началника на кабинета на премиера и двама министри от правителството му вече подадоха оставки през седмицата заради случая с убийството на журналистката, който заплашва да предизвика политическа криза в островната държава.     беше разследващ журналист, който се занимаваше със случаи на корупция. Тя загина, след като колата й беше взривена на 16 октомври 2017 година. ", "date": "2019.11.30", "title": "Премиерът на Малта пред оставка заради убийството на Дафне Галиция"}
{"url": "https://www.actualno.com/politics/bivsh-ministyr-na-otbranata-bylgarija-pravi-jasna-zajavka-za-zasilena-rolja-v-chernomorskija-region-news_1411259.html", "text": "      За първи път от много време насам България прави ясна заявка за засилена роля в Черноморския регион, който е от ключово значение за НАТО. Това каза в интервю за седмичното обзорно предаване „Метроном“ на Радио „Фокус“ Велизар Шаламанов, бивш министър на отбраната. Той уточни, че с изграждането на Координационен център на НАТО във Варна България ще направи стъпка към събиране на повече информация и предоставянето й с цел координация на предното разполагане на сили на НАТО в Черно море.      „Това се вписва изцяло в този процес на Адаптирано предно разполагане, който стартира с решенията от Уелс през 2014 година и Варшава през 2016 година. Този център в много голямо степен е естествено разширение на центровете за интеграция на силите в София и Букурещ, като фокусира върху Черно море“, допълни бившият министър на отбраната.   Велизар Шаламанов отбеляза, че изграждането на подобен център е заложено още през 2014 година във „Визия 2020“, с която тогавашният президент Росен Плевнелиев представи предложенията на България за засилване на сигурността и отбранителния потенциал на Алианса в Югоизточна Европа. Той припомни, че всъщност „Визия 2020“ е била приета от Съвета по сигурността на Министерски съвет на 1 септември 2014 година, като оттогава има адаптирана стратегия за национална сигурност и редица други документи, в момента се извършва стратегически преглед на отбраната с участието на всички институции, включително и президентската.\r\n„Логистиката е неразделна част от военната дейност. Към момента в резултат на решения на НАТО такава координационна функция се осъществява в Командването на военноморския компонент на НАТО във Великобритания. От българска страна е предложен допълнителен принос, като начало български, но в процеса на консултации и бъдещ преглед на НАТО да бъде предложен като част от силите на Алианса“, коментира експертът.  Според Велизар Шаламанов засиленото сътрудничество помага да се намали напрежението и да има повече вътрешна прозрачност в НАТО. По думите му центърът ще допринася за диалога с Русия и за намаляване на напрежението, което Русия предизвика с анексията на Крим, части от Грузия и действията в Молдова. ", "date": "2019.11.30", "title": "Бивш министър на отбраната: България прави ясна заявка за засилена роля в Черноморския регион"}
{"url": "https://www.actualno.com/society/ima-li-nujda-policijata-ot-novi-koli-za-320-000-leva-news_1411232.html", "text": "      МВР стартира обществена поръчка за 15 високоскоростни коли. Изискването е да са мощни поне 250 конски сили. Новите автомобили  ще дебнат за джигити по магистралите и първокласните пътища у нас.      Край на нелегалните гонки и джигитите по първокласните пътища у нас. Това се заканват от „Пътна полиция”, които искат 15 нови, бързи, немаркирани автомобили.   „Те ще трябва да бъдат с 4х4 система, която ще е за задвижване на колелата. Също така минималните изисквания, които са като критерии, те трябва да са минимум 250 конски сили”, обясни инспектор Мирослав Василев от ГДНП пред Нова телевизия.\r\nЗа покупката на колите са отпуснати над 2,5 милиона лева. В сумата влизало и оборудването.  „Освен камери за скоростните режими, същите автомобили ще бъдат оборудвани с таблети, с мобилни принтери, със съответните комуникационни средства за връзка”, заяви Василев.\r\nДържавната агенция по безопасност на движението е \"за\" закупуването на новите коли, уточниха от институцията за Нова телевизия. Критериите, на които те трябва да отговарят обаче, били твърде високи за отпуснатата сума. „Бих се радвал на всеки един от колегите да може да ползва такива автомобили, типични за арабските държави. Но може би се доближаваме до колегите от Германия, от Австрия”, споделя Василев.   Новите полицейски коли ще имат аудио и видеозапис, за да се избегнат всякакви съмнения за корупция. Камерите щели да връщат клип назад, за да докажат извършеното нарушенията на джигитите.    „Съществува поговорката, че целта оправдава средствата. В този случаи целта не оправдава средствата. Ако беше направен анализ колко автомобила в страната биха могли да развиват такава скорост, защото МВР има такава статистика, и колко от притежателите - къде се намират, ще стане ясно дали има нужда от закупуването на такива автомобили. Трябва да разберем кое убива повече  - най-лошите пътища в Европа, най-лошата организация на движение на Стария континент или скоростта”. Така Йонко Иванов от Съюзa на преподавателите по авто-мото подготовка коментира идеята за закупуването на 15 високоскоростни автомобила.\r\n„От тези автомобили няма смисъл. Нека кажем, че според статистиката на „Пътна полиция”, вследствие на превишена скорост е загинал само 1 човек. Купуваме 15 автомобила за какво? Никой не казва каква е причината, за да ги купим. Притеснява ме и цената. В провинцията все още се използват немските автомобили, които са на по над 20 г. Новите са предимно в София. За тази цена, която ще се даде, могат да се закупят 160 нови автомобила. Дали така контролът няма да е по-добър?”, добави Христо Радков от Българско обединение на шофьорите. ", "date": "2019.11.30", "title": "Има ли нужда полицията от нови коли за 320 000 лева?"}
{"url": "https://www.actualno.com/asia/pyrvi-snjag-v-pekin-za-tazi-zima-snimki-news_1411218.html", "text": "      Първи сняг в Пекин за тази зима, съобщава \"Ройтерс\". Снеговалежът започна още в петък следобед в северозападната част на града и бързо покри улиците и сградите с бяла пелена. Мнозина от жителите и гостите на китайската столица бяха въодушевени от първите снежинки и излязоха от домовете си, за да се насладят на чистия въздух.           До събота сутрин целият мегаполис беше покрит с дебели преспи сняг. Древните сгради в златно и червено сега са изцяло в бяло, а дърветата се превиват под тежестта на снега, предаде БГНЕС.\r\nСпоред синоптиците най-дебелите преспи са в северозападната част на Пекин и достигат 11 сантиметра. Не се очаква обаче снежната пелена да се задържи дълго, тъй като в неделя се очаква затопляне на времето. Натрупалият сняг в планинските райони обаче ще остане.   ", "date": "2019.11.30", "title": "Първи сняг в Пекин за тази зима (СНИМКИ)"}
{"url": "https://www.actualno.com/asia/opasni-niva-na-zamyrsjavane-na-vyzduha-v-iran-news_1411223.html", "text": "      Училища и университети в Иран затвориха врати заради токсичния смог, обхванал части на страната, съобщава AFP. В столицата Техеран също е отчетено високо съдържание на фини прахови частици, посочват местни медии.      Решението събота да бъде обявен за неучебен ден беше обявено от заместник-губернатора Мохаммад Тагхизадех, след среща на извънредния комитет по замърсяването на въздуха. Властите въведоха и редица мерки сред които ограничение за движение на частни автомобили по улиците на столицата и забрана за движение на камиони.   Хората с респираторни заболявания бяха посъветвани да останат по домовете си, а спортните събития на открито бяха отменени. Няма да работят и училищата в северната провинция Алборз, както и в централната провинция Исфахан.\r\nСпоред експерти концентрацията на фини прахови частици е 146 микрограма на кубичен метър, което е опасно за здравето ниво. Всяка година заради мръсния въздух в страната се регистрират близо 30 000 смъртни случаи.  Смогът се очаква да се разпръсне над мегаполиса с население от 8 милиона души в понеделник, когато се очаква дъждовно време. Замърсяването на въздуха е особено голям проблем в Техеран през зимата заради липсата на вятър, а студеният въздух задържа смога над района в продължение на дни – явление известно като термална инверсия. ", "date": "2019.11.30", "title": "Опасни нива на замърсяване на въздуха в Иран "}
{"url": "https://www.actualno.com/asia/novi-protesti-v-honkong-news_1411238.html", "text": "      Стотици продемократични активисти отново изпълниха улиците на Хонконг, съобщава Ройтерс. Протестът в автономния регион става само ден, след като полицията се изтегли от кампуса на Политехническия университет, който беше окупиран от демонстранти в продължение на две седмици, предаде БГНЕС.      Протестите бяха подновени с нова сила, след като през изминалата седмица получиха подкрепата на американския президент Доналд Тръмп – нещо, което привлече още повече вниманието на световната общност към случващото се в азиатския финансов център и предизвика остра реакция от страна на Пекин.   След над пет месеца на нестихващи протести – някои от които прераснаха в сблъсъци, в Хонконг все пак е относително спокойно. Една от причините е провелите се миналата седмица избори за общински съвети, доминирани изцяло от продемократични кандидати.\r\nВъпреки това демонстрантите не прекъсната недоволството си и продължават да настояват за оставката на подкрепяния от Пекин лидер Кари Лам. Според тях континентален Китай продължава да се меси във вътрешните дела на Хонконг и да нарушава правата и свободите на гражданите му, които са защитени по силата на споразумение, подписано при връщането на британската колония на Пекин през 1997 година.   ", "date": "2019.11.30", "title": "Нови протести в Хонконг "}
{"url": "https://www.actualno.com/society/kak-shte-se-otrazi-tol-sistemata-vyrhu-cenite-na-hranitelnite-stoki-news_1411240.html", "text": "       Тол таксите ще имат минимално въздействие върху цените на основните хранителни стоки. Максималното поскъпване е до 2 ст. за кг/л при брашното, хляба, прясното и киселото мляко и безалкохолните. Така че въвеждането на тола за тежкотоварния трафик над 3,5 тона няма да се отрази съществено върху разходите на домакинствата.      Това показва анализ на екип на Световната банка, която е консултант на Агенция „Пътна инфраструктура“ при въвеждане на новата система за електронно таксуване при използване на републиканските пътища. Анализът е изготвен по искане на възложителя и целта му е да се вземе информирано решение при определяне на тарифите, така че едновременно да се постигне баланс между интересите на държавата и превозвачите, но и да се защитят потребителите.    Eкспертите на Световната банка са направили изчисления за 19 групи стоки, които присъстват всеки ден на трапезата на българина. Сметките са на база тарифите, които вече са обявени за обществено обсъждане и предлагания обхват на платената пътна мрежа от 6050 км. За стоките са използвани осреднени цени на Националния статистически институт.\r\nСпоред изследването максималното увеличение в различните групи ще е от 0,05% при прясната и замразената риба до близо 4% при безалкохолните напитки. В абсолютно изражение това е най-много 2 ст./кг/л.   Експертите отбелязват, че очакваното поскъпване при отделните продукти е различно в зависимост от тяхната цена, разстояние на превоз, тегло и обем. Колкото повече се преработва един продукт, толкова повече поскъпва, защото транспортните разходи се увеличават. Има значение също дали стоката е от внос или е местно производство.\r\nСредната цена на килограм ориз например по данни на НСИ е 2,33 лв. с ДДС. При средна дължина на превоз от 189 км за транспортиране на този продукт, текущите средни разходи с винетка са 32,38 лв. на тон. При въвеждане на тол таксуване се очаква да нараснат на 34,64 лв./тон, което е увеличение на транспортните разходи със 7%. Но тъй като делът на тези разходи при ориза е малък (1,8%), отражението върху крайната цена на единица продукция би било най-много 0,17% или 0,004 лв./кг. Трябва да се има предвид, че един камион превозва не 1 кг ориз, а няколко тона според вместимостта на превозното средство. И така тол таксата, която е малка част от транспортния разход /основната част е горивото/, разпределени върху целия товар, води до минимално оскъпяване. Това показва, че всяко говорене за по-драстично повишение на цените на стоките заради тол таксите ще е спекулативно.\r\nМинимално е увеличението и на хляба. При средната цена на килограм от 1,41 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на тон. При въвеждане на тол таксуване се очаква да нараснат на 92,31 лв./т, което е увеличение на транспортните разходи със 10,9%. При хляба делът на тези разходи е по-голям отколкото при ориза (7,8%), защото продуктът минава през повече етапи на преработка и в него са калкулирани транспортните разходи и за суровините. Но тъй като тол таксата се преразпределя върху целия товар в един камион, то увеличението в крайната цена на единица продукция би било най-много – 1,67 % или 0,023 лв./кг.        Какво е отражението върху цената на млякото? При средната цена на литър от 1,52 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на 1000 литра. При въвеждане на тол таксуване се очаква да нараснат на 92,31 лв./т, което е увеличение на транспортните разходи със средно 10,9%, тъй като млякото се транспортира на по-дълги разстояния от ориза. Но изчисленията показват, че максималното увеличение на литър мляко в резултат от въвеждане на тол таксите би било най-много 1,54 % или 0,023 лв./л.\r\nВажен факт е, че при обхват на платената мрежа от 6050 км, 14 хиляди километра републикански пътища ще бъдат освободени от пътни такси. Това означава, че за превозните средства над 3,5 т, които се движат по тях, транспортните разходи даже ще намалеят. Затова автоматичното пренасяне на размера на тол таксата върху търговските стоки не може и не трябва да послужи за оправдание за увеличението на цените на хранителните продукти.\r\nСпоред анализаторите спирачка за спекулативното повишаване на цените на транспортните услуги е и изключително силната конкуренция в бранша. В момента на българския пазар оперират много чужди компании, които работят с дългосрочни контракти с вносителите и големите търговски вериги. Повечето от транспортните фирмите познават работата с тол такси и знаят как да ги калкулират в цените на транспортните си услуги.\r\nВ по-различна ситуация ще бъдат малките местни компании, които имат по 1-2 камиона. Но и при тях спирачка за неконтролираното и драстично повишаване на тарифите за превоз ще е голямата конкуренция. Това се доказва и от практиката в държави, където се прилага тол при движение по пътната мрежа. При въвеждане на тол таксите в Германия например са очаквали цените на стоките да се повишат със 7-9%, но крайният резултат от реалното поскъпване заради въвеждането им е било 0,15%.      По искане на АПИ екипът на Световната банка анализира и отражението на тол таксите върху цените на автобусните билети. Той е на база предположението, че превозвачите ще прехвърлят изцяло върху цената на билетите разходите си за преминаване от винетка към тол такса. Проучването показва, че дори в този случай повишението би трябвало да е между 5 и 96 ст. Оценката показва, че при късите автобусни линии като Плевен-Ловеч или Пловдив-Пазарджик тол тарифите ще доведат до поскъпване на билетите между 5 и 15 стотинки. При маршрути със средна или по-голяма дължина поскъпването ще е с 5-6%, но не повече от 96 ст. Разликите идват от дължината на маршрутите и каква част от тях е по платената мрежа. Зависят също от натоварването и емисионния клас на автобуса. Така билетът от София до Перник например ще поевтинее с 2,2%, тъй като делът на таксуваната мрежа по този маршрут е само 30%.\r\nМалко по-голямо е увеличението при по-дългите разстояния. В момента средната цена на билета от София до Русе например е около 21,84 лв. При средна заетост от 20 човека в автобус, цената на винетката на един пътник е 13 ст. Тол таксата на пътник по този маршрут с дължина 316,12 км е 63 ст. и при положение, че мрежата с тол таксуване е 85% от целия маршрут, цената на билета ще се повиши на 22,44 лв. или увеличението ще е с около 60 ст. ", "date": "2019.11.30", "title": "Как ще се отрази ТОЛ системата върху цените на хранителните стоки?"}
{"url": "https://www.actualno.com/europe/policijata-njama-da-izdirva-oshte-zapodozreni-sled-atakata-v-london-news_1411244.html", "text": "      Британският министър на безопасността Брандън Люис заяви, че полицията в страната няма да издирва повече заподозрени, след инцидента, в който похитител с нож уби двама души и рани трима други в централната част на Лондон, предава агенция Reuters, цитирана от \"Фокус\".      Похитителят е бил убит от силите на реда. По-рано стана ясно, че той е бил свързан с терористични организации и представител на полицията заяви, че е започнало разследване във връзка с това дали няма и други опасни негови съмишленици.   Похитителят е наръгал двама души на Лондонския мост в сърцето на британската столица, преди да бъде съборен на земята от свидетели на ужасяващия инцидент. Малко след това според информацията той е бил застрелян от полицията, тъй като е носил жилетка с експлозиви. В последствие се е оказало, че в нея няма взривни вещества. ", "date": "2019.11.30", "title": "Полицията няма да издирва още заподозрени след атаката в Лондон"}
{"url": "https://www.actualno.com/society/prof-ivo-petrov-trjabva-da-ima-nakazanie-sprjamo-agresijata-vkluchitelno-i-kym-lekar-news_1411247.html", "text": "      Трябва да има наказание на агресията, включително и на агресията спрямо лекар. Това каза проф. Иво Петров след поредния случай на агресия над медици, предаде репортер на БГНЕС.      „За съжаление, често сме свидетели на такива инциденти като скорошния“, каза проф. Петров, коментирайки нападението срещу медицински работници в болница \"Света Анна\" в София. Той подчерта, че в нормалните държави подобни инциденти са редки, защото агресията и срещу медици, и срещу полицаи се наказва изключително строго. Проф. Петров е категоричен, че обществото не трябва да бъде толератно към подобен род нападения.   В същото време проф. Петров не смята, че наказанията за агресия срещу лекари трябва да бъдат ожесточени.  „Не. Не трябва да се прави разлика, ние не сме някакви извънземни. Трябва да има просто наказание спрямо агресия, включително и спрямо агресията към лекар“, посочи той.\r\nВ София официално бе открит международен ендоваскуларен конгрес, чийто домакин е проф. Иво Петров, водещ инвазен кардиолог и ангиолог. Поредното издание BEC ISES Endovascular Academy 2019 събира на едно място изтъкнати експерти от над 20 страни в Централна и Югоизточна Европа - България, Сърбия, Македония, Румъния, Словения, Хърватска, Албания, Полша, Турция, Гърция, Русия и други. Участници и гости на академията са специалисти, занимаващи се със съдова и нервно-съдова патология - интервенционални кардиолози, ангиолози, интервенционални рентгенолози, невролози, сърдечни и съдови хирурзи.  „Сърдечносъдовите заболявания не само в България, но и в много други страни в Европа и двете Америки е убиец номер едно“, каза проф. Петров.\r\nТой посочи, че в тази негативна класация нашата страна има едно от водещите места.   „С няколко страни наоколо, около България, определено си делим първите места като процент на сърдечносъдовата смъртност спрямо общата смъртност. Така че профилактиката, ранното диагностициране и лечението на сърдечно-съдови заболявания определено е мисия и трябва да бъде мисия не само на лекарите, на лекарското съсловие, но също така на институциите и на държавата. Надявам се, че това се случва“, каза той.     ", "date": "2019.11.30", "title": "Проф. Иво Петров: Трябва да има наказание спрямо агресията, включително и към лекар"}
{"url": "https://www.actualno.com/politics/sociolog-ostavkata-na-biser-petkov-e-iznenada-news_1411319.html", "text": "      В петък министър-председателят Бойко Борисов поиска и прие оставката на министъра на труда и социалната . Кадровото решение на премиера е въз основа на натрупани във времето основания. Премиерът счита, че темповете, с които Министерството на труда и социалната политика работи, не отговарят на обществено-политическите очаквания. Бисер Петков бе назначен за социален министър на 4 май 2017 г.      „Бих определила тази оставка като изненада. Това е нов жанр, който наблюдаваме при управлението на Борисов. Най-често сме ставали свидетели на оставки, когато има някакъв много сериозен скандал или някакъв много сериозен проблем”. Това  коментира социологът от „Тренд\" Евелина Славкова пред Нова телевизия.   „До този момент по-голямата част от министрите при управлението на Борисов са се разделяли с поста си на база на някакъв публичен скандал, на който сме станали свидетели”, категорична е тя.\r\n„Тук вече забелязваме нов детайл – искане на оставка заради натрупани във времето проблеми, въпреки че в настоящия момент по-скоро виждаме, че в сферата на здравеопазването има проблеми, отколкото в сферата на труда и на социалната политика”, смята още Евелина Славкова.   ", "date": "2019.11.30", "title": "Социолог: Оставката на Бисер Петков е изненада"}
{"url": "https://www.actualno.com/politics/dimityr-manolov-kt-podkrepa-ne-znam-zashto-e-vzeta-ostavkata-na-socialnija-ministyr-news_1411327.html", "text": "      Не очаквам драматични промени в социалната политика. Това каза председателят на КТ „Подкрепа” Димитър Манолов за Агенция „Фокус“ във връзка с оставката министъра на труда и социалната политика Бисер Петков.      „Не знам защо е взета оставката на социалния министър. Въртя в главата си какво ли не. Ще определят някой друг министър, ще го изберат и ще видим какво ще става. Може да е имало някакви планове, идеи, ще видим“, посочи той.   На въпрос дали смята, че с тази оставка правителството заявява, че ще има промяна в социалната политика, той заяви, че не очаква някакви драматични промени. „Винаги има нужда от промяна на социалната политика, но заедно с това се иска и промяна на приоритетите. Всички неща, които ни се искат, са свързани с пари“, допълни Димитър Манолов. ", "date": "2019.11.30", "title": "Димитър Манолов, КТ „Подкрепа”: Не знам защо е взета оставката на социалния министър"}
{"url": "https://www.actualno.com/europe/marija-gabriel-bitkata-za-budjeta-prodyljava-news_1411328.html", "text": "      Битката за бюджета продължава. Това каза в интервю за предаването \"Брюксел 1\" на Телевизия \"Bulgaria ON AIR\" еврокомисарят Мария Габриел, която ще управлява 100 млрд. евро бюджет за програма \"Хоризонт Европа\". \"Този бюджет от 100 млрд. все още е само предложение на Европейската комисия (ЕК). Затова няма да спра с мобилизацията да защитим бюджета за \"Хоризонт Европа\" и за Еразъм\" заяви Мария Габриел и допълни, че когато искаме да се борим с климатичните промени, да отговорим на предизвикателствата на цифровизацията, да създаваме работни места и да даваме перспективи на младите хора, това минава през иновациите и научните изследвания.      \"За мен това е инвестиция в бъдещето. Важно е във финалната фаза на преговорите тази тема да не остане далеч зад традиционните ресори\", коментира еврокомисарят.   Според Мария Габриел, \"Хоризонт Европа\" ще има ясна структура за разпределение на средствата с три стълба. В първия стълб остават постиженията на науката, където Европа има 18 нобелови лауреата. В рамките на втория стълб ще се търси отговор на въпроса, как Европа да бъде конкурентоспособна в индустриалната сфера. 52 млрд. евро ще бъдат разпределени между шест големи теми – борбата с рака, енергетиката, цифровизацията, земеделието, опазването на почвите, водите, океаните и т. нар. умни градове. Третият стълб е новост – създаване на Европейски иновационен съвет. Това ще бъде нещо като гише, където малкият и среден бизнес ще има достъп до финансиране за технологии, които вече ни пренасят в 21. век.\r\n\"Защото Европа, изостава тук и имаме нужда от повече иновации в тази област. Радвам се, че 70 % от бюджета ще бъде за малки и средни предприятия“, посочи еврокомисар Мария Габриел.   ", "date": "2019.11.30", "title": "Мария Габриел: Битката за бюджета продължава"}
{"url": "https://www.actualno.com/balkani/vuchich-syrbija-shte-zapazi-voenen-neutralitet-news_1411246.html", "text": "      Президентът на Сърбия Александър Вучич заяви пред заместник-министъра на външните работи на Руската Федерация Александър Грушков, че Белград ще запази военния си неутралитет, което ще бъде потвърдено от съответните стратегически документи, предава N1. Това се казва в съобщение на президентството в Белград, предаде \"Фокус\".      Преди да се срещне с държавния глава на Русия Владимир Путин, Вучич ще домакинства разговор с президента на Беларус Александър Лукашенко на 2 и 3 декември.   Вучич заяви, че очаква „с голямо нетърпение идната среща в Сочи, където ще е третия разговор между тях през 2019 г.“.\r\nСпоред него това е „изключително важна среща, която е шанс да се разговаря и да се обменят становища спрямо глобални и регионални проблеми, както и най-важните теми за руско-сръбското сътрудничество, основно в икономиката“.  Вучич и Грушков обсъдиха регионалната ситуация и заявиха, че се надяват Западните Балкани да запазят мира и стабилността. Вучич освен това благодари на Москва за подкрепата и честите визити на нейни сътрудници в страната. ", "date": "2019.11.30", "title": "Вучич: Сърбия ще запази военен неутралитет"}
{"url": "https://www.actualno.com/politics/fandykova-danycite-sa-vdignati-s-malko-news_1411250.html", "text": "      Никой политик не очаква, че, когато предложи непопулярна мярка, тя ще се приеме охотно от обществото. Това заяви кметът на София , предаде репортер на БГНЕС.      Фандъкова коментира предстоящото у на старите автомобили. Мярката беше приета негативно от обществеността, защото беше обявена след местните избори. Противниците на Фандъкова дори я обвиниха, че преди вота тя е обещала да няма увеличаване на данъците, нещо, което самата кметица отхвърля.   „Но аз вярвам, че хората, които искат да развиваме града си, които искат децата ни да дишат по-чист въздух ще подкрепят дори и непопулярните мерки за това по-замърсяващите, по-мощните коли да плащат малко повече, отколкото досега“, каза столичният градоначалник.\r\nТя посочи, че данъците са вдигнати с малко.  „Увеличението е минимално, но знакът и посоката са тези, които би следвало всички политици, които твърдят, че искат да работят за по-чист въздух, за по-добри улици в кварталите да подкрепят. Очаквам това да се случи в Столичния общински съвет“, подчерта Йорданка Фандъкова.\r\nПарите, които ще бъдат събрани допълнително – около 18 милиона лева, трябва да отидат за подобряване на градския транспорт, залесяване и откриване на нови паркове, обеща по-рано кметът на София. В същото време Фандъкова заявява, че основните такси – за жилищата и битови отпадъци, няма да бъдат променяни.    ", "date": "2019.11.30", "title": "Фандъкова: Данъците са вдигнати с малко"}
{"url": "https://www.actualno.com/showbusiness/izkluchitelno-zvezdno-prisystvie-na-code-fashion-awards-2019-snimki-news_1411267.html", "text": "      Диамантен блясък от SSG заля залата с първото ревю за вечерта. Ексклузивни тоалети от Antony Langountin подчертаваха бижутата, докато на сцената се вихреше музикално шоу с участието на Манал Ел-Фейтури, Николета Хайтова - флейта и Мария Василева - виолончело.   Бутик РАР бяха подготвили ексклузивно ревю за събитието с модели на Balmain. Стотици представители на модния и бизнес хайлайф на България уважиха събитието. С дрескод черно и диаманти и бляскава атмосфера дело на Event Decor Diamanti, модният елит се събра в зала София Гранд на хотел Маринела, за да разберат кои ще са носителите на престижните отличия за 2019 година. На входа на залата два огромни руски териера с диамантени бижута очакваха гостите.\r\nЛуксозен и изискан кетъринг от Captain Cook и ароматни гаражни вина от Better Half бяха вкусът на вечерта.\r\nСред наградените се отличиха Александра Богданска-Петканова в категория \"Моден блогър/влогър на годината\", Н. Пр. Сри Астари Разджид взе статуетка за \"Посланик на модата\", а пионерът в авангарда Рошавата Гарга бе представена от своето рекламно лице и две момчета със затрогващо послание. Никол Червенкова прие наградата си за \"Бързо развиващ се дизайнер/бранд\" с емоционално изявление от сцената. \"Моден коафьор на 2019\" е Ивайло Колев, а Гримьор - Цецо Андреев.\r\nСтилист за втора година е Стоян Апостолов - Стоянски, Моден Фотограф е Костадин Кръстев - Коко, а награда за Модна корица спечели списание DIVA с корица, на която сияе Славена Вътова.\r\nЛюбимият на Instagram феновете Панче Димитриев добави втора статуетка за \"Трендсетър на годината\" в дома си.  Със специални модни ревюта и награди се отличиха Agressia за Мъжки моден бранд и Miravision за Висша мода.  Междувременно, Imane за втора година си спечели награда за най-добър бранд в категория Ready-to-wear, а статуетката за Булчинска мода бе за неповторимата София Борисова. Младият дизайнер Faith in Fatih представи бляскави секси модели.\r\nНа сцената блестяха водещите на Code Fashion TV Елица Стойчева и Златина Иванова в бутикови рокли на Princess Fashion Studio, специално създадени за двете лица на българската модна телевизия. За настроението в залата се погрижи и Боряна Баташова с кавър на емблематичната песен “Повей, ветре” на Паша Христова. Красивата певица и водещ блестеше като ледена кралица рокля на Paloma Fashion. Всички гости и победители получиха десетки подаръци от спонсорите от Villa Florence, SSG, Code Beauty, Balmain и Selena ES, Guerlain, Captain Cook и други.\r\nСпазили безупречно дрескода на събитието да уважат модните награди на страната забелязахме Наталия Гуркова, Борислав Сапунджиев, Елена Тихомирова, братя Диневи, проф. Любомир Стойков, Цвети разложка, Мира Mатеева, Боряна Баташова, Ива Екимова, Христо Сираков, Диона и още много други. Очаквайте излъчването на цялата церемония на вторите годишни модни награди само в ефира на Code Fashion TV на 30.11.2019, от 20:30 часа.\r\nМеждувременно, следете всичко за събитието на &      ", "date": "2019.11.30", "title": "Изключително звездно присъствие на Code Fashion Awards 2019 (СНИМКИ)"}
{"url": "https://www.actualno.com/politics/dimityr-bechev-sofija-ne-trjabva-da-podminava-provokaciite-na-belgrad-news_1411264.html", "text": "       Това заяви Димитър Бечев, преподавател в Университета на Северна Каролина.      Той коментира твърденията на сръбските власти, че българското разузнаване действа активно в Сърбия и застрашава нейната национална сигурност със своите действия.   „На такива провокации трябва да се отговори твърдо и да не се подминават“, каза пред БНР експертът, който е автор на книгата „Русия се завръща на Балканите“.   Той смята, че отношенията между Сърбия и Русия ще продължат в същия дух, въпреки разразилия се шпионски скандал. „Не очаквам по сделките, които са сърцевината на отношенията, да има някакъв завой и промяна“, каза Бечев.\r\nСпоред него нашият регион не е приоритет за руската външна политика. „Балканите са второстепенен въпрос, който от време на време възниква. Политиката на Русия е – \"Балканите са слабо звено\" и когато трябва да се осъществи натиск върху Запада, винаги там се намират пролуки. Русия няма същите ресурси като НАТО и ЕС и същата оферта към страните от региона“, отбеляза Бечев.  Решението на френския президент Еманюел Макрон да блокира евроинтеграцията на Македония е негативно.\r\n„То подкопава ЕС и неговите усилия да налага стабилност и да помага на тези държави в региона да се реформират. Лек оптимист съм в дългосрочен план. За Северна Македония мнозинството държави-членки са за начало на преговорите. Изглежда ще се намери компромис, при който ще има ревизия на методологията за водене на преговори. Може би ще има зелена светлина за Северна Македония, Албания навярно ще остане да чака“.   Според него трябва да има целенасочени усилия и ясна стратегия как да се помогне на Северна Македония да се справи с вътрешните проблеми. Тук е залогът за ЕС, категоричен е Димитър Бечев.     ", "date": "2019.11.30", "title": "Димитър Бечев: София не трябва да подминава провокациите на Белград "}
{"url": "https://www.actualno.com/america/myj-beshe-prostreljan-v-tyrgovski-centyr-v-sasht-snimki-news_1411241.html", "text": "      Полицията в американския град Сиракюз издирва нападател, прострелял мъж в крака при нападение в търговския център \"Дестини Ю Ес Ей\", съобщава \"Асошиейтед прес\".      Нападението, извършено към 19 ч. местно време, доведе до затварянето на търговския център на Черния петък. Според полицията атаката не е извършена случайно, а се дължи на конфликт или нападение.  Няма опасност за живота на пострадалия.    Началникът на местната полиция Кентън Бъкнер съобщи пред медиите, че силите на реда са пристигнали в търговския център секунди след нападението. Извършителят обаче все още се издирва. ", "date": "2019.11.30", "title": "Мъж беше прострелян в търговски център в САЩ (СНИМКИ)"}
{"url": "https://www.actualno.com/society/api-tehnologijata-kojato-imame-za-tol-taksuvane-se-prilaga-v-60-ot-evropejskite-dyrjavi-news_1411258.html", "text": "      От началото на тази година работим в Европейската комисия, така наречената EATS група на европейските провайдъри, за да осигурим съвместимост и свободно движение на товарните превози, респективно камионите с вече инсталирани бордови устройства и в нашата територия, която наричаме български тол домейн. Технологията, която прилагаме за тол таксуване се прилага в 60% от европейските държави. Така че всички бордови устройства, които оперират там са добре дошли за отчитане на данни в нашата тол територия. Това каза в интервю за предаването „Седмицата“ на Дарик радио проф. Олег Асенов – член на управителен съвет на Агенция „Пътна инфраструктура“ (АПИ).      „За разлика от Чехия, която утре въвежда тол система и там таксуването е само със специфични бордови устройства, при нас ние даваме възможност и за така нареченото предварително деклариране за купуване на маршрутна карта или тол билет. Осигурили сме достатъчно широка мрежа за продажба на тол билети. В момента изграждаме и допълнителни пунктове за продажба в зоните на граничите контролно-пропусквателни пунктове, за да осигурим в преходния период възможност на водачите на тежки автомобили и собственици на транспортни фирми да могат да се ориентират и да могат да пътуват в нашата тол територия“, допълни още проф. Олег Асенов.   На въпрос дали до 1-ви март ще трябва ли да купуват камионите винетки, проф. Олег Асенов отговори: „До 1-ви март купуват винетки всички камиони, така е по закон“. ", "date": "2019.11.30", "title": "АПИ: Технологията, която имаме за тол таксуване се прилага в 60% от европейските държави"}
{"url": "https://www.actualno.com/chronicles/genua-prodava-na-francija-ostrov-korsika-news_1410976.html", "text": "      Корсика е родното място на Наполеон Бонапарт, чиито родители са били дребни, неособено богати аристократи. На 15 май 1768 г. Генуа продава Корсика на Франция. На 8 – 9 май 1769 г. войската на Република Корсика, командвана от Паскал Паоли и бащата на Наполеон Шарл Бонапарт губи битката при Понте Нову и Франция окупира Корсика. На корсиканските благородници им е била предложена възможността да придобият френски звания, ако докажат, че са благородници. Родителите на Наполеон се възползвали от предоставената възможност и отишли в съд във Франция. Както много други корсикански благородници, те изпратили Наполеон във френско училище. На 30 ноември 1789 г. Корсика е анексирана от Франция с декрет на Учредителното събрание на Франция.      Друга важна фигура е Паскал Паоли (1725 – 1807), корсикански пълководец и патриот, който се борил за корсиканската независимост – първо срещу Генуа, после срещу Франция.   Депутат в Националното събрание на Франция, както и известен политик, юрист и адвокат от първата половина на 20 век, който е родом от Корсика е Винсент дьо Моро-Гиафери (1878 – 1956). ", "date": "2019.11.30", "title": "Генуа продава на Франция остров Корсика"}
{"url": "https://www.actualno.com/celebrate/pochitame-sv-apostol-andrej-news_709090.html", "text": "      Православната църква почита на 30 ноември паметта на Св. Апостол Андрей Първозвани, който пръв от апостолите е бил повикан да тръгне след Христа.      Името на Св. Андрей често се среща в Евангелието. За него се споменава в разказа за нахранването на народа с пет хляба. От ранни години Андрей жадувал за божествената истина и когато Йоан Кръстител се явил в Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Исус, казал: \"Ето агнецът Божий!\". Като чул тези думи, Андрей тръгнал подир Спасителя и прекарал с него целия ден. След това отишъл да намери брат си Симон (Петър) и му съобщил радостната вест: \"Намерихме Месия!\" и го довел при Христа. Двамата братя продължавали своя предишен живот и се занимавали с риболов. Те били родом от Витсаида. По-късно Спасителят ги видял веднъж на Галилейското море и им казал: \"Вървете след мене и аз ще ви направя ловци на човеци\". Оттогава те навсякъде следвали Христос и били свидетели на неговите чудеса, смърт и възкресение.   Българският народ отбелязва Андреевден като празник на семето (зърното). Този ден се свързва с разбирането, че светлината в денонощието започва да расте – наедрява, затова някъде се нарича Едреевден, а слънцето да помръдва \"както пиле в яйце\", всеки ден по-малко денят се увеличава колкото с просено зърно. Макар и оскъдна, надеждата за светлина внася свежест и ведрина в душите на хората.\r\nСпоред народното вярване Андреевден се нарича още и Мечкинден. Легендата разказва, че свети Андрей единствен от апостолите нямал празник, та възседнал една мечка и отишъл при Бога. Господ му казал \"Който тебе не празнува, да го язди твоя кон\". Затова на 30 ноември в определени региони на България варят царевица и я прехвърлят през комина, като викат: \"На ти, мечко, варен кукуруз, да не ядеш суровия и да не ядеш стоката и човеците\".  Традицията повелява сутринта рано да се взима от наедрялото зърно и да се хвърли в камината – нагоре, за да растат високо всички житни растения и да са едри като набъбналата царевица. На особена почит на този ден са младите булки, а именно на тях се пада ритуалът с хвърлянето на варените семена, та както бързо наедряват те, тъй и булките да пълнеят с новите рожби. На трапезата на този ден трябва да присъства жито, боб, леща, грах, просо или ечемик.\r\nИмен ден празнуват: Андрей, Андриян, Андрея, Андро, Храбър, Храбрин, Силен, Дешка, Първан и др.    ", "date": "2019.11.30", "title": "Почитаме Св. Апостол Андрей "}
{"url": "https://www.actualno.com/politics/politolog-socialnata-politika-na-pravitelstvoto-se-propukva-po-mnogo-linii-news_1411260.html", "text": "      Социалната политика на правителството се пропуква по много линии и някой трябва да поеме отговорност. Това каза за седмичното обзорно предаване „Метроном“ на Радио „Фокус“ политологът Борис Попиванов във връзка с оставката на министъра на социалната политика Бисер Петков. Той обясни, че проблемите в този ресор са довели до недоволството на сериозни обществени групи в страната.      „Най-пресния и обсъждан пример е този с втората пенсия и наближаващите първи изплащания от частни пенсионни фондове, които ще извадят на бял свят истина, за която експертите предупреждават от години, а именно, че тя ще се окаже много по-малка от очакванията и че българските граждани, които внасят редовно и честно своите допълнителни осигуровки ще получават много по-малко и не са защитени по никакъв начин от държавата“, обясни той.   Борис Попиванов обясни, че особеност на кабинета на премиера Бойко Борисов е разделението на министрите на такива, които той пази на всяка цена като регионален, финансов, енергиен и такива, които са най-близки до живота на хората като здравния, социалния и образователния, където скандалите водят до непрекъснати смени и служат за спасяване на кабинета чрез оставките им. Според него проблемът не е в личността на Бисер Петков, а във водената неубедителна социална политика, която ще направи неуспешен и следващия социален министър. Затова за поста ще се търси компромисна експертна фигура, а не политическо назначение, което би могло да изгори скоро, каза още той и допълни, че проблемът с втората пенсия не може да бъде решен в рамките на оставащия мандат на кабинета. ", "date": "2019.11.30", "title": "Политолог: Социалната политика на правителството се пропуква по много линии"}
{"url": "https://www.actualno.com/asia/phenjan-nareche-japonskija-premier-maloumnik-i-politichesko-djudje-news_1411254.html", "text": "      Северна Корея нарече японския премиер Шиндзо Абе „малоумник и политическо джудже” и го обвини в излишно подценяване на най-новия ракетен тест на Пхенян, съобщава BBC. Повод за острата реакция стана коментар на Абе, който определи извършеното в четвъртък  изпитание на многоцелева ракетна установка със свръхголям калибър като „изстрелване на балистична ракета”, предаде БГНЕС.      В събота, държавната севернокорейска медия съобщи, че Япония „съвсем скоро може да види истинска балистична ракета”. На Пхенян е забранено да изстрелва подобни ракети с няколко резолюции на Съвета за сигурност на ООН. Страната е обект на множество санкции заради ракетните и ядрените си програми. Отмяната на тези санкции е  ключова за Северна Корея в преговорите със САЩ, които са ключов съюзник на Токио в региона. За съжаление тези преговори са в застой след срещата на лидера Ким Чен Ун и американския президент Доналд Тръмп през февруари, които приключи без успех.    ", "date": "2019.11.30", "title": "Пхенян нарече японския премиер \"малоумник и политическо джудже\"  "}
{"url": "https://www.actualno.com/society/prognoza-za-vremeto-30-noemvri-sybota-news_1411187.html", "text": "      През деня от запад на изток на много места в България ще превалява дъжд. По-значителни ще са валежите в Предбалкана. Ще духа умерен, временно и силен вятър от запад-северозапад и с него температурите значително ще се понижат. Привечер валежите ще спират, но на места в Западна България за кратко дъждът ще се примесва със сняг. Минималните температури ще са предимно между 1° и 5°, по-високи в югоизточните райони от страната. Максималните температури ще са между 8° и 13°.      По Черноморието ще преобладава облачно време и след обяд ще превалява дъжд. Ще духа умерен, временно и силен вятър от север-северозапад и с него температурите ще се понижат. Максималните температури ще са между 11° и 15°. Температурата на морската вода е 14-15°. Вълнението на морето ще е 1 - 2 бала.\r\nВ планините няма да е подходящо за туризъм. Ще бъде предимно облачно, ветровито и валежи от сняг. Под около 1200 метра валежите ще са от дъжд. Ще духа силен до бурен северозападен вятър и с него температурите ще се понижат. Максимална температура на височина 1200 метра – около 4°, на 2000 метра – около минус 2°.\r\nВ неделя облачността ще е променлива, намаляваща на места до незначителна. Вятърът ще отслабне и ще се ориентира от югоизток. Минималните температури ще бъдат между 0° и 5°, а максималните – между 4° и 9°. В понеделник ще се усили вятърът от юг-югозапад и дневните температурите слабо ще се повишат, но сутрешните температури ще бъдат между минус 3° и 2°. Облачността от запад ще се увеличава и вплътнява, но все още ще е без валежи. Във вторник ще преобладава облачно време. От северозапад с умерен и временно силен вятър ще нахлува студен въздух. Ще има валежи от дъжд, но до вечерта с понижението на температурите в Северна България и по високите полета дъждът ще преминава в сняг.   ", "date": "2019.11.30", "title": "Прогноза за времето - 30 ноември (събота)"}
{"url": "https://www.actualno.com/europe/ucheni-chetvyrt-ot-mladejite-sa-pristrasteni-kym-smartfonite-news_1411277.html", "text": "      Една четвърт от децата и младежите са „проблемни потребители на смартфони” и използват устройствата по начин, който е сходен с поведенческа зависимост. Това се посочва в изследване на Кралския колеж в Лондон, предаде БГНЕС.      Според учените средно 23 процента от подрастващите показват признаци на „проблемна употреба на смартфони” или ПУС. Подобно поведение е свързано с използването на електронни устройства, което съдържа елемент на пристрастяване – подобно на тревога, когато смартфонът не е наблизо или пренебрегване на други дейности. Според изследването има връзка между ПУС и проблеми на психичното здраве като тревожност, стрес, безсъние и депресия.    ", "date": "2019.11.30", "title": "Учени: Четвърт от младежите са пристрастени към смартфоните "}
{"url": "https://www.actualno.com/crime/psihichno-bolen-myj-s-noj-tormozi-sysedite-si-v-burgas-news_1411243.html", "text": "      Психично болен мъж тормози съседите си в Бургас, съобщава Нова телевизия.      Те са подавали многократно жалби, събирали са подписки, но без резултат.   Болният оказва се е въоръжен, влиза в дворовете на хората, крещи срещу тях и се настанява в пристройки.\r\n„Той постоянно е въоръжен с ножове, носи торби с боклуци, крещи и децата се страхуват да излязат навън”, разказа Милена.  „Миналата година счупи огледалото на автомобила ми, тази пролет заби нож в капака на колата на съпруга ми”, добави Пепа.\r\n„Водила съм разговори и с майка му, но тя казва, че е непосилна и не може да се грижи за него. Не желае да го прибере при себе си, защото не искала да ѝ носи боклуци. Очаквам институциите да се намесят и той да бъде задържан за постоянно и да се лекува”,  заключи Милена.    ", "date": "2019.11.30", "title": "Психично болен мъж с нож тормози съседите си в Бургас"}
{"url": "https://www.actualno.com/europe/izdirvaneto-na-napadatelja-v-haga-prodyljava-news_1411212.html", "text": "      Издирването на нападателя в Хага продължава. Все още не е ясно дали става дума за тероризъм, съобщи Нова телевизия.      Трима бяха ранени при нападения на главната търговска улица в града, докато хората пазарували в деня на Черния петък.   Всички пострадали са непълнолетни.  Нападателят е успял да избяга от местопрестъплението. Полицията го издирва.\r\nСпоред местните власти той е мъж на възраст между 45 и 50 години, вероятно от северноафрикански произход.   ", "date": "2019.11.30", "title": "Издирването на нападателя в Хага продължава"}
{"url": "https://www.actualno.com/europe/turskijat-poslanik-v-parij-shte-byde-povikan-vyv-frenskoto-vynshno-ministerstvo-news_1411186.html", "text": "      Посланикът на Турция във Франция ще бъде повикан във френското външно министерство, за да даде обяснение за изявленията на турския президент Реджеп Ердоган, който заяви, че френският президент Еманюел Макрон е в \"състояние на мозъчна смърт\", предаде AFP, като се позовава на съобщение на френското президентство.      Вчера Ердоган реагира остро на коментари на Еманюел Макрон срещу турската операция \"Извор на мира\" в Северна Сирия, която насочена срещу сирийската кюрдска милиция Сили за защита на народа. Френския президент каза, че Турция не трябва да очаква подкрепа от НАТО за своята военна операция в Северна Сирия.    ", "date": "2019.11.30", "title": "Турският посланик в Париж ще бъде повикан във френското външно министерство  "}
{"url": "https://www.actualno.com/america/loshoto-vreme-vze-edna-jertva-v-sasht-news_1411265.html", "text": "      Мощна буря, която се придвижва на изток от щата Калифорния, създаде огромни проблеми в трафика по време на най-натоварения за пътуване уикенд след Деня на благодарността, съобщава Ей Би Си нюз. Синоптиците предупредиха за възможни обилни снеговалежи и заледявания по пътищата, предаде БГНЕС.      Бурята е причинила смъртта на най-малко един човек в Южна Дакота. Затворени са магистрали в западната част на САЩ – в Калифорния и Аризона, като властите в тези щати призоваха шофьорите да не пътуват и да изчакат лошото време да отмине.   Студът и снеговалежите се очаква да обхванат Средния запад и част от североизточните щати през уикенда. На места заради проливните ледени дъждове е издадено предупреждение за наводнения.\r\nИздадено е предупреждение за опасно време за голяма част от страна – от Монтана до Небраска и Уисконсин. Обилни снеговалежи се очакват в части на Юта, Колорадо, Монтана и Уайоминг.   ", "date": "2019.11.30", "title": "Лошото време взе една жертва в САЩ "}
{"url": "https://www.actualno.com/america/novite-prezidentski-izbori-v-bolivija-shte-se-provedat-prez-mart-news_1411201.html", "text": "      Новите президентски избори в Боливия ще се проведат в средата нае март, обяви министър Херсес Хустиниано.      „Изборният орган ще има 120 дни за провеждане на изборите… През тези 120 дни трябва да се проведат първият тур, вторият тур, окончателното преброяване на гласовете и издаване на удостоверенията. Смятам, че към средата на март ще имаме избори”, цитира го изданието Pagina Siete.   На 20 октомври в Боливия се проведоха поредните президентски избори, спечелени за пореден път от действащия държавен глава Ево Моралес. Вотът обаче не бе признат от основния му съперник Карлос Меса, бивш държавен глава, предаде БГНЕС.\r\nСред три седмици на протести Моралес напусна поста си, същото сториха сподвижниците му, които заемаха висшите държавни постове. Моралес окачестви случилото се като държавен преврат. Временните функции на държавен глава пое опозиционната зам-председателка на Камарата на сенаторите Жавнин Аниес. Тя назначи свое правителство, което ще управлява до изборите.  Миналата седмица боливийският парламент прие закон, който отменя резултатите от изборите на 20 октомври, провеждане на нови избори с друг състав на Висшия избирателен съд. ", "date": "2019.11.30", "title": "Новите президентски избори в Боливия ще се проведат през март "}
{"url": "https://www.actualno.com/asia/stachka-zatvori-benzinostanciite-v-livan-news_1411181.html", "text": "      Почти всички бензиностанции в Ливан не работят след обявената пред ден стачка на техните собственици, предаде кореспондент на РИА-Новости.      Затворени са бензиностанциите в Бейрут, други градове и по магистралите. На някои от тях висят надписи „Стачка заради финансовата криза”. В петък вечерта много от улиците и пътищата в Бейрут са опустели.   Активисти на народните движения провеждат стихийни движения в центъра на столицата, ограничават движението на транспорта, вдигат празните туби и призовават шофьорите да се присъединят към тях, оставайки на място колите си. Повечето шофьори надуват клаксони, минавайки покрай стачкуващите. Други спират и се присъединяват към акцията, предаде БГНЕС.\r\nПолицейски групи наблюдават случващото се и не предприемат никакви действия срещу активистите.  Някои групи активисти се опитаха да блокират движението в Бейрут, Триполи и други градове. Но армията предприе решителни действия за ликвидирането на стихийно вдиганите барикади и по тази причина блокадите не се задържат задълго.\r\nОт втората половина на септември собствениците на бензиностанциите организираха няколко стачки, но те продължаваха не повече от едно денонощие, а понякога само няколко часа.   Собствениците търпян финансови загуби, защото банките не дават необходимото количество долари за закупуването на бензин, докато купувачите се разплащан в националната валута. В същото време разликата между курса на централната банка и на черния пазар, откъдето може да се купят долари, достигна 500-700 фунта.    От 17 октомври в цял Ливан се провеждат мирни антиправителствени демонстрации. Участниците им искат икономически реформи и съд срещу всички чиновници, замесени в корупционни схеми. На 29 октомври правителството на Саад Харири подаде оставка, но демонстрациите не спряха. Вече няколко месеца страната е в политически вакуум. Властите засега не могат да се договорят за назначаването на нов премиер, способен да формира правителство, което да удовлетвори всички политически страни и народното движение. ", "date": "2019.11.30", "title": "Стачка затвори бензиностанциите в Ливан "}
{"url": "https://www.actualno.com/europe/napadateljat-ot-londonskija-most-bil-syden-za-terorizym-news_1411184.html", "text": "      Злосторникът, който по Лондонския мост, е бил съден за терористична дейност, съобщи BBC.      Преди година той е бил освободен и е носил електронна гривна, контролираща придвижванията му. Ден преди нападението той посещавал конференция на Кембриджския университет за реабилитация на затворници, която се провеждала в Лондон.   Кресида Дик от местната полиция обясни, че нападението е започнало в Риболовната зала в северната част на моста, където се провеждало събитие, в което взел участие и Усман Хан.\r\nПри нападението в петък загинаха двама души, други трима бяха ранени. Нападателят бе убит от полицията, след като преди това граждани то възпряха. Полицията разглежда инцидента . Органите на реда все още идентифицират жертвите.  Повече за инцидента - ! ", "date": "2019.11.30", "title": "Нападателят от Лондонския мост бил съден за тероризъм "}
{"url": "https://www.actualno.com/europe/trima-bjaha-raneni-pri-napadenie-v-haga-news_1411183.html", "text": "      Трите непълнолетни лица, които бяха ранени при нападението на въоръжен с нож мъж на търговска улица в Хага, са изписани от болницата.      Това съобщи в Тwitter местната полиция.   Полицията продължава издирването на заподозрения в атаката мъж срещу посетителите в магазина Hudson\"s Bay на една от търговските улици на града. При инцидента са пострадали трима души.\r\nСпоред местните медии злосторникът е бил облечен в тъмни дрехи, имал вид на 45-50 годишен мъж с тъмен цвят на кожата. Мотивите за действията му остават неизвестни.   ", "date": "2019.11.30", "title": "Трима бяха ранени при нападение в Хага"}
{"url": "https://www.actualno.com/europe/lavina-zatrupa-skiori-v-alpite-news_1411272.html", "text": "      Лавина е затрупала скиори в Италианските Алпи, пишат медиите на Апенините. Снежна маса се е откъснала на височина около 3 хиляди метра в подножието на връх Монблан, предаде Нова телевизия.      Инцидентът е станал в близост до горната станция на лифта “SkyWay del Monte Bianco”.   Планинските спасителни екипи от Курмайор вече провеждат издирване в района, където често скиорите карат извън маркираните писти.\r\nЗасега се съобщава за две жертви, но информацията не е потвърдена.   ", "date": "2019.11.30", "title": "Лавина затрупа скиори в Алпите"}
{"url": "https://www.actualno.com/showbusiness/brazilskijat-prezident-obvini-di-kaprio-za-gorskite-paleji-v-amazonija-news_1411199.html", "text": "      Бразилският президент Жаир Болсонару обвини актьора Леонардо Ди Каприо в спонсориране на неправителствени организации, за които се смята, че организират горски пожари в Амазония.      Президентът не представи никакви доказателства за твърдението си, но стана ясно, че става дума за задържането в понеделник на четирима души от различни НПО по обвинение в палеж с цел получаване на дотации – задържаните се опивали да продадат на Световния фонд за дивата природа (WWF) снимки от пожарите, в които са били замесени, предаде БГНЕС.   „Ди Каприо е класен момък, нали? Плаща пари за палежи на горите (в Амазонии - ред.) ... Правят снимка, изпращат я в неправителствена организация, тя я разпространява, свързва с Леонардо Ди Каприо, който плаща на тази НПО половин милиона долара. Леонардо Ди Каприо, ти участваш в палежите на Амазония\", заяви Болсонару на среща с неговите привърженици, за която съобщи издание Estadao.\r\nПо данни на полицията най-малко три такива НПО-та са извършвали палежи, за да получат пари от различни организации.  През август Леонардо Ди Каприо и още няколко филантропи създадоха фонд за спешна помощ за горите на Амазония в размер на $5 млн. с цел разрешаването на най-неотложните задачи по спасяването на „белите дробове на планетата”. ", "date": "2019.11.30", "title": "Бразилският президент обвини Ди Каприо за горските палежи в Амазония "}
{"url": "https://www.actualno.com/balkani/42-po-rihter-v-gyrcija-news_1411206.html", "text": "      Слаб трус от 4,2 по Рихтер разтърси в петък около 11 часа вечерта местно време Гърция, съобщава в. „Нафтемпорики”.  Епицентърът на труса е бил на 24 километра северозападно от град Ламия.      Към момента няма информация за пострадали, жертви или материални щети. В сряда силно земетресение разтърси гръцкия остров Крит. То бе с магнитут 6.1.    ", "date": "2019.11.30", "title": "4,2 по Рихтер в Гърция "}
{"url": "https://www.actualno.com/society/sedmichna-prognoza-za-vremeto-za-2-8-dekemvri-news_1410996.html", "text": "      В над цялата страна ще има променлива облачност, но валежи не се очакват. Минималните температури ще са между -5 и 4 градуса, а максималните между 3 и 10 градуса.      Във се очакват първите валежи от сняг. Температурите остават без особена промяна и максималните няма да превишават 11 градуса.\r\nВ над цялата страна ще има предимно слънчево време. Максималните температури ще са между 4 и 12  градуса.\r\nВ над западната част от страната ще бъде предимно облачно, а в Източна България времето ще остане слънчево. Валежи не се очакват. Максималните температури ще са между 5 и 14  градуса.  През ни очаква топло за сезона време с максимални температури до 14 градуса. Валежи от дъжд и от сняг не се очакват. ", "date": "2019.11.30", "title": "Седмична прогноза за времето за 2-8 декември"}
