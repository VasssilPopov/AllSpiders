{"url": "https://www.actualno.com/goodnews/bylgarska-studentka-specheli-konkurs-za-naj-goljamata-detska-gradina-v-sveta-news_742430.html", "text": "                   Всъщност, търсих тема, която да разработя като за дипломен проект. Университетът ми дава право на избор и аз се възползвах от това. Исках да съчетая дипломната ми работа с международен конкурс. Има няколко световни онлайн платформи, които обединяват и популяризират такива конкурси от цял свят. Аз следвах няколко от тях в продължение на два месеца, надявайки се нещо да ми грабне вниманието. Този конкурс ме впечатли. Беше обявено, че няма да имаме достъп до мястото. Предварително знаех само, че е основен пристан на езерото \"Маджоре\", но пък имахме достъп до информация и проучих подробно мястото, за да вникна в контекста.    Да, те се бяха постарали. Сигурно имаше 100 снимки от всички точки на имота, на градчето като цяло. Бяха подбрали информация за историята и природните дадености на градчето. Не беше толкова трудно. Лавено Момбело е малко градче е, китно. Като цяло „моят“ имот, който трябваше да разработвам, беше най-голямата структура в него. Останалите сгради са малки фамилни къщички. Представлява туристически интерес най-вече заради езерото и природата наоколо. Не знаех през цялото време, до самата церемония. Изобщо не предполагах колко голяма е конкуренцията, какъв е процентът на професионалистите, тъй като аз участвах като студент. А професионалистите до 35 години имат право на участие и са 53%. Бях изумена от конкуренцията. 1200 са отборите, които са регистрирани. Предадените проекти са 402, което никак не е малко. Да, още не мога да повярвам. Идеята се роди, разглеждайки всички снимки за съществуващата фабрика. Усещането за нея или по-скоро това, което е останало от нея, е за една гора от колони. Точно в това видях потенциал за развитие на мистериозни пространства, които подбуждат детското въображение. Всяка култура има свой елемент, характеризиращ съзряването, в детските си приказки. В европейската култура този елемент е именно гората и това се превърна в основна опорна точка.\r\nДруга част от концепцията на проекта е обвързването на всички части от комплекса, уповавайки се на сюжет от „Малкият Принц“ на Антоан дьо Сент-Екзюпери. Идеята е, както в творбата, посетителите да се чувстват като попаднали във „въображаемо пътешествие“. Преминавайки през различни точки с послания, посетителите изживяват своите емоции и излизат от това приключение по-весели и по-зрели. Исках да запазя духа на това, което съществува, като му вдъхна нов живот. Там буквално си съществува една гора от колони. Реших да ги преекспонирам, да направя още повече колони. Да се създаде едно пространство, в което децата да се лутат и това да е тяхната гора за приключение. Като една огромна детска площадка с много препятствия, с различни емоции и послания. Това, което ще се изпълни, е предвидено за деца от нула до 16 години. Не е само за малки деца.\r\nАз проектирах три основни зони като ги разделих условно и на възрастови групи. Една от частите е образователен център. Друга част е за най-малките - до 8 г. Има и един развлекателен център, който може да обедини всички групи заедно, тъй като имаше условие да отговаря и за възрастни. Тоест, едно семейство да отиде и да прекара цял ден заедно в комплекса. Така, че не е само детска градина, а по-скоро детски развлекателен комплекс.  Три от сградите са културно-историческо наследство. Съответно аз ги запазвам в оригиналния им вид и ги преобразувам в основна административна база на комплекса. Бих била много щастлива, ако се случи това. Нямам информация какво точно ще предприемат, но се надявам, че изборът им се основава на реални намерения. Все пак наградата на конкурса е сравнително голяма и предполага, че са със сериозни планове. Тя е поредната, но е първа, която има потенциал да бъде реално изпълнена. Беше много хубаво, вдъхновяващо и полезно за мен. Аз се запознах със световни величия в архитектурата, които бяха и част от журито. Със страхотни колеги се запознах, които са ми конкуренти. И те идваха да ме поздравят. Пред всички тях представих подробно проекта си като презентация и чух доста добри отзиви за него. И съм много щастлива от това.\r\nНа 24 години, току-що завърших УАСГ - София, катедра \"Интериорен дизайн\". Иска ми се да практикувам в България, но обмислям и втора магистратура в чужбина. Проучвам варианти и университети в Европа.", "date": "2019.04.22", "title": "Българска студентка спечели конкурс за най-голямата детска градина в света"}
{"url": "https://www.actualno.com/america/trymp-kongresyt-ne-moje-da-me-otstrani-zaradi-doklada-na-mylyr-news_742424.html", "text": "  Президентът на САЩ Доналд Тръмп заяви, че Конгресът \"не може да го отстрани\" поради констатациите на доклада на Мълър относно намеса на Русия в изборите.     \"Само тежки престъпления могат да доведат до импийчмънт. Няма никакви мои престъпления (без тайни споразумения, без възпрепятстване на разследването), така че не може да има импийчмънт“, написа Тръмп в Туитър.     „Демократите са извършили престъпленията, а не вашият републикански президент.“  Преработена версия на доклада от около 450 страници на Робърт Мълър беше публикувана миналата седмица след две години интензивни разследвания.\r\nМълър разкри, че не може да се произнесе дали Тръмп е възпрепятствал правосъдието.   Демократите, които контролират долната камара на Конгреса, досега най-често се въздържат от призиви за процедури за импийчмънт.    Въпреки това мощните комисии на Камарата на представителите планират да продължат по-нататък със скандала и настояват да им бъде даден целият доклад на Мълър, без частите, които понастоящем са блокирани за достъп поради съображения за сигурност или юридически причини.", "date": "2019.04.22", "title": "Тръмп: Конгресът не може да ме отстрани заради доклада на Мълър "}
{"url": "https://www.actualno.com/vraza/obshtina-vraca-podpisva-v-srjada-dogovor-s-novija-investitor-teklas-news_742434.html", "text": "  Кметът Калин Каменов и представители на „Теклас-България“ ЕАД ще подпишат договор за покупката на имот във Враца, където ще бъде изграден заводът на голямата компания.     Събитието е насрочено за 24 април , 12 ч. в Градската концерта зала. Инвестицията е в размер на близо 22 млн. лв.   Предприятието ще произвежда каучукови и пластмасови съединения за автомобилната промишленост. Заводът ще даде на първо време работа на 500 човека.\r\nКалин Каменов допълни,че  новият завод на Теклас ще бъде изграден непосредствено до производствената база на МД Електроник.  „С двата завода в града, във Враца ще се обособи нова индустриална зона и ще се появим на световната карта на автомобилната индустрия“.\r\nВ България заводите на Teĸлac се намират в Кърджали и Крумовград. Компанията разполага с производствени бази и в Сърбия, Турция, Германия, Франция, Китай, Мексико.   ", "date": "2019.04.22", "title": "Община Враца подписва в сряда договор с новия инвеститор Теклас"}
{"url": "https://www.actualno.com/society/novinite-naj-vajnoto-za-denja-22-april-news_742421.html", "text": "  Редакционният екип на ви представя най-важните новини за изминалия ден.      Северин Красимиров получи 30 години затвор за убийството на телевизионната водеща Виктория Маринова, съобщи кореспондентът на Actualno.com в Русе. Съдът уважи гражданските искове на роднините на убитата Виктория и така Северин ще трябва да им изплати общо 450 000 лева.   \"Ама моля Ви се\" – това беше реакцията на втория човек в ГЕРБ Цветан Цветанов и шеф на предизборния щаб на управляващата партия на въпрос на Actualno.com как ще коментира несъответствието от 136,5 хил. лв. в доходите и разходите на семейството му за периода 2003 - 2013 година, открита от КНОПИ по данни на НАП, НОИ и по банкови извлечения. Въпросът му беше зададен на входа на театъра в Добрич, но той се обърна и тръгна към залата на Мелпомена, където го чакаха за среща симпатизанти от областта. Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Това заяви пред журналисти държавният глава Румен Радев, помолен да коментира изказване на министър-председателя, че в България има опасност от „военен преврат“, съобщиха от прессекретариата на държавния глава.     Софийски градски съд (СГС) потвърди изцяло присъдата на първоинстанционния съд, с която подсъдимият Константин Каменаров признат за виновен в това, че е шофирал с 1,6 промила алкохол в кръвта. Това съобщиха от СГС. С решение от днес – 22 април, Х-ти въззивен състав на СГС потвърди и наложеното наказание от 1 година и 3 месеца \"лишава свобода\" с 3 години изпитателен срок и 600 лв. глоба. Решението е окончателно и не подлежи на обжалване и протест. Тази присъда означава, че Константин Каменаров повече не може да е генерален директор на БНТ, тъй като по закон членове на управата на БНТ не могат да са лица, осъдени с \"лишаване от свобода\" за умишлени престъпления от общ характер. Скандалните перки по \"Графа\" са задължителни, но вероятно са измислени от някой катаджия, тъй като архитект не би сложил подобни ограничители. Това заявиха на пресконференция от Камарата на архитектите в България. Те обясниха, че перките са задължителни заради безопасността на движението.    Заместник-министър ще отговаря за биологичното производство. Негова отговорност ще са и производителите на плодове, зеленчуци и картофи. Това обявиха земеделци, които по време на протеста си пред Министерство на земеделието, храните и горите бяха поканени на среща с министър Румен Порожанов, предаде БГНЕС. Кърджалийският съд отмени постановлението на прокуратурата, с което беше отнета книжката на лидера на ДОСТ Лютви Местан, обвиняем за причиняването на катастрофа, при която загина дете, предаде bTV. Законът за обществените поръчки трябва да бъде променен, тъй като често генерира злоупотреби и корупция. Това заявиха на пресконференция от Камарата на архитектите в България (КАБ). Владимир Зеленски спечели убедително балотажа. Украинците искат ново начало. То обаче носи и рискове. Въпреки всичко президентските избори са силен демократичен сигнал, пише Бернд Йохан в коментар за Deutsche Welle.", "date": "2019.04.22", "title": "Новините: Най-важното за деня, 22 април"}
{"url": "https://www.actualno.com/politics/ot-vmro-se-objaviha-tvyrdo-protiv-strategijata-za-deteto-news_742445.html", "text": "  От ВМРО изразяват категорично несъгласие с подготвяната Национална стратегия за детето. Според тях изобщо не е нужна Държавната агенция за закрила на детето, ако тя работи срещу обществото.     От партията не разбират защо ДАЗД отказва да оповести публично списъка с неправителствени организации, с които е обсъждала въпросния документ.   \"Дали защото може да се окаже, че те са същите, които избирателно бяха канени на \"обсъждането\" на Истанбулската конвенция?\", питат риторично те.\r\nСпоред патриотите е абсурдна заявката за пълна власт над децата от страна на бюрокрацията. Те са на мнение, че Националната стратегия за детето носи посланието: \"Да защитим всички деца от техните родители\", тъй като приемала \"истанбулската\" хипотеза, че цялата нация се състои от насилници и престъпници, които трябва да бъдат контролирани.  Те напомнят, че основната задача на държавната власт е да пази реда и мира в обществото от престъпници, а не да вменява вина на родителите, за да се намесва в отношенията им с техните деца.\r\nПатриотите са обезпокоени от липсата на форми на контрол над държавните служители като тези, които се предвиждат за семействата, за да се следи за съвестното изпълнение на задълженията им.\r\nЗа да бъде подпомогнато развитието на детето и да му бъде дадена реална подкрепа, в центъра на държавната подкрепа трябва да бъде поставено семейството, смятат от ВМРО.       Те намират за смущаващо предвиденото задължително въвеждане на патронажна грижа под формата на редовни домашни посещения за всички деца от 0 до 3 години, тъй като това е в разрез с Конституцията, гарантираща неприкосновеността на жилището.\r\n\"За пореден път се демонстрира стремеж за намеса в неприкосновения личен и семеен живот\", посочват от партията.\r\nСпоред патриотите въведеният в Стратегията термин \"детско правосъдие\" е пряк паралел с въведения от Истанбулската конвенция термин \"насилие срещу жени\".\r\nТе са категорични, че документът е изцяло изграден върху грешни приоритети и е опит за отчуждаване на децата от родителите и стъпка към последващо постепенно одържавяване на децата в България.\r\nПо тази причина от ВМРО са категорични, че ще се противопоставят на всеки опит за приемане на Стратегията от страна на държавата. Те са на мнение, че дейността на Държавната агенция за закрила на детето също трябва да бъде подложена на критичен анализ и да се постави въпроса дали изобщо е нужна на обществото такава институция, която работи срещу интересите на обществото.      ", "date": "2019.04.22", "title": "От ВМРО се обявиха твърдо против Стратегията за детето"}
{"url": "https://www.actualno.com/politics/bylgarska-firma-dostavja-3000-mashini-za-evropejskite-izbori-news_742431.html", "text": "  Българската фирма \"Сиела Норма\" ще доставя 3000 машини за гласуване за европейските избори на 26 май. Това реши Централната избирателна комисия (ЦИК), предаде \"24 часа\".     В обявената се явиха трима кандидати - \"Сиела Норма\", \"Лекс БГ\" и \"Български машини за гласуване\", но другите двама кандидати са били отстранени. Причините са, че единият е предложил много по-висока цена от максималната прогнозна стойност, а предложението на другия не отговаря на изискванията, заложени в документацията\", уточни говорителят на ЦИК Александър Андреев.   Наемът, логистиката и обучението за 3000 машини ще струва 7.5 млн. лв. Това бе максималната прогнозна цена на обществената поръчка. Същата е и сумата посочена в офертата на \"Сиела Норма\".\r\nТрима от членовете на ЦИК обаче гласуваха \"против\", но отрицателният си вот обясни само зам.-председателката Кристина Стефанова. \"Трябваше да купим, а не да наемем машините, защото ни очакват още едни избори тази година. Анализът, който беше направен показа, че наемната цена отговаря на покупната. Смятам, че не е целесъобразно ЦИК да наема машини\", каза Стефанова.  Очаква се в следващите 3 дни ЦИК да сключи договора за наемане на 3000 машини за гласуване. Решението може да се обжалва пред съда.\r\nСлед решението обаче Ерхан Чаушев, който е член на ЦИК, председател на комисията по избор на доставчик на машините и ръководител на групата, отговаряща за машинното гласуване обяви, че се отказва от ръководството на работната група.   \"Приключихме с подготвителната част на машинното гласуване. До 25 април ще имаме сключен договор и разпределение на секциите, в които ще може да се гласува и с машини. Сега започвам искрено и лично: Осъзнах, че битувам в няколко лица като член на ЦИК. Председател съм на комисията по обществената поръчка, но съм и ръководител на групата за . Смятам, че трябва да има друг ръководител на групата. Направих каквото можах. Не мога да овладея процесите, моля да се избере друг ръководител. Оттеглям се като председател, но оставам в работната група и ще помагам. Машинно гласуване ще има\", каза Чаушев.    Шефката на ЦИК Стефка Стоева обясни, че по тази логика и тя трябва да се оттегли, защото имало един спечелил, един декласиран и един класиран на второ място, но и трима членове на комисията гласували \"против\", след което обяви почивка.\r\nСлед нея Чаушев обясни, че цялата процедура е проведена въз основа на единодушни решения на ЦИК. \"Поех отговорността да ръководя комисията по избора, защото нямаше други желаещи, за да има машинно гласуване. На ангро да се говори е едно, но е добре и да се четат документите. За тези избори трябва да има машинно гласуване. Просто трябва да има и толкова. Затова се съгласих да стана председател на комисията. Защо гласувахте против? Нали единодушно приехме документацията, аз просто изпълних вашите изисквания. Изпълних волята на ЦИК. Дребнавите заяждания да ги разграничим оттук нататък. Работната група за машинното гласуване има различни виждания за света и аз не мога да ги овладея. Затова се оттеглям като председател. Кое е странното?\", попита Чаушев.", "date": "2019.04.22", "title": "Българска фирма доставя 3000 машини за европейските избори"}
{"url": "https://www.actualno.com/society/mvnr-ima-20-bylgari-v-shri-lanka-vsichki-sa-nevredimi-sled-atentatite-news_742442.html", "text": "  Предвид развитието на ситуацията в Шри Ланка и евентуалната вероятност от нови терористични актове, Министерство на външните работи предупреждава отново българските граждани да не предприемат пътуване до тази страна до нормализиране на обстановката. За тези на територията на Шри Ланка се съветва да поддържат връзка с посолството в Делхи, с близките си и да изчакат ситуацията да се нормализира.     По информация на българското посолство в Делхи днес на брифинг с ръководителите на дипломатически мисии в Коломбо министър-председателят на Шри Ланка Ранил Викремесингхе е посъветвал намиращите се в страната туристи да останат, но е препоръчал тези, на които тепърва предстои да посетят страната да изчакат няколко дни, тъй като все още не всички терористи са разкрити. Той е посочил, че са идентифицирани 30 терористи, 9 атентатори-камикадзе, но се предполага, че те са общо 50 и са възможни още самоубийствени атентати.   Сред идентифицираните до момента чуждестранни граждани, жертви на бомбените експлозии в Шри Ланка на 21 април, няма български граждани. Няма данни и за ранени български граждани. По данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите.\r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.  Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.\r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498. Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.   ", "date": "2019.04.22", "title": "МВнР: Има 20 българи в Шри Ланка, всички са невредими след атентатите"}
{"url": "https://www.actualno.com/plovdiv/s-moderno-igrishte-tyrsjat-futbolni-talanti-v-stolipinovo-news_742401.html", "text": "  Ново футболно игрище ще бъде открито в най-скоро време на улица „Крайна“ в пловдивския район „Източен“. То се изгражда по всички европейски стандарти и се очаква скоро да бъде готово.     Теренът ще е с размери 18 на 38 метра, а от община Пловдив ще осигурят и треньор по футбол да се занимава с децата от тази част на града, които са основно от ромски произход.\r\nКметът Иван Тотев заяви, че ще разговарят и с клубовете, за да може и те да провеждат тренировки с децата в ромския квартал и да помагат на талантите там.\r\n„Подобно игрище имаме в двора на училище „Васил Левски“, но то е с по-малки размери. Помните, че през годините от този район са излизали много таланти, които още като деца получиха шанс да се реализират.  Смятам, че през последните 30 години обърнахме гръб на възможностите на тези деца в тези райони на Пловдив и сме им длъжници“, заяви кметът на града Иван Тотев.", "date": "2019.04.22", "title": "С модерно игрище търсят футболни таланти в \"Столипиново\""}
{"url": "https://www.actualno.com/analysis/turcija-ne-priema-novite-antiiranski-sankcii-na-sasht-news_742453.html", "text": "  Турция обяви, че \"няма да приеме\" новите санкции на САЩ срещу държави, които купуват ирански петрол, съобщи AFP.     Мерките ще засегнат осем държави - Китай, Индия, Япония, Южна Корея, Тайван, Италия, Гърция и Турция.   \"Няма да приемем едностранните санкции и налагания по въпроса как да установяваме отношения с нашите съседи\", закани се турският външен министър Мевлют Чавушоглу, цитиран от Анадолската агенция.\r\nСпоред него решението не обслужва регионалния мир и стабилност. Чавушоглу вярва, че в крайна сметка американското решение ще навреди на иранския народ.  По-рано съветникът на Белия дом по национална сигурност Джон Болтън призова Ислямската република да \"промени поведението си или да продължи да плаща цената за дестабилизиращото си поведение\".\r\nТурция е един от основните купувачи на ирански петрол. По информация на вестник \"Сабах\" през изминалата година Техеран е доставил на Анкара повече от 25 милиона тона нефт.", "date": "2019.04.22", "title": "Турция не приема новите антиирански санкции на САЩ"}
{"url": "https://www.actualno.com/smolyan/za-10-a-poredna-godina-shte-ima-veselie-v-chepelare-praznik-na-horata-news_742426.html", "text": "  На 11 май и тази година в Чепеларе ще се проведе „ “. Община Чепеларе кани всички любителски танцови състави, групи или клубове, изучаващи български народни танци да се включат във веселието.     Станалият традиция колоритен празник  създаден от Танцов клуб „Веселие“ – Чепеларе, ще стартира с дефиле по пешеходната улица на град Чепеларе , а сцената ще бъде самият площад „Олимпийски“. Всеки състав ще може да представи по две народни хора, а паралелно ще текат конкурси за най - оригинален стилизиран костюм, най- добър познавач на народната носия и най- шумен клуб. За добрия завършек на вечерта ще се погрижи Виевската фолк група.\r\nЖелаещите да се запишат за участие могат да направят това до г.   ", "date": "2019.04.22", "title": "За 10-а поредна година ще има „Веселие в Чепеларе – празник на хората“ "}
{"url": "https://www.actualno.com/society/shefyt-na-bnt-napuska-posta-si-osydiha-go-okonchatelno-news_742418.html", "text": "  Софийски градски съд (СГС) на първоинстанционния съд, с която подсъдимият Константин Каменаров признат за виновен в това, че е шофирал с 1,6 промила алкохол в кръвта. Това съобщиха от СГС.     С решение от днес – 22 април, Х-ти въззивен състав на СГС потвърди и наложеното наказание от 1 година и 3 месеца \"лишава свобода\" с 3 години изпитателен срок и 600 лв. глоба. Тази присъда означава, че повече не може да е генерален директор на БНТ, тъй като по закон членове на управата на БНТ не могат да са лица, осъдени с \"лишаване от свобода\" за умишлени престъпления от общ характер.\r\nВ началото на годината съдът назначи нова поредица от по делото срещу Каменаров.   потърси експертно мнение какво ще се случи оттук нататък с ръководството на БНТ. Получихме отговор, че процедурата не е особено изчистена като практика, но би трябвало СЕМ да назначи временно изпълняващ длъжността генерален директор на БНТ. Назначаването на временно изпълняващия длъжността директор трябва да стане в тримесечен срок и в същия срок да бъде определен и конкурс за избор на нов, постоянен генерален директор. Вариант вторият в - в случая - да поеме ръководството няма по процедура.", "date": "2019.04.22", "title": "Шефът на БНТ напуска поста си, осъдиха го окончателно*"}
{"url": "https://www.actualno.com/plovdiv/sled-zrelishtna-katastrofa-vyzstanoviha-svetofarite-na-vyzlovo-plovdivsko-krystovishte-news_742422.html", "text": "  Светофарите на кръстовището на улица „Любен Каравелов“ и булевард „Руски“ в Пловдив . Екип на общинското предприятие „Организация и контрол на транспорта“ възстанови двата стълба, светофарните секции и окабеляването.      Съоръжението бе пометено от автобус в началото на месеца. Инцидентът стана в ранните часове на 3 април, когато автобус номер 4 от градския транспорт на Пловдив се вряза с голяма скорост в саксиите пред входа на намиращия се наблизо хотел „Лайпциг“. Тежкото возило удари и бус, след което излетя в кръстовището и събори стълба и светофарната уредба. За щастие, заради ранния час нямаше пострадали. 48-годишният шофьор на автобуса, който отивал за началото на смяната си, се отърва невредим, а пробите за алкохол и наркотици бяха отрицателни.", "date": "2019.04.22", "title": "След зрелищна катастрофа: Възстановиха светофарите на възлово пловдивско кръстовище"}
{"url": "https://www.actualno.com/society/zapochna-avarijnoto-ukrepvane-na-pytja-za-rilskija-manastir-news_742425.html", "text": "  Започнаха аварийно-възстановителните работи по укрепването на скатовете в 250-метровия участък при 27-ми километър на третокласния път III-107 Кочериново - Рила - Рилски манастир, съобщиха от пресцентъра на АПИ.     До 25 април ще се разчиства платното от скалните късове. За да не се затруднява трафикът към Римския манастир в почивните дни за Великден няма да се изпълняват никакви дейности.   Предвидените строителни работи ще продължат след празниците и ще са само в делничните дни, от понеделник до 13 ч. в петък. В събота и неделя, както и на официални празници, няма да се извършват строителни дейности.\r\nЗа безпроблемното преминаване на моторните превозни средства при извършването на аварийно-възстановителните работи е въведена временна организация за движение.  Трафикът се пропуска чрез светофарна уредба, а при необходимост ще се спира от сигналисти за времеви интервали не по-големи от един час. Необходимо е шофьорите да карат внимателно и да спазват поставената сигнализация и ограничението на скоростта от 40 км/ч.\r\nПредвидените дейности включват обрушване на скатовете и монтаж на високоякостна защитна система. Срокът за приключване на укрепителните работи е до началото на юни т. г.   ", "date": "2019.04.22", "title": "Започна аварийното укрепване на пътя за Рилския манастир"}
{"url": "https://www.actualno.com/healthy/blagodetel-tvyrdi-che-ot-bylgarskata-koleda-razprostranjavat-nevjarna-informacija-news_742350.html", "text": "  Българският лекар, който от 20 години живее и работи във Виена твърди, че от \"Българската Коледа\" разпространяват невярна информация относно уред за терапия за деца.     В свое писмо до ръководството на \" \" изпратено и до медиите д-р Анелия Хохвартер разказва, че в началото на 2018 година, при проведената лична среща с г-жа Дарина Владова е обърнала внимание на факта, че в пресата се говори за закупени Локомати от „Българската Коледа“ чрез благотворителната инициатива през 2013 година.   По думите ѝ тогава са били закупени 5 Локохелпа, роботи за частична локоматизирана терапия на деца, .\r\n\"Поисках медийно уточняване, поради факта, че разпространяването на тази погрещна информация е контрапродуктивна за водената от мен кампания „Локомат за България“ и възможността този робот най-после да бъде закупен в България и от него да се възползват десетките хиляди хора, които за момента са лишени от нужната и животоспасяваща за тях рехабилитация. Моята молба остана без реакция, въпреки предоставеното писмо от фирмата производител на Локомат, че такъв не е поръчван и доставян в България (общо 2 удостоверения)\", пише още д-р Анелия Хохвартер.  Тя уточнява, че след тазгодишната кампания – беше оповестено, че е закупен Локомат за Варна, при положение, че е закупен отново Локохелп. Освен това  една благотворителна инициатива в България се реши да подкрепи кампанията  „Локомат за България“, но намери в пресата материали на Българската Коледа, че има вече щест такива в България, което не отговаря на истината, казва още д-р Анелия Хохвартер.\r\n\"Знаейки, че медиите могат и да сгрешат, когато става въпрос за специализирана медицинска терминология и информация, се обръщат за информация към Вас по телефона. С много разочарование и тъга научавам, че информацията, подадена от Вас е била, че Локомати има вече в България, закупени от Българската коледа\", пише в свое писмо към ръководството на \"Българската Коледа\" д-р Хохвартер.   Локомат®  е запазена марка, име на фирмата „Hocoma“  и всички роботи за локоматизирана терапия на други производители носят своето име и имат свое предназначение, индикации , предимства и недостатъци. Локоматът има много по-комплексни функции и възможности, обхваща значително по-широк спектър от заболявания и е предназначен за всички възрастови групи.    \"Ако тези недоразумения не водят до злоупотреби и накърняване авторитета на отделни личности и опетняване на тяхното име, както и саботиране на една кампания с благотворителна цел, може да се подминат, но в случая се касае за опетняване на една социална кауза, подета с най-чисти намерения от мен, на която аз отделих две години и половина от свободното си време и много лични средства, за да даря надежда на нуждаещите се и да променя, доколкото ми е възможно, отношението към рехабилитацията в България изобщо. Все още имам надежда, че тъй като представляваме две социални инициативи, които споделят общата цел да подобрят живота на хората с увреждания, ще намерим общ език и разбирателство, в името на водените от нас кампании.\", казва още в писмото си д-р Хохвартер.\r\nАнелия Хохвартер е специалист по очни болести във Виена с няколко мисии по света – в Йемен, Зимбабве и Етиопия.", "date": "2019.04.22", "title": "Благодeтел твърди, че от \"Българската Коледа\" разпространяват невярна информация"}
{"url": "https://www.actualno.com/tennis/jasen-e-pyrvijat-sypernik-na-grigor-dimitrov-v-barselona-news_742432.html", "text": "  След участието си в Монте Карло Григор Димитров продължава с турнирите на клей в Барселона, където получи „уайлд кард“ за основната схема.     През миналата година първата ни ракета се завърна в надпреварата за първи път от 2013 г. насам и го направи с победа 6-3 6-1 над Жил Симон. Поставеният под №2 тогава в основната схема наложи пълен контрол в мача и направи необходимото, като само в ключовите моменти вдигаше нивото си, за да подчини съперника.   След това обаче не успя да надгради и претърпя поражение от Пабло Кареньо Буста.\r\nНай-добрият български тенисист  ще играе срещу шампиона от 2010 година в турнира.  Кой е той разберете в .", "date": "2019.04.22", "title": "Ясен е първият съперник на Григор Димитров в Барселона"}
{"url": "https://www.actualno.com/curious/naj-mrazenite-profesii-v-sofija-news_742309.html", "text": "        Хората работещи като контрольори в градския транспорт, определено имат една от най-недолюбваните от столичани професии. Те никога не влизат в положение и сякаш им доставя удоволствие да те глобят. Ако се замислим обаче, не вършат нищо лошо. Не те санкционират несправедливо, не те рекетират. Работата им се състои в това да упражняват контрол по редовността на пътуване в градския транспорт и те го правят. Предполагам, че повечето от вас си купуват билетче или имат карта и не би било справедливо едни да заплащат за да се возят, а други като „Бай Ганьо“, „Хитър Петър“ и „бай Мангал“ да се возят безплатно.       Едва ли обаче има по-мразени хора в България от политиците! И причините за това са кристално ясни. От край време те обещават какво ли не, само и само, за да се докопат до властта. Изберат ли ги, забравят всичко обещано и започва надпревара в категорията „кой ще открадне повече“.\r\nДа бъдеш народен представител днес е желана работа от доста хора, но в очите на останалите българи, мнението за упражняващите тази професия, е негативно. Народните избраници представляват своите избиратели от цяла България, но местоработата им - Народното събрание, е в София, така че напълно заслужено номинираме и тях като едни от най-мразените професии в столицата.\r\nСлед тях в класацията се нареждат служителите, които ще наречем с общото название – държавна администрация или чиновниците. Данъчни, общинска администрация, абе изобщо всички лелки, които стоят зад гише и стриктно спазват двете най-свещени за тях неща: буквата на закона и обедната си почивка.         Ах, колко са бързи скобаджиите на градска мобилност. Та аз бях спрял само за 10 минутки! И данъка на колата съм си платил и винетка имам за осеяните с дупки пътища, а сега пък и да си плащам и за паркиране в центъра!\r\nКато сме започнали със служителите от градска мобилност, следва да отбележим, че освен котрольорите и скобаджиите, в списъка с най-мразените в столицата професии са и техните колеги – паякарите. И няма нищо учудващо в това да не харесваш или дори мразиш хората, които ти бъркат в джоба, незавимо от това дали признаваш прегрешението си или не.       Въртят се само из кварталите и тормозят хората - като им вдигат колите. Карат ги на наказателен паркинг и после хем глоба, хем такса престой на паркинга, а накрая и полицая ти напише фиш за неправилно паркиране. Стотачката не ти мърда докопали те паяка! А пък ако не разбереш на време, може и повече да отиде. ", "date": "2019.04.22", "title": "Най-мразените професии в София"}
{"url": "https://www.actualno.com/politics/vnasjat-kandidaturata-na-ivancheva-za-evrodeputat-v-cik-news_742456.html", "text": "  В 11 часа на 23 април ИК ”Непослушните” ще внесе в ЦИК (пл. ”Княз Александър I” №1) списък с имената на хилядите подкрепящи кандидатурата на Десислава Иванчева за независим кандидат за Европейския парламент. Каним всички чувстващи се за непослушни граждани, да присъстват на събитието, пишаг ог комитета.     Ето какво пишат още от ИК \"Непослушните\":   \"Кандидатурата на Десислава Иванчева за изборите за Европарламента ще бъде мощен знак към Европа за пробитата правосъдна система в България. Брутално нарушени бяха човешките права на единствения граждански непартиен кмет на столичен район, избран от близо 29 000 гласоподаватели.\r\nИскрено се надяваме, че ГД „ГРАО\" в МРРБ, извършваща проверка на подписката на независимите кандидати, ще бъдат обективни и няма да изхвърлят в коша волята на хиляди българи, както се случи с референдума срещу презастрояването на \"Младост\".  Подписката протече при изключително висок интерес. ИК \"Непослушните\" се извиняваме на стотиците хора от страната и чужбина, които не можаха да се включат, поради техническите и времеви ограничения.\r\nТе могат да са спокойни, че подписката е предостатъчна, за да бъде допусната Десислава Иванчева до изборите. Важното ще бъде именно тогава - на 26 май България да отиде до урните и да даде своя глас.\"   ", "date": "2019.04.22", "title": "Внасят кандидатурата на Иванчева за евродепутат в ЦИК"}
{"url": "https://www.actualno.com/analysis/rusija-i-syrbija-sys-sporazumenie-za-premahvane-na-rouminga-news_742440.html", "text": "  Федералната антимонополна служба (ФАС) на Руската федерация и Агенцията за регулиране на електронните съобщения и пощенските услуги на Сърбия се договориха да започнат съвместна работа за отмяна на роуминга между двете страните.     Това съобщиха от руското ведомство след посещението на заместник-председателя на регулатора Анатолий Голомолзин в Белград, предава РИА Новости.   „Страните постигнаха споразумение за обмен на материали и информация в областта на телекомуникациите и пощенските услуги, развитието на универсалните далекосъобщителни услуги, както и за започване на съвместна работа по премахването на роуминга между Руската федерация и Република Сърбия\", се казва в съобщението.\r\nСпоразумението бе постигнато по време на среща на Голомолзин и ръководителя на Агенцията за регулиране на електронните съобщения и пощенските услуги на Република Сърбия Владица Тинтер.  ", "date": "2019.04.22", "title": "Русия и Сърбия със споразумение за премахване на роуминга"}
{"url": "https://www.actualno.com/curious/dneven-horoskop-za-23-april-news_742141.html", "text": "        Не забравяйте, че най-важното в екипната работа е доброто взаимодействие между хората. Ако сте решили да изпъквате планираното няма да се изпълни по желания начин. Днес не оставяйте нещата, такива каквито са щом ви създават неудобства. Мълчаливото ви негодувание няма да доведе до нищо сериозно.   Този вторник е ден за постижения в служебно отношение. Вероятно ще ви се наложи да усъвършенстване знанията и уменията ви, но в това няма нищо лошо. Напротив - похвално е!     Този вторник ще срещнете близък приятел. Не сравнявайте живота си с неговия. Вие сте постигнали не малко неща и дори не подозирате колко много са те. Този вторник посветете деня на семейните отношения. Има сериозни теми за обсъждане, които не може да бъдат отлагани повече във времето. Оптимизмът ви днес няма да има граници. Не очаквайте, обаче, същото от останалите. Няма как те да притежават вашата енергия и заряд. Ще трябва да се примирите.   През този ден се опитайте да прецените внимателно какво бихте загубили от ваша постъпка. Помислете дали нещата действително са толкова зле, колкото изглеждат, но и не правете компромиси със себе си. Този вторник ще ви бъде възложена отговорна задача. Не е дълъг пътят към провала. Сега нямате никакво време за размотаване. Това е ден, в който да се насладите на постигнатото. Може да огледате плодовете на работата ви от всички страни. Посветете на съзерцанието, колкото време искате.    Този вторник е ден, в който да проявите щедрост. Способността ви да се поставите на мястото на другите ще ви дари с прозорливост. Действията ви ще бъдат високо оценени. Този вторник бъдете сигурни в себе си. Само така ще може да убедите останалите в правотата си. Всяко ваше колебание ще бъде забелязано от останалите. Този вторник някои от плановете ви ще се объркат. Това може да ви поднесе приятен момент за изживяване. Оставете паниката на страна и му се насладете.", "date": "2019.04.22", "title": "Дневен хороскоп за 23 април"}
{"url": "https://www.actualno.com/society/arhitekti-iskat-promjana-v-zakona-za-obshtestvenite-porychki-syzdaval-korupcija-news_742376.html", "text": "  Законът за обществените поръчки трябва да бъде променен, тъй като често генерира злоупотреби и корупция. Това заявиха на пресконференция от Камарата на архитектите в България (КАБ).     Поръчките или са изпълнени лошо, или са измислени лошо, или са с преразход на средства и материали. За тях се отделят огромни средства, но могат да се изпълняват по-качествено, прозрачно и с по-добри резултати, без да са нужни допълнителни разходи, твъдят от Камарата на архитектите в България.\r\nНай-същественият проблем при обществените поръчки в строителството е инженерингът - изготвянето проекта и извършване на строителството. Строителят иззема функциите на общините или държавата, като диктува условията и поставя изисквания на проектанта за конкетния проект. Той обаче се стреми да спечели максимално много и често занижава качеството. Проектантът е изцяло зависим от строителя и няма никакъв начин идеите му да стигнат до възложителя на проекта.   Проектантите получават едва по няколко дни за дейности по инженеринга, за които са нужни седмици. Подобни фрапиращи случаи има в Пловдив, Гоце Делчев, Велико Търново, , Котел, Златоград, Панчарево и др. Залагат се нереални срокове, които създават впечатление, че или проектантът е предварително избран, или се залагат скрити срокове за проектирането, или умишлено се занижават цените на проектирането. „И сроковете, и цените, с които се печелят обществените поръчки, са абсурдни“, категорична бе арх. Петкана Бакалова от КАБ.  Заради неизпълнимите условия от 4500 архитекта и архитектурни фирми, едва по-малко от 50 големи фирми участват в подобни поръчки.\r\nОбществените поръчки са много важни, тъй като диктуват пазара на проектиране и строителство. Те са свързани с обществено значими обекти и водещи за цените, както при публични, така и при частни инвеститиции.\r\nПри проектирането властва тежка бюрокрация, като местни и държавна администрация могат да се месят и внасят промени във всеки проект. Огромният чиновнически апарат създава корупция, категорични са архитектите.    Проектантите са принудени да се откажат от авторските права върху собствените си проекти и да ги прехвърлят на възложителя (общините или държавата). Те са държани встрани от реалното изпълнение на проектите и контрола върху тях.   У нас важна роля има и строителният надзор, който не съществува никъде другаде в ЕС, но практически елиминира проектанта от реализацията на собствения му проект.\r\nПроектантите на практика са с вързани ръце за ключови неща по проектите им, пречи им се да си вършат работата, но когато има някакъв проблем, всички ги обвиняват, че не са направили необходимото. „Искаме промяна, за да можем да си свършим работата добре и хората да имат добра градска среда“, заяви председателят на КАБ арх. Борислав Игнатов.\r\nВ България проектантите получават 6 пъти по-малко пари от стойността на проекта, отколкото в други държави по света. „Българският проектант, архитект или инженер може да създаде само идея в рамките на обществената поръчка, не му се дава възможност за нищо друго“, каза арх. Петър Киряков.\r\nНад 50% от проектирането по обществени поръчки се извършва от непрофесионалисти, като дори зеленчукопроизводители могат да регистритат проектантски фирми и да извършват проектиране. Това се позволява по закон, допълват архитектите.   Техническите предложения, с които се кандидатства по обществените поръчки, масово са оценявани от некомпетентни в строителната област чиновници. „По какви критерии и с какви познания чиновниците оценяват технически предложения? Как юристи да отговарят на въпроси за обществени поръчки?“, питат риторично строителните експерти.   Законът за устройството на територията е променян над 100 пъти и всяка промяна е в ущърб на интересите на обществото, смятат архитектите.\r\nСистемата на обществените поръчки не е дело на конкретно управление или партия, тя се е формирала през годините заради действията на всички партии и е много различна от европейската, твърдят експертите. В момента системата е такава, че не може да се разбере чия е грешката, когато има проблем. Образувала се е порочна верига от проблеми и \"споделената отговорност\" между различните страни по проекта всъщност се превръща в споделена безотговорност.\r\nНа въпрос на как може да се промени тази система, от Камарата на архитектите отговориха:\r\n\"Начинът да се премахне този сериозен проблем е да се приравни законодателството към европейските практики - ролите и отговорностите да се разпределят - нещо, за което КАБ настоява от поне 2 години. Ролите трябва да са 3 - архитект, строител и възложител. Всеки от тях има както морална, така и директна материална отговорност чрез големи нива на застраховките. Всеки от тях трябва да плаща за допуснатите грешки\", призовават от КАБ.", "date": "2019.04.22", "title": "Архитекти искат промяна в Закона за обществените поръчки, създавал корупция"}
{"url": "https://www.actualno.com/politics/cvetanov-se-skri-ot-vypros-za-nesyotvetstvieto-ot-nad-136-hil-lv-v-dohodite-mu-news_742455.html", "text": "  \"Ама моля Ви се\" – това беше реакцията на втория човек в ГЕРБ Цветан Цветанов и шеф на предизборния щаб на управляващата партия на въпрос на как ще коментира несъответствието от 136,5 хил. лв. в доходите и разходите на семейството му за периода 2003 - 2013 година, от КНОПИ по данни на НАП, НОИ и по банкови извлечения.     Въпросът му беше зададен на входа на театъра в Добрич, но той се обърна и тръгна към залата на Мелпомена, където го чакаха за среща симпатизанти от областта.   Срещата в Добрич не беше обявена в медиите, нямаше насрочена и пресконференция. На място дойдоха хора от Каварна, Крушари, Тервелско. Преди това е имало среща с партийния актив в залата на хотел \"Изида\", чийто собственик е съветник от ГЕРБ.   Проверката, установила несъответствието от 136 хил. лева във финансово-имуществения оборот на Цветанов и семейството му, е правена от КПКОНПИ, а излезе на бял свят от сайта \"Биволъ\". Докладната е писана от от Георги Апостолов и е пратена на тогавашния ръководител на КОНПИ и сегашен председател на Антикорупционната комисия (КПКОНПИ) Пламен Георгиев, който също лъсна в \"Апартаментгейт\" с , за която твърди, че е обща част, но на която има сауна и барбекю, както и достъп единствено от апартамента му. Въпросният \"тризонет\" се намира на ул. \"Професор д-р Георги Павлов\", в столичния квартал \"Гео Милев\".\r\nНа база на предоставените данни за проверката на Цветанов от НАП, НОИ, банките, в  които семейството му е разполагало със сметки, данни за , КОНПИ изчислява, че за изследвания период (бел.ред. - според съкратения преразказ на доклада в становище на дирекция \"Координация и контрол\" сумата е 1 057 461 лв. ).   Цветанови обаче са си позволили и сериозни разходи. Тук изчисленията  са по-сложни - за разходите на семейството КОНПИ е използвала  статистическите данни на НСИ за издръжка на четиричленно и петчленно  семейство, като за целия период от 10 години От доклада става ясно, че така За покупки на стоки и услуги са платени 250 970 лв., за данъци и такси -  46 328 лв. Общо разходите на семейството за 10 години възлизат на 529  449 лв., се твърди в доклада на КОНПИ. При покриване на тези разходи на  семейството са му останали нетни доходи в размер на 510 291 лв., но те  не са достатъчни, за да покрият стойността на придобитото имущество. За  10 години придобитото имущество е на стойност 646 860 лв. (бел. ред. - тук са включени и спестявания по банковите сметки ), т.е. . От него трябва да се извадят първоначално наличните средства по банкови сметки от 17 521 лв. и , пише в доклада на КОНПИ.    Това несъответствие е сериозно - сумата би стигнала за издръжка на семейството по статистиката на НСИ за още 10 години, но . Именно с това основание през май 2015 г. комисията е прекратила проверката по преписката.", "date": "2019.04.22", "title": "Цветанов се скри от въпрос за несъответствието от над 136 хил. лв. в доходите му"}
{"url": "https://www.actualno.com/america/sasht-predprie-stypki-za-otstranjavane-na-iranskija-petrol-ot-pazara-news_742360.html", "text": "  Белият дом реши да не се освобождават повече от санкции страните, внасящи ирански петрол, след изтичането на облекчението през май. Съобщавайки за този ход, Белият дом заяви, че е постигнал споразумение със Саудитска Арабия и Обединените арабски емирства, \"за да се гарантира, че световното търсене ще бъде удовлетворено, тъй като целия ирански петрол се отстранява от пазара\", предаде БГНЕС.     Белият дом обясни, че този ход има за цел да доведе до нулев износ на петрол в Иран, което подкопава основния източник на приходи на страната.   Контраадмирал Алиреза Тансири заяви от своя страна, че ако на Иран не бъде разрешено да изнася петрол през пролива Хормуз, той ще затвори маршрута.\r\nОрмузкият пролив е ключов стратегически воден път, разположен между Персийския залив и Заливът на Оман, с около 20% от световния петрол и около една трета от целия петрол, пренасян по море.  Въпреки по-ранните заплахи за свеждане на иранския износ на суров петрол \"до нула\", Вашингтон предостави \"временни освобождавания\" в износа за големи клиенти, като Китай, Индия, Италия, Япония, Южна Корея, Гърция и Турция, както и Тайван.\r\nПо-късно иранските медии съобщиха, че въпреки санкциите на САЩ, приходите от петрол в страната са скочили с близо 50% през 2018 година.   ", "date": "2019.04.22", "title": "САЩ предприе стъпки за отстраняване на иранския петрол от пазара"}
{"url": "https://www.actualno.com/analysis/ukrajna-novoto-nachalo-sys-zelenski-news_742342.html", "text": "   Владимир Зеленски спечели убедително балотажа. Украинците искат ново начало. То обаче носи и рискове. Въпреки всичко президентските избори са силен демократичен сигнал, пише в коментар за .      На сцената комикът пленява публиката със своя чар и своите провокации. Той обещава на зрителите добро настроение. На сцената успехът му е в скърпа вързан и обещанието - изпълнено. Когато зрителите се смеят и радват, комикът е победител. В една вече игра ролята на президент на Украйна. Сега обаче той наистина стана президент. победи с огромна преднина Петро Порошенко на балотажа на президентските избори. Той не даде никакъв шанс на сегашния президент в една крайно поляризирана изборна борба. При това Зеленски последователно избягваше обществения дебат. Той обрисува само бегло представите си за политиката и използва всички възможности на социалните медии. Зеленски използва изборната борба, за да си разчисти сметките със системата Порошенко.    Победата на Зеленски показа, че промяната е възможна, когато големи части от населението са недоволни от досегашната политика. И след петгодишния мандат на Порошенко Украйна все още си остава сред най-бедните страни в Европа. В страната почти липсват инвестиции. Правосъдието не е независимо. Корупцията и шуробаджанащината не се премахнати. Редица корупционни скандали разтърсиха и най-близкото обкръжение на Порошенко. Към всичко това се прибавя и войната в Източна Украйна срещу ръководените от Москва сепаратисти. Няма изгледи за политическо решение на конфликта. Няма напредък и в хуманитарно отношение. Нито по отношение на хората на фронта, нито по въпроса за политическите затворници. Като главнокамандващ армията Порошенко извърши някои реформи в нея, но в политическо отношение мутира до хардлайнер и националист, който не можеше да намери политическо решение на конфликта в Крим и Донбас.   Сега пред всички тези проблеми се изправя , който по време на изборната борба не криеше, че няма никакъв политически опит. И той няма да може да реши тези проблеми с артистичен чар и хумористични видеоклипове в Ютюб. Нищо чудно скоро да му замръзне усмивката. Защото обещаното ново начало ще бъде трудно и носи риска от провал. Украинците искат нови лица в политиката. Зеленски има само един малък екип. И едва след парламентарните избори през октомври ще стане ясно кой ще управлява в Украйна. Дотогава ще се изясни също така с кои политически сили ще си сътрудничи новият президент. И една, или друга част от неговите избиратели може да се разочарова.   Владимир Зеленски следователно много ще внимава подобни съюзи да не отнемат оптимистичния подем, който предизвика неговият избор. Около него витае подозрението, че поддържа бизнес и лични контакти с избягалия от Украйна оспорван олигарх Игор Коломойски.  Възниква и въпросът дали предприемачът ще запази своите дялове в медийните фирми като президент. Украинците очакват още много отговори от своя бъдещ президент. Сега той най-сетне трябва да каже как и какво иска да стори по-добре като президент. И не само да каже, но и да го докаже чрез дела. Европа, САЩ и Канада, които подкрепят Украйна по пътя ѝ на реформите, също искат да знаят накъде ще тръгне страната в бъдеще. Към това спада и желанието за нормално предаване на властта и очакването, че победителят и победеният ще се отнесат с респект към резултата от изборите.    След протестите от Майдан украинците за втори път по демократичен начин предизвикват ново начало. И затова заслужават адмирации.", "date": "2019.04.22", "title": "Украйна: Новото начало със Зеленски"}
{"url": "https://www.actualno.com/business/zam-ministyr-poema-bioproizvodstvoto-plodovete-zelenchucite-i-kartofite-news_742379.html", "text": "  Заместник-министър ще отговаря за биологичното производство. Негова отговорност ще са и производителите на плодове, зеленчуци и картофи. Това обявиха земеделци, които по време на протеста си пред Министерство на земеделието, храните и горите бяха поканени на среща с министър Румен Порожанов, предаде БГНЕС.     „Заместник-министърът ще бъде съгласуван с целия бранш. Още днес Порожанов ще говори с Бойко Борисов, за да бъде променен нормативният правилник. Същото ще се случи и с директорите на всички отдели и дирекции. Там ще бъдат назначени компетентни хора, които също ще бъдат съгласувани с бранша”, каза Веселина Ралчева, която е член на Управителния съвет на асоциация „Биопродукти” и добави, че Порожанов е готов утре в 11:00 часа да подпише споразумение за изготвяне на екшън план за развитие на биологичното земеделие и възраждане на българските плодове и зеленчуци и картофи.   Документите ще бъдат разписани с всички заинтересовани страни.\r\nИзпълнителният директор на Българската асоциация на организациите на производителите на плодове и зеленчуци Чавдар Маринов заяви, че Румен Порожанов приема всичките им искания с изключение на неговата оставка. Той изрази съмнение по отношение на това, че проблемите, които от години съществуват в сектора, ще бъдат решени.  Това раздели протестиращите, които отстъпиха от искането си за оставка на министъра, но поискаха срокове, а част от тях поставиха 10-дневен срок за предприемане на реални мерки, които ще доведат до оздравяване на сектора. „Изразяваме общо недоволство поради липсата на политики, стратегия, визия за развитие и управление в аграрния сектор. Искаме оставката на министъра, след като 15 асоциации внесохме обща позиция преди 10 месеца. В нея сме посочили конкретни мерки, с които искаме да се реанимира българското производство на плодове, зеленчуци, картофи и биологични продукти. 30 юли е входящият номер на документа, който тук лежи и прашасва по папките“, заяви Маринов и подчерта, че „царят е гол“, а в търговската мрежа няма българска продукция.\r\nСпоред него оставката на Порожанов ще реши проблема, защото няма конструктивен диалог и не се приемат предложенията на бранша.   „На протеста сме, защото искаме това, което ни се полага да ни бъде дадено. Ние сме производители само на биопродукция на ябълки, круши и вишни. Порожанов прави така, че ще принуди такива производители като нас да се откажат, защото няма средства. Не ни дават субсидиите. Правят наредби, които ги няма никъде в ЕС. Ако искат да накажат за 9 неща, които не изпълняваш при нас, са 59. Държавата не иска биопроизводство, не иска нашите деца да ядат чиста продукция“, каза Виктория Божилова и добави, че биопродуктите трябва да са на първо място.    Тя поиска субсидии да бъдат получавани първо от биопроизводителите и те да не бъдат подкрепяни само с европейски средства, а този вид производство да се превърне в приоритет на държавата и тя да отделя средства за него.\r\n„Искаме си парите за заплати, субсидии. Не сме получавали пари от миналата година. От министерството ни обясняват, че няма пари и ще ги дадат някога. Порожанов няма място в земеделието. Той може да раздава пари за разни къщички, за разни други неща, а не за земеделие. Той убива земеделието“, заяви Петко Антонов, който е дошъл от Ботевград, за да изрази недоволството си.\r\nПо време на протеста стана ясно още, че ако държавата не се намеси и не застане зад сектора, до 10 години няма да има български плодове и зеленчуци на пазара ни. За спасяването и съживяването на земеделието е важно държавата да въведе различни стимули и подкрепа, за да не загине целият сектор.", "date": "2019.04.22", "title": "Зам.-министър поема биопроизводството, плодовете, зеленчуците и картофите"}
{"url": "https://www.actualno.com/europe/syrbija-darjava-1-mln-evro-za-vyzstanovjavaneto-na-notr-dam-news_742375.html", "text": "  Сърбия ще дари един милион евро, за да помогне за възстановяването на катедралата Нотр Дам, след като проправителствени таблоиди в Белград заявиха, че пожарът е \"Божие наказание\" за Франция.     Дарението \"потвърждава нашето вековно приятелство с френския народ\", се казва в изявление на сръбското правителство, цитирано от БГНЕС.\r\nБелград се надява, че \"този символ на френската цивилизация и светът ще бъдат възстановени възможно най-бързо\".\r\nДарението идва, след като два таблоида заявиха, че пламъкът е божествено възмездие, след като флагът на Косово беше показан в катедралата по време на стогодишнината на световната война в Париж миналата година.  Сърбия не признава независимостта на Косово, бивша южна провинция, която се откъсна след войната през 1998-99 година.\r\nПо-късно статиите със заглавие \"Божието наказание ги достигна\" бяха отстранени, а сръбският президент Александър Вучич увери, че \"всички граждани на Сърбия са натъжени\" заради пожара.\r\nЗа показването на флага на Косово вътре в църквата, наред с тези на други чуждестранни гости на церемонията през ноември миналата година, информира посланикът на Сърбия в Париж, който го написа в Туитър, но никога не беше потвърдено от катедралата или френските власти.    То бе посрещнато с възмущение в Белград, който вече беше ядосан, след като президентът на Косово получи по-важна позиция от Сърбия на една от проявите на стогодишнината.\r\nСтотици милиони евро идват от цял свят, за да се помогне за възстановяването на катедралата, откакто тя пламна миналия понеделник.\r\nФренският президент Емануел Макрон е определил петгодишен срок за възстановяване на катедралата, за чието издигане са били необходими около 200 години.", "date": "2019.04.22", "title": "Сърбия дарява 1 млн. евро за възстановяването на Нотр Дам"}
{"url": "https://www.actualno.com/smolyan/studenti-po-medicina-s-misija-v-zlatogradsko-news_742340.html", "text": "  Студенти по медицина от София и Пловдив посетиха села в Родопите с мисия. С д-р Елина Белева и с подкрепата на местната управа представители на неправителствената организацията „Студенти по медицина на мисия“ провели безплатно изследване на кръв и общ преглед на жители от отдалечените златоградски села Аламовци, Кушла и Крушкова махала в село Ерма река. Целта на на студентите по медицина бе да предоставят безплатни медицински услуги за жители на малки населени места, отдалечени от болници и имащи затруднен достъп до медицинска помощ, съобщиха от местната администрация.      В трите населени места били прегледани и изследвани около 100 човека. Благотворителната им инициатива е продължила до късно вечерта в събота, за да успеят да обхванат всички желаещи.\r\nВ неделя резултатите от кръвните изследвания били готови.  При част от прегледаните пациенти било установено повишено артериално налягане, за което д-р Белева им препоръчала консултации със специалист в тази област.\r\nМладите медици останали доволни от отзивчивостта на местните жители, които приели с радост идеята за медицински услуги на място в отдалечените села.", "date": "2019.04.22", "title": "Студенти по медицина с мисия в Златоградско"}
{"url": "https://www.actualno.com/europe/putin-ne-pozdravi-zelenski-za-pobedata-bilo-tvyrde-rano-news_742385.html", "text": "  Владимир Путин отказа да поздрави новоизбрания украински президент Владимир Зеленски на президентските избори в Украйна, пише \"The Independent\".     Говорейки с журналисти, неговият говорител Дмитрий Песков заяви, че е да се говори за поздравления към г-н Зеленски или да се коментира перспективата за бъдещо сътрудничество.   \"Ние уважаваме украинските избори, още повече, че преценката на хората беше много ясна\", каза той. \"Но легитимността на тези избори все още е под въпрос, тъй като 3,5 милиона души не са могли да гласуват.\"\r\nПесков има предвид населението на Източна Украйна, живеещо под управлението на подкрепяните от Русия въоръжени формирования.  ", "date": "2019.04.22", "title": "Путин не поздрави Зеленски за победата, било \"твърде рано\""}
{"url": "https://www.actualno.com/varna/varnenci-s-prestijni-gotvarski-nagradi-news_742365.html", "text": "  За пореден път варненци доказаха, че Варна е не само морска, но и кулинарна столица на България и грабнаха най-много награди в Националната кулинарна купа 2019, която се проведе на 19-ти и 20-ти април в Палата 2 на Международния панаир в Пловдив.     Варненци спечелиха всички медали в категория \"Телешко\" за купата на \"Ростар БГ\". На трето място се класира Тодор Димитров от хотел \"Рила\", а на второ – Георги Желязков, също от Варна. Купата категорично заслужи студентът на Институт по кулинарни изкуства към Висше училище по мениджмънт – Варна, Николай Димитров. Той впечатли журито с телешко бонфиле, запечатано на тиган с пречистено масло и завършено на фурна с прясна мащерка и чесън, картоф, приготвен в картофен бульон и подравен с настъргана телешка пастърма, пюре от земна ябълка с трюфел и чипс от маринована земна ябълка с трюфелово олио, пролетни моркови и аспержи, приготвени в подсолена вода и завършени в маслен сос с чубрица, сос от винена редукция и коняк с редуциран телешки бульон, пудра от спанак и настърган черен летен трюфел.\r\nБезспорен беше триумфът на друг студент от Института по кулинарни изкуства във Варна –  Кристина Димитрова. След като само в рамките на няколко месеца взе сребърен медал на престижно международно състезание в Солун и участва в майсторски клас на \"краля на макароните\" шеф Пиер Ерме, тя покори жури, участници и публика и безапелационно надви конкуренцията в категория \"Сладкар на България\" за 2019 г. Талантливата млада кулинарка постави и нов рекорд в историята на Национална кулинарна купа на България, печелейки още две отличия в категориите \"Най-добра шоколадова скулптура\" и \"Най-добър ресторантски десерт\".     Темата на шоколадовата скулптура, която Кристина представи, бе изключително актуална, а именно \"Опазване на околната среда и влиянието на пластмасата в съвременния свят\". Нейна е цялостната идея за визията и посланието на кулинарния шедьовър, а най-впечатляващо в изработката е, че всички детайли са ядливи, изработени от висококачествен белгийски тъмен шоколад на Белколад. В другата категория – \"Ресторантски сватбен десерт\" с вдъхновение \"лавандула и люляк\" – Кристина презве журито с нежно изкушение от маскарпоне, вишни и лавандула. Основните компоненти на изискания десерт бяха лавандулов гел с бял шоколад, мус с маскарпоне, вишни, ликьор \"Строх\" и австрийски ванилови сладки.\r\nДен по-рано, варненец спечели и титлата \"Най-добър млад готвач на България\" за 2019 г. Това е Красимир Баналиев, ученик от Професионалната гимназия по туризъм \"Проф. д-р Асен Златаров\", Варна. Купата му бе бръчена от министъра на туризма на Република България г-жа Николина Ангелкова. Национална кулинарна купа на България е най-голямото кулинарно състезание в България, на което могат да премерят сили най-добрите и смели готвачи, които се състезават в различни категории, както за професионалисти, така и за млади кулинари. Основен организатор на събитието на Българската асоциация на професионалните готвачи. Национална кулинарна купа на България се провежда всяка година, а настоящото състезание в Пловдив беше 12-то поредно. На миналогодишното състезание престижното отличие Готвач на България 2018 също бе за Варна – за шеф-инструкторът в Институт по кулинарни изкуства към Висше училище по мениджмънт, шеф Васил Якимов.     ", "date": "2019.04.22", "title": "Варненци с престижни готварски награди"}
{"url": "https://www.actualno.com/cars/elektricheskite-hyundai-i-kia-shte-se-nastrojvat-ot-smartfon-news_742341.html", "text": "Компанията Hyundai Motor Group е първият производител в света, който ще предостави на собствениците на електромобили възможността да настройват част от параметрите им с помощта на смартфон. С помощта на специално приложение ще може да се задава максималната мощност на електромотора, например, а също така и да се обменят настройките с други шофьори. Собствениците на електромобили ще използват новата технология за найстроване на ускорението или намаляването на скоростта, да задават параметри на работата на системата за рекуперация на енергията, да ограничават максималната скорост, да променят времето за реакция на педала на газта и нивото на употребяваната енергия на климатика. Всички настройки ще може да се съхраняват в специален облак и съответно да се прехвърлят на друг автомобил. Като допълнение, компанията ще предлага свои, фирмени настройки, който отчитат употребената енергия, разстоянието на пътуването и състоянието на пътя. Предвидени са и заводски настройки за агресивно шофиране, както и възможност за обмен на данни. Персоналната информация ще бъде защитена със специална технология. До 2025 година Hyundai Motor Group планира да представи 44 екологични модела, като 23 от тях са изцяло електрически. Повечето от тях ще могат да си обменят настройки с помощта на смартфон.", "date": "2019.04.22", "title": "Електрическите Hyundai и Kia ще се настройват от смартфон"}
{"url": "https://www.actualno.com/moresport/bajk-i-ryn-za-chepyn-2019-poveche-uchastnici-po-malko-plastmasa-news_742397.html", "text": "  За успеха на едно състезание се съди от привлечения брой състезатели, постигнатите резултати и наградния фонд. Осмото издание на ежегодното състезание за планинско бягане и колоездене „Байк и рън за Чепън“, е показателно за популярността и доверието към организаторите – магазини „Стената“ и Община Драгоман – регистрирани 519 състезатели в старшите категории и над 80 деца. По отношение на резултатите, най-голям прогрес  има при планинските бегачи.  А наградният фонд надхвърли 8000 лева.     Навръх Лазаровден, в надпреварата в района на град Драгоман и околностите му - Чепън планина и Драгоманско блато,  се включиха и участници от Франция, Северна Македония, Румъния, Русия, а от западната ни съседка Сърбия пристигна  цяла група велосипедисти от Цариброд.\r\nСлънчево време, умерени температури и проходимо трасе създадоха условия за добро представяне на участниците, добро настроение и отсъствие на инциденти.  Голяма част от състезателите споделиха своето задоволство от добрата маркировка и организация, което дава основание да се отчете все по-доброто качество на предварителната подготовка и координация на надпреварата.  По трасето видяхме за пръв път помощ на организаторите и високопроходим модел на Mahindra\r\nПълната празнична програма на площада пред Община Драгоман също допринесе за доброто настроение. Гостите имаха възможността да се насладят на хубава музика и народни танци в изпълнение на децата към Н.Ч. „Мелдия-2012” - Драгоман, както и да се запознаят отблизо със зумба танците и уменията на бронзовата ни олимпийска медалистка Ренета Камберова.  Традиционно и тази година част от състезателите имаха възможността да се придвижат от София до състезанието и на връщане с редовен влак на БДЖ.\r\nПодаръци имаше за всички регистрирани – специално брандирани оригинални кърпи на Buff. Призьорите в отделните пдисциплини си тръгнаха със страхотни награди от магазини „Стената“, екипировка на Julbo, Deuter, Sigg, а за победителите в ХСМ 42 км при мъжете и жените имаше и специално пригодени за нуждите на колоездачите модели на Karcher.  Пълното класиране е на chepan.stenata.com/results.     1. Стела Димитрова 1:56:06\r\n2. Любомира Николова 2:06:28\r\n3. Гергана Петрова 2:08:04 1. Александър Василев 1:28:39   2. Стоян Ботев 1:34:54\r\n3. Ясен Дудин 1:39:15\r\n3. Александър Димов 1:39:15 1. Моника Филипова 3:44:12\r\n2. Гергана Малчева 4:22:46\r\n3. Антония Анева 5:14:47 1. Любомир Тодоров 3:24:53\r\n2. Галин Маринов 3:28:27\r\n3. Стефан Иванов 3:30:21 1. Йоана Вълканова 1:37:55\r\n2. Габи Спасова 2:31:45 1. Алекс Иванов 1:03:26\r\n2. Велизар Миланов 1:08:42\r\n3. Валентин Карабаджаков 1:15:40\r\nXCM 42 км – жени 1. Ивета Алексиева 2:45:09\r\n2. Лили Ангелова 2:59:18\r\n3. Десислава Горчева 3:11:11 1. Ралица Манчева 4:27:14\r\n2. Ивайла Иванова 4:40:20\r\nXCM 42 км – мъже 1. Николай Михайлов 1:54:55\r\n2. Владислав Гюров 2:02:25\r\n3. Александър Алексиев 2:04:15 1. Димитър Михайлов 2:07:41\r\n2. Калин Русев 2:09:58\r\n3. Борис Кашеров 2:12:30 1. Виктория Данова 1:37:33\r\n2. Магдалина Янкова 1:38:50\r\n3. Станимира Пешева 1:54:44 1. Красен Киров 1:11:10\r\n2. Христо Леков 1:12:26\r\n3. Христо Тетимов 1:23:08 1. Спасия Славова 3:12:26\r\n2. Камелия Каменова 3:23:33\r\n3. Христина Каципиду 3:35:42 1. Ангел Йончовски 2:16:24\r\n2. Георги Николов 2:28:58\r\n3. Николай Касаков 2:30:43", "date": "2019.04.22", "title": "Байк и рън за Чепън 2019: повече участници, по-малко пластмаса!"}
{"url": "https://www.actualno.com/dobrich/nikolina-chapanova-njama-neodobreni-proekti-po-op-regioni-v-rastej-news_742283.html", "text": "  За този програмен период не се предвижда друго по Оперативна програма „Региони в растеж“ не се предвижда друго, освен тези два лота. Това каза директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова за очаквани други рехабилитации на пътища в Добричка област при откриване на реновираната 14-километрова отсечка от второкласния път II-29 Добрич – Кардам.     Тя посочи, че изцяло е рехабилитирана източната дъга и шест мостови съоръжения. Общо в областта са инвестирани 23 милиона лева за рехабилитация на 30 км, а сумата за 14-километровата отсечка е близо 14 млн. лв. По думите ѝ цената на километър не винаги е милион лева, а зависело от ремонта – дали е само рехабилитация, или се извършва реконструкция, както и колко лентов е пътят. Сред емблематичните проекти е Пловдив – Асеновград, който ще приключи скоро.   Сред емблематичните проекти за страната ни е Пловдив – Асеновград, който ще приключи скоро, каза още тя, но не можа да конкретизира на каква стойност е проектът. Посочи още, че няма неодобрени проекти по ОП „Региони в растеж“.   Директорът на Областно пътно управление – Добрич Георги Стратиев посочи, че приоритет са ремонтите на северната част на околовръстния път край Добрич, а при наличие на финансов ресурс – още един участък от пътя Добрич – Албена. В момента се ремонтира пътна отсечка между областния град и черноморския курорт, която от години беше в изключително тежко състояние.", "date": "2019.04.22", "title": "Николина Чапанова: Няма неодобрени проекти по ОП \"Региони в растеж\""}
{"url": "https://www.actualno.com/plovdiv/otvoriha-za-dvijenie-remontiranata-ulica-hristo-g-danov-v-centyra-na-plovdiv-snimki-news_742368.html", "text": "  След основен ремонт пуснаха за движение улица „Христо Г. Данов“ в Пловдив. Днес по обяд загражденията бяха премахнати лично от кмета Иван Тотев, който бе подпомогнат от кмета на район „Централен“ Георги Стаменов.      Ремонтът започна на 11 февруари, като улица „Христо Г. Данов“ бе напълно преобразена в отсечката от Римския стадион до сградата на EVN. Разширени са тротоарите, положен е нов асфалт, сменени са плочките и е поставено ново осветление. Заради разширяването на тротоарите и въвеждането на успоредно паркиране, местата за автомобили се намаляват от 53 на 29. За сметка на намалените паркоместа по „Христо Г. Данов“ ще може да се спира и от двете страни на улица „Бетовен”.  Предстои ремонтиране на улица „Христо Г. Данов“ и от сградата на електроразпределителното дружество до булевард „Руски“. Реконструкцията в тази част ще върви паралелно с предстоящия ремонт на Дондуковата градина. По думите на кмета Иван Тотев, през последните 7 години на практика изцяло е обновена важната инфраструктура в центъра на Пловдив. Той бе категоричен, че всичко това е направено качествено, като няма два пъти асфалтиран булевард, а основните обекти от булевард \"Марица-Юг\" до улица \"Иван Вазов\" са напълно обновени. Предстои завършване на мащабните ремонти на площад \"Централен\", Голямата Базилика и изграждането на нова галерия на улица \"Гладстон\". \"Така в следващия мандат ще може да се обърне внимание на периферни зони, като улициите \"Опълченска\", \"Любен Каравелов\" и \"Иван Вазов\".     Улицата ще бъде еднопосочна от Римски стадион към булевард \"Руски\". Веднага след отварянето й, от общинска полиция започнаха да налагат и глоби на неправилно паркиралите автомобили.", "date": "2019.04.22", "title": "Отвориха за движение ремонтираната улица \"Христо Г. Данов\" в центъра на Пловдив (СНИМКИ)"}
{"url": "https://www.actualno.com/prasspress/gradim-evropa-news_742281.html", "text": "  Много хубав ще стане общият ни европейски дом, казвам ви, ама още не е готов. Не става бързо тая работа, стига сте давали зор. Бързата работа – срам за майстора, дето се вика. Най-мразим, значи, да ми висне някой на главата и да дава акъл. Малко по-наляво, па малко по-надясно трябвало да е. Политиката бавно стяга, за да стане гъвкава и да носи на трусове. Ама какво ви обяснявам, вие маламашка хващали ли сте някога? То всеки знае да седи отстрани и да мрънка. Това сега право ли е, щото криво изглеждало. Ей ви нивелира, като много знаете. От бай Ахмед по-големи балансьор се извъдихте.     Добре де, не се докачайте и вие сега. За вас го правим, работим в интерес на гражданите. Ми така де. Обаче то не си е работа. Градим, градим и все недоволни гражданята. Тая плочка защо халтава, онова колче – защо министър. Като не разбирате от строителство, недейте се обажда. Така се наливат основи. Вие мислите, че е лесно на укрепиш десет тона пясък с кофраж ли?! Ама плаж ми било, ама не знам си какво. На палатки ли искате да летувате бе, ама-ха. И още нещо. Европейското развитие на България е пипкав процес. Пътища, естакади, обръчи. Ако става на въпрос, ние нашето сме си го изградили и сме си се нанесли даже. Обаче се оглеждате в него и недоволствате. В колиби искате да живеем явно, дето вика бай Кольо оня ден?! Така де, бай Жоро. Спокойно, и за вас ще има. По-скъпичко ще излезе, верно, че го нямате тоя архитектурен поглед да отличите дупка от изкоп. Търпение малко и ще стане. То сигурно и на Симеон навремето са му пилили на главата, защо тая порта на Велики Преслав такава, оная – онакава. Златен век имаше ли, питам?! Имаше! А така! Сега, като много знаете, няма да има нов Златен век. Спряхме го, дано сте доволни. Мирянов, човекът, щеше вътре целото откровение на св. Йоан да вгради, ама вие – а - у, Апокалипсис било.\r\nСлушайте ме сега. Недейте ми се прави на обидени, стига бучали из тоя интернет. Нашенците сме си открай време баш майстори по градежите. Вижте че и комунизма построихме, и демокрацията шпакловахме. Драскана мазилка е това, не е калпава. Такава е. Нищо не разбирате вие. Преустройство на канализацията направихме ли, като стана модерно? Направихме. Като почна да се лющи фасадата, пребоядисахме ли? А така. То майсторлъкът е да видиш откъде духа вятъра, че бързо да изсъхне. Сменихме изгорелите бушони, турихме от тия модерните, дето ги цъкаш нагоре-надолу. Пък какъв само качествен преход спретнахме, то си стана чудесна битова трапезария. Виждате как общите части ги усвояваме с размах, хем европроектантът уж строг. Ама като пие две ракии и налее цимента, чак не може да ходи.\r\nМи така де. Колко години я укрепваме тая стара Европа с наша работна ръка: фаянс, гранитогрес, брекзит – по всичко сме специалисти. Сега ще й пратим още малко строители, да пипнат тук-там отвърте европарламента, че се клати. Ама така ще е, като бутнаха носещата стена немците. Руснаците им я иззидаха за нула време, че и завеса от желязо на стоманен корниз имаше. Здрава работа, няма мърдане. Но сега е друго с новодомците. Както и да е, да не захващаме тая тема. Мисълта ми е, че знаем как се гради.  Градил Илия килия, дето вика Сотир. Шегувам се. Знам, че и килии искате да изградим. Килия обаче по-мъчно се прави, питайте Иванчева. Не ѝ хареса нещо нейната, сега и тя строителен надзор на Европата тръгнала да се пише. Ама карай.\r\nНавремето дедо ми викаше: за да стане здрав градежът, трябва да се зазида вътре на девойка сянката. Не ви говоря за Цецка, девойка трябва. Та затова, да ви отворя на един чалъм аз, сме зазидали в нашия градеж сянката на Европа. Ако малко сенчесто ви изглежда всичко, да прощавате, ама така се прави. Хайде сега, леко встрани да минете, че много време загубих да ви се обяснявам. Или, знаете ли, я донесете малко вода, да напръскаме, да слегне прахоляка. Па ако остане, допийте я. По-студенка да е, а така. И стига опявали, че Европа ни чува. Ще избега, не за друго.      Драго Симеонов, ", "date": "2019.04.22", "title": "Градим Европа"}
{"url": "https://www.actualno.com/curious/3-te-zodii-koito-mrazjat-sebe-si-news_742288.html", "text": "  Комплексите и омразата са тясно свързани помежду си. Има хора, които дълбоко в себе си изобщо не харесват това, което са. Трупана с годините, тази омраза може да се превърне в тежка депресия, за това трябва да внимаваме.         Телците имат изключително много комплекси. Може да не ви се вярва, но това е така. Те са достатъчно внимателни и не показват слабостите си, които ги изяждат отвътре. Най-несигурни се чувстват относно външния си вид. Непрекъснато се вглеждат в случайни минувачи и сравняват себе си с тях. Вечното съперничество изтъква само качествата, с които другите превъзхождат самите тях. По този начин Телците придобиват жестоки комплекси относно външния си вид. Те мразят себе си и за това, че са вечно неориентирани в живота и не знаят накъде да поемат. Чувстват, че не са успели в живота и това не им дава мира. Мили Телци, вие сте прекрасни такива, каквито сте. Имате чар, които никой друг не може да притежава. Успели сте достатъчно, за да може да вървите с гордо вдигната глава. Вие трябва да осъзнаете, че сте прекрасни и незаменими същества. Помислете колко хора има, които ви обичат и не могат да живеят без вас. По това ще познаете колко ценни сте всъщност. Бъдете горди!    Девите са много объркани същества. Мислиш си, че ги познаваш, но всъщност познаваш само повърхността им. Основният проблем при тях е, че непрекъснато сравняват успехите си с тези на другите. И то не с всички, а само с най-успешните хора, които познават. Така си създават комплекс за малоценност и не виждат всъщност колко много хора са под тях. Девите говорят много, мислят много и са склонни сами да си създават комплекси и да изпадат в депресии. До тях трябва да застане изключително позитивен човек, който да им вдъхва оптимизма, от който отчаяно имат нужда. Мили Деви, вие сте много успешни в това, което правите и никога не бива да се сравнявате с другите. Омразата, която изпитвате към самите себе си, е силна отрова, с която не може да продължавате да живеете. За да бъдете обичани, трябва първо да започнете да обичате себе си. Това е ключът към щастието, което сами трябва да си извоювате.        ", "date": "2019.04.22", "title": "3-те зодии, които мразят себе си"}
{"url": "https://www.actualno.com/sofia/proektantyt-na-remonta-po-grafa-prinuden-da-mylchi-za-perkite-news_742275.html", "text": "   по \"Графа\" са задължителни, но вероятно са измислени от някой катаджия, тъй като архитект не би сложил подобни ограничители. Това заявиха на пресконференция от Камарата на архитектите в България. Те обясниха, че перките са задължителни заради безопасността на движението.     Законодателният проблем свързан с подобни решения е този, който позволява на непрофесионалисти да участват в проектирането при обществени поръчки. Пожарникарите вече също станаха проектанти. Над 50% от проектирането по обществени поръчки се извършва от непрофесионалисти, като дори зеленчукопроизводители могат да регистритат проектантски фирми и да извършват проектиране. Това се позволява по закон, допълват архитектите.   Днес следобед ще се проведе среща между кмета на столицата Йорданка Фандъкова, представители на Столична община, главният архитект Здравко Здравков и Камарата на архитектите в България за разискване на проблемите, . В нея ще участва и архитект Иво Панталеев, който е проектант на въпросния злополучен проект, за да даде обяснения за проблемите около ремонта.\r\nПанталеев обаче , тъй като това е клауза, включена в договора за проектиране. За да говори по казуса, архитектът трябва да получи изрично разрешение от Столична община. Ако общината му разреши да говори пред медиите, той ще може да обясни защо са се получили проблемите.  Ако архитектът не даде задоволителни обяснения пред Камарата и пред Столична община кой носи вината за проблемите, той може да бъде изправен пред дисциплинарната комисия на браншовата организация, която трябва да реши дали да го накаже или не. Ако от там решат, че Панталеев е отговорен за допуснати сериозни нарушения, може да бъде лишен от правоспособност за една година.\r\n„Улица „Граф Игнатиев“ не трябва да се превръща в експресно трамвайно трасе с тротоари. Тя е замислена като пешеходна зона и пешеходците трябва да са с предимство“, категорични са от Камарата на архитектите.   ", "date": "2019.04.22", "title": "Проектантът на ремонта по \"Графа\" - принуден да мълчи за \"перките\""}
{"url": "https://www.actualno.com/europe/99-ot-buletinite-v-ukrajna-sa-obraboteni-news_742353.html", "text": "  Централната избирателна комисия на Украйна е обработила 99% от електронните протоколи на районните избирателни комисии с резултатите от гласуването във втория кръг на в страната, предава информационната агенция УНИАН, цитирана от БГНЕС.     Съгласно разпространената информация, 73,21% от избирателите (13 408 155) са гласували за кандидатът за президентския пост , 24.46% за сегашния държавен глава Петро Порошенко ( 4 480 098). Остава преброяването на 17 888 253 гласа.   Вторият кръг на президентските избори в Украйна се проведе на 21 април. Избирателната активност на тях бе 61,37%. ЦИК поясни, че ще може да обяви официалните резултати от втория тур на гласуването.", "date": "2019.04.22", "title": "99% от бюлетините в Украйна са обработени"}
{"url": "https://www.actualno.com/smolyan/renoviraha-ekspozicijata-na-kyshta-muzej-laslo-nagi-v-smoljan-news_742265.html", "text": "  Реновирана е експозицията на къща музей „Ласло Наги“ в Смолян по договор с посолството на Унгария в България и Унгарския културен институт, съобщиха от Регионалния исторически музей.     Дейностите са част от мащабен проект за обновяване на откритата през 1981 г. музейна експозиция, посветена на Ласло Наги – унгарски поет и преводач на български народни песни, класическа и съвременна българска поезия на унгарски език.\r\nПроектът е защитен от Унгарския културен институт пред Националния фонд за култура – Будапеща.\r\nВ изпълнението му са ангажирани експерти от Литературен музей „Петьофи“ в Будапеща, които представят съвременен музеен разказ за живота и творчеството на Ласло Наги.     Задачата на експертите от РИМ „Стою Шишков“ в Смолян е да представят Родопите като гостоприемно място за твореца и човека Ласло Наги.\r\n„Това е втори етап в процеса за реновирането на музея на Ласло Наги в Смолян, след като през 2016 г. със средства, предоставени от Министерство на културата на България, е направен основен ремонт на покрива на къщата, в която се помещава експозицията. Сградата е архитектурна недвижима културна ценност с местно значение, строена през 1870-73 г., за жилищни и стопански нужди на фамилия Гьорджеви, занимаващи се с абаджийство и конкретно с боядисване на аби (домашно тъкани вълнени платове за шиене на традиционно облекло)“, уточняват още от музея.\r\nТехническото преоборудване възлиза на 13 800 лв. и включва съвременно осветление, мултимедийни прожектори и друга техника.    Ласло Наги е носител на редица престижни отличия, сред които и български - награда на ПЕН-клуб България (1959), орден “Кирил и Методий”, ІІІ степен (1969), Международната Ботевска награда (1976). Той е и почетен граждани на Смолян (1976).", "date": "2019.04.22", "title": "Реновираха експозицията на къща музей \"Ласло Наги\" в Смолян"}
{"url": "https://www.actualno.com/burgas/dete-na-sedem-godini-pochina-sled-udar-ot-lek-avtomobil-news_742266.html", "text": "  Дете на седем години почина след като беше блъснато от лек автомобил в Бургас. Инцидентът е станал района на кръстовището на улиците „Константин Фотинов“ и „Георги Кирков“.     От полицията обясняват, че , но последното е било застигнато от автомобила. Неговият водач е на 45 години, а колата е с бургаска регистрация.\r\nМомченцето, което е загинало от удара, живее в бургаския квартал „Победа“. Самият водач на колата го е завел в бургаска болница, .\r\nШофьорът е проверен за наркотици и алкохол. Пробите от взетата за химичен анализ кръв са отрицателни.  ", "date": "2019.04.22", "title": "Дете на седем години почина след удар от лек автомобил"}
{"url": "https://www.actualno.com/society/za-vseki-den-ot-strastnata-sedmica-ima-obichaj-news_742284.html", "text": "  Всички дни от Страстната седмица са наречени за различни обичаи, свързани с подготовката на българите за Възкресение Христово. Това разказа за Радио \"Фокус\" – Велико Търново етнографът Теменуга Йорданова. Тя припомни, че от днес започва т.нар. Страстна седмица, която предвещава един от най-великите християнски празници – Великден. Затова и всеки един ден се назовава велик, защото е изпълнен с много страдания и обичаи.     \"Първите дни – понеделник, вторник и сряда са наречени за почистване на къщата, миене и къпане на децата, което се прави за здраве. В срядата не се работи женска работа – не се преде, тъче или шие. На места се боядисват яйца в този ден, но тази практика се среща рядко\", поясни още Теменуга Йорданова. Тя уточни, че в по-голямата част от страната яйцата се червят на Велики четвъртък. В миналото това се е правило само от стопанката на къщата, която трябва да е сама, докато не свърши с червената боя. Според църковните канони на този ден е извършено предателството срещу Христос. На Велики петък, наречен още Разпети петък, не се върши никаква работа с изключение на приготвяне на празнични ястия, козунаци и хлябове.   На Велика събота Богородица и Мария Магдалена отиват на гроба на Христос, намират го празен, а пред тях се явява ангел, който им казва, че Христос е възкръснал. В този ден жените носят на гробищата и раздават от боядисаните яйца и хляб за починалите, поради което денят се нарича Душна събота. В следващите три дни – неделя, понеделник и вторник православните християни празнуват Великден.", "date": "2019.04.22", "title": "За всеки ден от Страстната седмица има обичай"}
{"url": "https://www.actualno.com/asia/v-shri-lanka-vyvedoha-izvynredno-polojenie-news_742289.html", "text": "  Властите на Шри Ланка въведоха извънредно положение, което ще влезе в сила днес в полунощ. То е вследствие на смъртоносните великденски нападения, съобщиха от администрацията на президента, цитирани от световните агенции.     Специалните мерки се въвеждат, \"за да могат полицията и трите действащи сили в страната да осигурят обществена безопасност\", се казва в изявлението, което се отнася до армията, флота и военновъздушните сили.   Над 1000 военнослужещи са разположени за осигуряване на сигурност в Коломбо – търговската столица и най-големия град на Шри Ланка, отбелязва още БГНЕС.\r\nИзвънредното положение бе въведено и заради новооткритите от полицията 87 детонатори за бомби на територията на главната автогара на Коломбо.   Припомняме, че най-малко 290 души бяха убити, а стотици бяха ранени в осем взрива в Шри Ланка на Великден, като експлозиите покосиха няколко църкви и хотели в Коломбо и други градове. ", "date": "2019.04.22", "title": "В Шри Ланка въведоха извънредно положение"}
{"url": "https://www.actualno.com/varna/otboren-trofej-specheliha-pluvcite-ot-psk-cherno-more-news_742246.html", "text": "  Талантливите варненски плувци от ПСК \"Черно море\" се . Състезанието, в което взеха участие 409 плувци, както и национали на Турция, се проведе на столичния басейн „Диана“,     Първенството бе квалификация за световното в Южна Корея и за олимпийските игри в Токио през 2020 г. Състезателите от ПСК \"Черно море\" спечелиха купата при дамите с 255,33 т., а при представителите на силния пол са на трета позиция със 162,57 т.\r\nГлавният треньор на черноморци Никола Петров изрази радостта и гордостта си от своите възпитаници:\r\n„Успешно приключихме поредния отборен шампионат - изпълнихме целите си, отново сме шампиони. Дадохме възможност на младите ни състезатели да вземат участие в щафетите и да трупат самочувствие и опит. Мисля, че постигнахме положителен ефект! Така съставът ни става по-сплотен и изпълнен с позитивни емоции. Това е изключително важно, защото щастливите плувци - плуват бързо“, коментира Петров.  Варненският клуб е на второ място в класирането по медали с 18 приза, като 7 от тях са златни.", "date": "2019.04.22", "title": "Отборен трофей спечелиха плувците от ПСК \"Черно море\""}
{"url": "https://www.actualno.com/curious/4-te-zodii-koito-ne-chuvstvat-nishto-news_742290.html", "text": "  Всеки има в живота си хора, които почти никога не споделят чувствата си. Те дори почти винаги лъжат и премълчават истината, крият от околните, когато не се чувстват добре и се държат сякаш всичко е наред, когато не е. Доста често, колкото и съкрушени да са, казват че са добре. Това се дължи на много причини - страх да не бъдат наранени или неразбрани, страх от уязвимостта, поддаването на негативните мисли.     Това доста често им създава проблеми и в приятелските им взаимоотношения, и във връзките им, защото хората около тях не успяват да ги разберат и да ги накарат да се отпуснат. Зодиакалния знак под който са родени, оказва огромно влияние. Ето защо някои зодии са приказливи, откровени и винаги казват как се чувстват, а други са по-мълчаливи и трудно можеш да разбереш истинските им емоции.       Те постоянно критикуват външния си вид и този на околните, но никога не споделят мнението си с тях. Срамежливи са и рядко биха заговорили някого просто ей така. Нужно им е много време да се отпуснат пред нови хора и да се почувстват в свои води. Не успяват да говорят за емоциите си, защото не са достатъчно решителни. Те са практични и винаги премислят нещата, за да са сигурни в действията си. Трудно създават нови приятелства.         Те обичат да са обградени от хора, които ги харесват. Искат да имат много приятели и трудно приемат факта, че не допадат на някого. Точно поради тази причина никога не биха изказали мнението си за даден човек или ситуация, само защото не им допада по някакъв начин. Не обичат да се конфронтират с околните и избягват всякакви спорове. Везните таят всичко в себе си и дълго съжаляват, че не изказват мнението си на време. ", "date": "2019.04.22", "title": "4-те зодии, които НЕ чувстват нищо"}
{"url": "https://www.actualno.com/smolyan/metalno-syrce-za-kapachki-postaviha-ekolozi-v-smoljan-news_742226.html", "text": "  Метално сърце по повод Деня на Земята – 22 април, поставиха от екоинспекцията в Смолян за събиране на . Конструкцията пред сградата на инспекцията е своеобразен призив за намаляване на замърсяването от пластмасови отпадъци в името на благотворителна кауза, съобщиха от РИОСВ. Днес приключва третата кампания, организирана в партньорство с Професионалната гимназия по техника и технологии и Регионалния център за подкрепа на приобщаващото образование – Смолян, но събирането на пластмасови капачки продължава.     Тазгодишните инициативи на РИОСВ – Смолян по повод Деня на Земята стартираха на 20 март с обявяването на благотворителната кампания.\r\nПрез месец април инспекцията организира три образователните инициативи с деца, а експерти се включиха в акция по залесяване и бяха жури в две екологични състезания, организирани от ОУ „Иван Вазов“ и Профилирана природо-математическа гимназия “Васил Левски“ Смолян.", "date": "2019.04.22", "title": "Метално сърце за капачки поставиха еколози в Смолян"}
{"url": "https://www.actualno.com/vraza/zapochvat-ednodnevnite-izleti-vyv-vrachanskija-balkan-news_742240.html", "text": "  С настъпването на пролетта гости и туристи на Враца ще могат да се включат в по Врачанската екопътека, водопада „Скакля”, пещера „Леденика”, както и до по-непознати местности и природни забележителности.     Излетите ще се организират в определени почивни дни – събота или неделя  от Дирекция на Природен парк \"Врачански Балкан\" и Природозащитен център „Натура”.\r\nБезопасното следване на маршрутите ще бъде осигурено от Евгени Христов - квалифициран планински водач. Първата дата за излет в планината ще бъде на 1 май по маршрут - водопада „Скакля” - с. Згориград. На 12 май ще е разходката до водопад \"Боров камък\", а на 2 юни - традиционния поход до в. Околчица. Още подробности за туристическите преходи ще научите от  сайта на Дирекция на Природен парк \"Врачански Балкан\" или във фейсбук страницата на Природозащитен център \"Натура\".\r\nВреметраенето на преходите е около 6 часа, което ги прави  неподходящи за деца под 7-8 годишна възраст. .  Желаещите могат да се запишат в Природозащитен център „Натура“ на телефон: 092/ 66-03-18 Враца.", "date": "2019.04.22", "title": "Започват еднодневните излети във Врачанския Балкан"}
{"url": "https://www.actualno.com/curious/luboven-horoskop-za-22-26-april-news_742218.html", "text": "        В любовен план ви очаква една сравнително спокойна седмица. Няма да липсват разногласия, но в крайна сметка всеки спор ще приключва благоприятно. Някакво съмнение, което се е загнездило у вас, може да застраши страстта в отношенията ви тази седмица. Възможно е умът ви да е ангажиран с роднина или някаква семейна ситуация.   Както се казва - \"мерете си приказките\", защото думите могат да ви се изплъзнат по-бързо, отколкото очаквате. Единственото, което може да направите, е да държите емоциите си \"под ключ\".     Не е изключително приятелите ви да се окажат причина за вашето любовно щастие в началото на седмицата. Благодарение на тях, ще можете да погледнете на връзката си отстрани и да разберете от какво се нуждаете в любовта. ", "date": "2019.04.22", "title": "ЛЮБОВЕН хороскоп за 22 - 26 април"}
{"url": "https://www.actualno.com/bgfootball/tyjna-vest-pochina-ikona-na-cska-news_742195.html", "text": "  Поредна тъжна новина почерни българския футбол. След продължително боледуване снощи на 57-годишна възраст е починал бившият защитник на ЦСКА Красимир Безински, който е една от иконите на клуба от Борисовата градина.     През 2017 година роденият в Благоевград Безински беше диагностициран с рак на дебелото черво и оттогава води битка за живота си.\r\nТой беше част от едно от най-славните поколения в историята на ЦСКА.  Пред тази генерация на \"червените\", водена от Аспарух Никодимов, скланят глава английските грандове Нотингам и Ливърпул в турнира за Купата на европейските шампиони.   С него \"армейският тим\" достига до полуфинал за Купата на европейските шампиони през 1982. През 1989 участва в кампанията на армейците, която води до полуфинал за Купата на носителите на купи.  Той има записани 245 мача в \"А\" група с червения екип между 1981 и 1989 и през сезон 1992-1993. В европейските клубни турнири с ЦСКА има 31 мача.\r\nВъв визитката си има още пет титли на България с ЦСКА, както и шест Купи на България. Легендарният бранител изиграва и 25 мача за националния отбор на България.\r\nActualno.com изказва своите съболезнования на близките на Красимир Безински.    ", "date": "2019.04.22", "title": "Тъжна вест: Почина икона на ЦСКА"}
{"url": "https://www.actualno.com/asenovgrad/s-flashmob-smetosybirach-i-konkurs-neshtotyrsach-tancov-klub-bori-apatijata-pri-decata-news_742108.html", "text": "  Клуб по \"Асеновец\" се изправя срещу апатията у млади и възрастни в Асеновград. \"Точно затова не можем да посочим конкретни дейности, защото, ако се разпространи кога и къде ще се състои, тогава няма да е спонтанно събитие и няма да се получи желаният резултат\", обясни за председателят на Клуб по спортни танци \"Асеновец\" - Дойка Апостолова. Тя издаде в аванс, че друго от предвидените мероприятия е конкурс \"Нещотърсач\".     Ще бъде отбелязан и \"Световен ден на поздравите\". По повод Международния ден на младежта ще бъде организиран и уъркшоп по танци. Ще се провеждат и срещи и тренинги за личностно развитие на потребителите, с цел най-вече рационалното ползване на свободното време. \"Вече с изследвания е доказано, че апатията е негативно явление. То е такова състояние, срещу което спортните танци могат да се борят ефективно. Надяваме се този проект да привлече повече хора и това, което правим, да бъде разпространено. Защото, ако някой се научи да общува като кавалер или съответно - дама, то той несъмнено ще започне да изисква това и от останалите около себе си. Така ще се рефлектира върху много хора, без дори те да подозират\", уточни Апостолова.   Тя бе категорична, че с младите хора не се работи достатъчно. И често се случва, когато попиташ дете за какво мечтае или какво иска да постигне, то да отговори с \"не знам\". Проектът \"Спорт срещу апатията\" цели подрастващите да бъдат насочени да осъзнаят и опознаят себе си, за да не се поддават на многобройните житейски зависимости. , смята Дойка Апостолова.\r\nЗатова идеята на проекта е да бъдат научени подрастващите сами да раждат идеите си, да имат интереси и стремежи. Не се търси масовост, но колкото повече хора се включат в различните мероприятия, толкова по-добре. А резултатът от реализираните дейности по проекта \"ще покаже какво всъщност се случва в нашето общество\". За подпомагане реализирането на проектното предложение Общински съвет-Асеновград отпусна 2 500 лева на Клуб по спортни танци \"Асеновец\".  Междувременно, около 500 танцьори пристигнаха в града през изминалия уикенд, за да участват в състезанията по спортни танци от Държавното лично отборно първенство, в конкурса \"Изгряващи звезди\" и в Националния турнир за Купа „Асеновград”. Събитието се състоя по повод Световния ден на танца, 29-ти април и премина под патронажа на кмета на общината - доктор Емил Караиванов. Състезателите, които се включиха, бяха танцьори в различни възрастови групи от цялата страна.", "date": "2019.04.22", "title": "С флашмоб \"Сметосъбирач\" и конкурс \"Нещотърсач\" танцов клуб бори апатията при децата"}
{"url": "https://www.actualno.com/asenovgrad/kak-da-dogonish-vlak-razkaza-stojanka-mutafova-pred-asenovgradska-publika-video-news_742110.html", "text": "  „Добър вечер, столетие мое” завладя публиката в зрителната зала на Народно читалище \"Родолюбие\" в Асеновград. Помещението се оказа тясно да побере всички желаещи да присъстват на премиерата на книгата, посветена на великата . Автор на творбата е Мария Грубешлиева - Муки - дъщеря на голямата българска актриса. Творбата е биографична и разкрива моменти от живота на двете дами. В книгата си Муки предава спомените на майка си в техния най-чист вид.          Дъщеря й Мария пише в книгата си, че двете са в непрестанни спорове и винаги са на различно мнение. Не могат да живеят една с друга и в същото време не могат една без друга. Мария Грубешлиева разказа, че тя самата е израснала сред големи актьори в Сатиричния театър в София. Гледала е десетки представления там, което по онова време не се е случвало на всяко дете. Тя също е актриса, но е разбрала, че кариера трудно се прави и на 40 г. сама е напуснала театъра, за което не съжалява.  Стоянка Мутафова безапелационно остава най-голямата и обичана българска актриса. Истинското й име е Стояна-Мария, но е объркано в един афиш и сега е позната на всички като Стоянка. Родена е на 02.02.1922 г. в София. Завършва класическа филология в Софийския университет „Климент Охридски“ и Държавна театрална школа в столицата. От 1946 г. до 1949 г. работи в театър в Прага, а от 1949 г. до 1956 г. - в Народния театър “Иван Вазов”. Тя е един от основателите на Държавния сатиричен театър “Алеко Константинов”, където работи от 1956 г. до 1991 г. През 2001 г. получава наградата “Паисий Хилендарски”, а през 2002 г. - орден “Стара планина”, I степен. Стоянка Мутафова е участвала в много български филми и постановки.\r\nАктрисата има три брака. През 1946 г. се жени за първия си съпруг - чешкият режисьор Роберт Роснер, когато тя е на 23 г., а той – на 51 г. След като се оженват двамата отиват да живеят във Виена, а после заради неговата работа се преселват в Прага. Там Стоянка Мутафова завършва второ висше образование към театралния отдел на Пражката консерватория. Вторият й съпруг е Леонид Грубешлиев, по професия журналист и преводач. От него е единствената дъщеря на актрисата – чаровната Мария. Третият съпруг на Мутафова е Нейчо Попов, актьор. С него за първи път се вижда в Народния театър, където тя започва да работи като актриса, а той е студент във ВИТИЗ. Вълнуваща за актрисата бе срещата с Екатерина Златева. Тя е била дете, когато Стоянка е трябвало да отседне у тях, в село Патриарх Евтимово. Двете си припомниха онези времена, когато актрисата е организирала карнавал за Великден и други различни игри, с които е забавлявала всички деца.          После Стоянка сподели, че за нея най-великият артист не само в България, а и по света, е Кръстьо Сарафов. След една нейна роля в известна по онова време постановка, той отишъл при баща й и му казал, че Стоянка ще стане невероятно добра актриса. Тя разказа, че първоначално са искали да я направят певица, но тя отказала, защото цял живот трябва да бъде роб на тази професия. Пред асеновградчани Мутафова представи и няколко забавни истински истории от своя живот, в типичния за нея хумористичен стил. Тя разказа за ситуация, в която заедно с други също станали по-късно известни актьори, са изпуснали влак, но въпреки това, са успели да го \"настигнат\".\r\nИ днес 97-годишната Стоянка Мутафова продължава със завиден дух и емоция да играе в няколко постановки и не слиза от театралната сцената. А асеновградската публика успя да се докосне до нейната харизма и неповторимост. Любителският театър към читалище \"Родолюбие\" пък изненада Стоянка Мутафова с кратка сценка, като изигра нейната любима роля на баба Гицка. \"Когато гледам постановки, в които съм играла, изпълнени от млади актьори, се просълзявам. Връщам се назад в годините. А баба Гицка ми е един от любимите образи\", каза Мутафова. И посъветва асеновградчани:  От името на кмета на общината - доктор Емил Караиванов, актрисата получи почетния символ „Плакет Асеновград”. Той бе връчен на Стоянка Мутафова за нейния огромен принос в световната театрална култура и като свидетелство за това, че родословните ѝ корени са свързани с асеновградския край. След премиерата Стоянка Мутафова остана дълго време на сцената за автографи и снимки с почитателите си. Книгата \"Добър вечер, столетие мое\" бе представена от нейния мениджър Евгени Боянов и дъщеря й Мария Грубешлиева. Великата Стоянка Мутафова си тръгна от залата в читалище „Родолюбие” в Асеновград с думите: „И като остарея пак ще дойда!”.      ", "date": "2019.04.22", "title": "Как да догониш влак, разказа Стоянка Мутафова пред асеновградска публика (ВИДЕО)"}
{"url": "https://www.actualno.com/interview/glasuvame-na-venecuelski-mashini-izhvyrleni-ot-evropa-news_742219.html", "text": "   Ще има ли машинно гласуване у нас някога, какви са предизвикателствата пред това и как се избира изпълнител на обществена поръчка за наемане на нужната техника? По тези и други въпроси разговаря с , чиято фирма се яви с оферта на обявената от Централната избирателна комисия (ЦИК) обществена поръчка за наемане на 3000 машини с инсталиран софтуер за електронно машинно гласуване, чиято стойност е 7,5 млн. лв. без ДДС.       Новината не е никак добра за България. Българите ще гласуваме на венецуелските машини \"Смартматик\", минали през Холандия. Двете фирми освен нас - \"Сиела норма\" и \"Лекс БГ\" - които се явиха на конкурса, предложиха една и съща машина. А това са машините, които в Европа отказват да ги ползват, след провалите в изборите в Холандия, Белгия и не знам още къде по Европа. Това са машините, които се поддават на хакерски атаки, на зловреден софтуер и които ги смачкаха с валяк. Имаше такова . Така че това евентуалният изход от преговорите.    Българските машини, които са готови за изборите и единствено чакахме да дадем старт за производство, имат авторски софтуер, писан от българи. Ние гарантираме, че няма никакъв зловреден софтуер. Предложихме даже да отворим нашия софтуер, да е \"open source\". Това означава да го покажем на света и всеки, който разбира, да установи, че няма лоши \"бръмбари\". По този начин се гарантира сигурността на машината. Но \"Информационно обслужване\", които бяха консултанти, и лично г-н Александър Танев - техен представител, са изработили едни изисквания, които бяха публикувани на 10-ти април, преди 7-8 дена. И сега искаха да видят машините с включените изисквания, което е абсолютно невъзможно. Заявих, че Бил Гейтс да дойде с негови 100 човека, няма да е в състояние да изработи от 10-ти до 18-ти април машини с тези изисквания и за тестване на софтуера, който изисква поне 20 програмисти да работят в продължение на три месеца. Това сътвори \"Информационно обслужване\" и смятаме, че това е компания, която обслужва \"Смартматик\".     Не само тежки обвинения отправяме, а чакаме да излезе решението и ще подадем в Административния съд жалба, защото това не може да продължава. Тези лобистки истории в такъв деликатен момент - избори, са недопустими. Първо, не казаха кой е направил тези изисквания. Искам да изразя възхищението си от комисията, която работеше по избора на тези машини, с председател Ерхан Чаушев. Тези хора изразиха страхотно съжаление, че българската машина трябва да бъде отхвърлена, но консултантът от \"Информационно обслужване\" (бел. ред. - ръководител на фирмата е известният особено по сутрешните телевизионни блокове проф. Михаил Константинов ) настояваше само по техните спецификации да се работи. Ние предложихме алтернативен софтуер. Предложихме много по-голяма сигурност. Но дадените параметри са измислени, за да бъде елиминирана българската машина. Нямаме друго обяснение. Абсолютно! Изисква се софтуер, който е три пъти по-дълъг от софтуера на машината, за да правят тестове с него. Ако дойдат грамотни хора от \"Майкрософт\", за да правят тези тестове, им трябват минимум три месеца да пишат софтуер, който да тества този софтуер. Това е абсурдно. Второто абсурдно изискване е за криптиране на всички процедури, които трябва да изпълни вграденият софтуер. Ще дам един пример, за да бъда разбран. Колкото повече софтуер има в областта на криптирането, толкова машините не стават по-сигурни - нито от гледна точка на хакерски атаки, нито на използването. Боингите летят от над 50 г. Сега ги напълниха със софтуер и те започнаха да падат. Някой ще каже: \"Много елементарен пример\". Напротив, това е доказателство, че софтуерите помагат, но с тяхната необходимост. Когато едни устройства като машините за гласуване се пренаситят, ще стане като с винетките. Предполагам, че там също има участие на хора, недостатъчно грамотни. Ние предложихме алтернативни процедури, които гарантират на 100% сигурността на вота, но \"Информационно обслужване\" в лицето на Александър Танев не искаше да ни чуе.    В дадения ни протокол не е записано нито едно от нашите предложения. А ние патентоваме в момента сейф вътре в машината, който да пази изборните резултати на хартия. Това го няма никъде в света. Ние го измислихме заради българските трудности в условията на гласуване. И това го правим с акад. Воденичаров, който е един от колосите в българската наука. След преговорите имаше протокол, в който няма думичка по този сейф. Станев единствено питаше по неговите параметри, които са абсолютно вредни. Имаме становище на хора, които се занимават с криптиране на документации и работят за една от най-големите държавни институции на САЩ. Те ни написаха ужасяващо мнение. В заключението им се твърди, че ако се приложи този софтуер, който е публикуван в документацията, машините ще бъдат несигурни и вредни за използване.   Не искам да говоря лошо за тези две фирми, познавам ги и мнението ми за тях е добро. Предполагам, че има тактика - ако не спечели единият, да спечели другият. Едната даже беше дала много по-висока цена, за да спечели другата. За пореден път влизаме от скандал в скандал. Не мога да разбера докога в България ще се допуска въздействие върху такива много деликатни въпроси от монополиста \"Информационно обслужване\". Тя според мен е вредна за България. Където и да погледнете, навсякъде е \"Информационно обслужване\". Тези спецификации, измислени от тях, дори начинаещ програмист да ги погледне, вижда, че е абсурдно за изпълнение. Нас ни отхвърли не комисията, а Александър Станев. Той пишеше протокола. Аз не мога да разбера как един консултант може да пише протокола във връзка с нашето участие пред ЦИК. Абсурд след абсурд. Сега правя възражение върху моя подпис и искам да го оттегля, защото нямах възможност даже да го прочета. Чакахме цял ден от 10 часа сутринта, ние бяхме втори и приключихме към 21 часа вечерта, а протоколът беше сбъркан, че сме били първи. Искахме да го коригираме. Комисията се разбърза и аз го подписах, за да не спирам процеса, защото осъзнавам, че България трябва да има машини. И съм съгласен, ако беше някоя друга машина, не \"Смартматик\", бих я подкрепил. България трябва да си направи харакири с тази машина. И се учудвам, че сериозни фирми като \"Сиела Норма\" излизат с тях. Вярно, те бяха докарали 500 машини за президентския вот. Търсихме протокола за резултатите от гласуването чрез тях, не можахме да го намерим. Те предлагат същата машина и сега. Появи се и фирма \"Лекс БГ\", също свързана със \"Сиела Норма\", защото едната прави сборниците със закони, а законите им идват от другата. Аз предполагам, че добронамерено са тръгнали в това участие. Ако беше американска машина, бих го приел. Но в момента цялата ми същност се бунтува, защото елиминираха българската машина за гласуване, защото тя можеше да гарантира изборите. И още повече с хартиения финален протокол, който никой не може да промени - нито в РИК, нито в ЦИК, така се заковават резултатите. Но това не се хареса. По този начин \"Информационно обслужване\" обслужи да нямаме истинските резултати от изборите.    Инж. Александър Чобанов е с създател на Национално училище по роботика \"НУР БЪЛГАРИЯ\" и председател на управителния съвет на научно сдружение в обществена полза „Математици, информатици и роботици без граници\".  Фирмата му „Българските машини за гласуване“ ЕООД се яви с оферта на обявената от ЦИК обществена поръчка за наемане на 3000 машини с инсталиран софтуер за електронно машинно гласуване, чиято стойност е 7,5 млн. лв. без ДДС.  Другите две фирми, участници в надпреварата да осигурят машините, са „Лекс БГ“ ЕАД и „Сиела Норма“ АД. Интересен факт е, че в качеството им на конкуренти те представят Единен европейски документ за обществени поръчки (ЕЕДОП) за сключен предварителен договор за представяне на ресурси от една и съща компания – „Смартматик Интернешънъл Холдинг Б.В.“, ситуирана в Холандия.  Разликата между тях е в това, че „Сиела Норма“ има и предварителен договор с „Контракс“ АД.  на „Българските машини за гласуване“ ЕООД е била отхвърлена. Така на финалната права са две компании, конкуриращи се машините на един производител. Единствен критерий за избора е най-ниска цена.  ", "date": "2019.04.22", "title": "Гласуваме на венецуелски машини, изхвърлени от Европа"}
{"url": "https://www.actualno.com/music/vini-vici-i-estiva-pristigat-v-yalta-club-na-4-maj-news_742222.html", "text": "  След запомнящото се парти със Sunnery James & Ryan Marciano, което препълни , организаторите продължават да затвърждават позицията си и да канят само най-актуалните имена от световната сцена. На ще станем свидетели на първото гостуване на израелското дуо в България. Любимците на легендарния Armin van Buuren ще забавляват публиката в на клуба заeдно с един от артистите на Armada Music, .     Феновете на EDM и транс музиката отдавна очакват имена като Vini Vici и Estiva, които са истински майстори на синтетичния звук и несравними в създаването на качествена парти атмосфера.\r\nAviram Saharai & Matan Kadosh (Vini Vici) са добре познати и опитни продуценти вече повече от десетилетие. Концепцията на дуото е създадена като опит на момчетата да изразят любовта си към олд скуул звученето, съчетано с прогресивните им идеи. Откакто стават част от най-мащабния лейбъл за транс музика Iboga Records , Vini Vici издават многобройни хитове. След изумителния успех на дебютното им EP, Divine Mode и последвалите тракове Back Underground, Expender, Anything & Everything и Vini Vidi Vici , не е изненада, че Beatport ги класира на 3-то място в „Топ артист“ на 2014 година. През следващата година излезе и дебютния им албум Vini Vici – Future Classics, който пък зае 2-ро място в „Топ албум“ на същата платформа. Oще много награди и успехи могат да бъдат изброени за израелското дуо до днешен ден, като например ремиксът им на Hilight Tribe – Free Tibet , който събра повече от 20 милиона гледания в YouTube и се превърна в първото psy транс парче, включено в основната класация на Beatport. Иновативността на Vini Vici бързо привлече ниманието на Armin Van Buuren, който ги определя като „артисти с много добре дефиниран звук“. Холандската легенда споделя и желанието си да работи с тях отдавна и в края на 2016 година го прави с мащабна колаборация по парчето Greаt Spirit , което събира повече от 1 милион гледания само за две седмици. През 2019 година Vini Vici продължават да създават и да се радват на солидни букинги по целия свят, включително на фестивали като A State of Trance, Tomorrowland и Ultra. В препълнения си график, дуото включва и YALTA CLUB на 4 май – парти, което феновете им чакат с нетърпение.\r\nВ събота вечер в Room 1 на YALTA CLUB ще чуем на живо и холандския диджей и продуцент, Estiva. Откакто стъпва на сцената през 2006 година, той също се радва на подкрепата на Armin Van Buuren и други големи имена от световната сцена. Към днешна дата Estiva с истинско име Steven Baan издава предимно за лейбъла Armada Music. Творческите му изяви в студиото водят до една уникална и модерна комбинация от техно ориентирани ритми и емоционални, прогресивни мелодии. Със сериозна дискография и много талант, той е желан гост в най-големите клубове по целия свят. Без значение дали пуска на големи фестивали или в затъмнени, ъндърграунд клубове, Estiva винаги е способен да разкаже една вълнуваща, музикална приказка.    ", "date": "2019.04.22", "title": "Vini Vici и Estiva пристигат в YALTA CLUB на 4 май"}
{"url": "https://www.actualno.com/business/webitfestival-europe-2019-utvyrjdava-roljata-na-sofija-kato-digitalna-stolica-news_742229.html", "text": "  Дигитална столица. Само преди няколко години това определение беше немислимо за София, но днес то е първата асоциация с града в съзнанието на стотици от световните бизнес лидери. За единайсета поредна година българската столица е домакин на най-голямото събитие за дигитални технологии, иновации и предприемачество в тази част на света -      По този начин, София утвърждава позициите като притегателен център на международната инвестиционна и предприемаческа сцена и продължава развитието си като топ дестинация за световния бизнес. “Горд съм с факта, че променяме имиджа на София и България по целия свят. До преди 3 години световните медии наричаха София - столицата на най-бедната държава в ЕС. Днес я наричат дигитална столица и аз съм горд, че това е определние, което Webit създаде и наложи в цял свят” , заяви изпълнителният председател на Webit Foundation и посланик на добра воля по дигиталните технологии д-р Пламен Русев.\r\nТази година за нов домакин на се състезават не един или два, а цели 27 световни града. Сред тях се нареждат Лондон, Париж, Мадрид, Тел Авив, Бъдапеща, Брюксел, Амстердам, Валенсия, Виена и много други.  Новата локация на фестивала ще бъде обявена по време на тазгодишния , който ще се проведе на 14 и 15 май в Националния дворец на културата. Това обаче не означава, че Webit ще напусне пределите на България. Точно обратното, фестивалът ще продължи да се провежда на родна земя и ще дава своя огромен принос за развитието на предприемаческата екосистема.\r\nЕфектът на върху икономиката се изчислява на над 60 милиона евро. Тази сума включва както преките и непреки инвестиции в българската столица, така и приходите от туристически услуги, създаването на нови работни места и маркетинга на София като дестинация за иновации и световен събитиен туризъм. Доказателство за това е присъствието на водещи лидери от корпоративния, политическия и научния сектори.\r\nТази година очаква безпрецедентните за България 10 000 посетители от над 115 държави. На сцените на фестивала, посетителите ще могат да попият от знанията на близо 450 лектори.    Сред тях личат имената на серийния предприемач и собствени на баскетболния отбор от НБА “Далас Мавърикс”, Марк Кюбан, чието състояние се изчислява на над $4 милиарда. Изпълнителният директор на Airbus Defence and Space Дирк Хоке, вицепрезидентът на Amazon Пол Майснер, вицепрезидентът на Amazon Web Services Санди Картър, старши партньорът в McKinsey & Co, Пол Уилмот, заместник-директорът на Световната търговска организация Янов Фредерик Ага, еврокомисарят по дигитална икономика и дигитално общество Мария Габриел и още мнозина.\r\nПълен списък на лекторите на можете да видите , а билети за събитието можете да закупите . Елате на Webit и станете свидетели на Бъдещето, което идва у нас!", "date": "2019.04.22", "title": "Webit.Festival Europe 2019 утвърждава ролята на София като дигитална столица"}
{"url": "https://www.actualno.com/crime/blizkite-na-viktorija-marinova-iskat-po-150-000-lv-kryvnina-news_742216.html", "text": "  Всеки един от близките на убитата ТВ водеща Виктория Маринова поиска по 150 000 лв. кръвнина от подсъдимия за убийството й Северин Красимиров, предаде кореспондент на .     Пред Темида той ще отговаря за по особено мъчителен начин, придружено с изнасилване и побой.   В съда днес бяха внесени три граждански иска - от майката, от бащата и от дъщерята на убитата.\r\nЗащитата поиска делото да бъде гледано при закрити врата, но съдът не се съгласи, позовавайки се на обществения интерес. Делото ще протече при .  Обвиняемият Северин Красимиров ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин.\r\nПрокуратурата ще настоява за налагането на най-тежката мярка - доживотен затвор без право на обжалване. Северин Красимиров е единственият обвиняем за убийството на Виктория Маринова.\r\n30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. От прокуратурата обясниха, че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи.       Дъщерята на зверски убитата Виктория Маринова София ще бъде и частен обвинител по делото.\r\nКрасимиров подчерта, че се определя като турчин с българско гражданство, а не като ром.\r\nМайката на Красимиров пък бе изведена от залата, след като поведението й не отговаряше на допустимото в съдебeн процес. В съдебната зала дойдоха бащата на убитата Виктория Георги Маринов и свекъра й Румен Максимов.   ", "date": "2019.04.22", "title": "Близките на Виктория Маринова искат по 150 000 лв. кръвнина"}
{"url": "https://www.actualno.com/showbusiness/petja-dikova-stana-majka-news_742209.html", "text": "  Петя Дикова стана майка за пръв път. на COOL...T е дарила приятеля си Илиян Любомиров с момче.      . Той е с отлични мерки: ръст 55 см. и тегло 4.260 кг.\r\nЩастливите родители изказват сърдечни благодарности на целия екип на болницата и специално на д-р Дуковски, който преди 25 години е изродил и брата на Петя.   Александър е първото внуче на Аня Пенчева и Сашо Диков, родителите на Петя.  Водещата и Илиян са заедно от близо 2 години. Преди време в интервю тя сподели, че поетът е спечелил сърцето й, като я разсмял. \"Англичаните обичат да казват: \"Разсмей я и е твоя\". Е, отне му малко повече от шеги и закачки, но те бяха едно добро начало. И с ръста си – той е много висок и красив.\"     ", "date": "2019.04.22", "title": "Петя Дикова стана майка"}
{"url": "https://www.actualno.com/analysis/23-mln-jeni-ne-dostigat-na-sveta-news_742319.html", "text": "  Съгласно данни от международно изследване, публикувано в сп. PNAS от 1970 година в света не достигат 23,1 милиона . След като изучили различията в броя на родените мъже и жени в света и ги сравнили със  средното естествено съотношение, учените установили, че в 12 страни има по-голям брой жени, които е би трябвало да се родят, но това така и не се е случило, пише Le Figaro.     Отклоненията се дължат главно на политиката за едно дете за едно семейство в Китай, въведена през 1979 година, която бе преустановена през 2016 г., както и на предпочитанието да се роди момче във връзка със социално-културния контекст.   Подобно явление се наблюдава и във Виетнам от 2001 година насам, когато средният брой на децата на една жена намаля до две. В Хонконг дисбалансът започва през 2004 година. Седем страни с недостиг на жени за азиатски, но феноменът се наблюдава и в Тунис, Албания и Черна Гора.\r\nСпоред авторите на изследването съществува връзка между селективните аборти и развитието на ултразвуковата ехография. Именно през 70-те години на миналия век технологиите за определянето на пола станаха все по-достъпни. Тогава в страните, където момчетата се ценят повече от момичетата започнаха т.нар. селективни аборти. Понякога семействата правят няколко аборта един след друг, докато не се появи желаният наследник.  ", "date": "2019.04.22", "title": "23 млн. жени не достигат на света"}
{"url": "https://www.actualno.com/sciencelogy/fujitsu-eternus-dx8900-s4-objaven-za-naj-dobra-sistema-za-syhranenie-na-danni-ot-spc-1-storage-benchmark-news_742235.html", "text": "  Системата за съхранение на данни на технологичния гигант Fujitsu – – зае две първи места по отношение на висока производителност за сторидж система. Решението на японската компания постави нов бенчмарк рекорд, като се превърна и в първата система, успяла да прескочи границата от 10 милиона входно-изходни операции за секунда (IOPS), което се потвърждава от последните резултати, публикувани от Storage Performance Council (SPC).     Тестовете, които независимата организация SPC провежда, предоставят на потенциалните купувачи на устройства за съхранение на данни обективна, точна и проверима информация, която им позволява да сравняват представянето на сторидж системите на различни производители. Новите резултати, публикувани онлайн на страницата на SPC ( ), потвърждават, че Fujitsu вече заема водещото място. В допълнение на това, че ETERNUS DX8900 S4 е първата система, която преминава границата от 10 милиона входно-изходни операции за секунда, тя официално превъзхожда и всички свои конкуренти с марж от поне 30 процента.\r\nЗависимостта от производителността на една система, от това какви количества данни могат да бъдат прочетени/написани от нея, нараства неимоверно сега, когато предприятията събират все повече и повече данни, а самите центрове за данни се окрупняват и виртуализират. По-бързото предаване на данни означава, че и архивирането става по-бързо, т.е. съществената информация, като базите данни например, може да бъде възстановена по-бързо от направените бекъпи и да помогне за възстановяването на работата на критични за бизнеса процеси след повреда в системата.\r\nРезултатите на SPC подчертават, че е проектиран за намаляване на сложността на центровете за данни, като консолидира данните дори и за най-взискателните критични за бизнеса приложение, каквито са например приложенията за планиране на корпоративните ресурси. Системата предлага до 140 PB флаш капацитет с плътна, скалируема и надеждна енергонезависима памет (Non-Volatile Memory express – NVMe) за ускорен достъп за четене, което елиминира нуждата от приоритизиране на работните процеси според тяхната важност. Благодарение на скалируемата си архитектура, която комбинира различни типове дискови и флаш масиви за балансиране на капацитета, цената и скоростта за достъп до данните, ETERNUS DX8900 S4 проправя пътя за свръхбързи изцяло флаш базирани центрове за данни.  ", "date": "2019.04.22", "title": "Fujitsu ETERNUS DX8900 S4 обявен за най-добра система за съхранение на данни от SPC-1 Storage Benchmark"}
{"url": "https://www.actualno.com/education/42-mln-leva-ot-es-za-remont-na-13-universiteta-u-nas-news_742103.html", "text": "  13 университета ще бъдат модернизирани и ремонтирани, за да бъдат достъпни за студенти, специализанти и докторанти с увреждания. За целта са предвидени 42 363 951,67 лв. по Оперативна програма „Региони в растеж 2014-2020“. Това става ясно от публикувания за обществено обсъждане проектоплан за действие за 2019 г. на образователното министерство, разработен в изпълнение на Националната стратегия за учене през целия живот за периода 2014-2020 г., пише в. \" \".     Предвижда се и разработване на национална карта на висшето образование. Тя трябва да бъде готова до декември 2020-а и ще има за цел да определя профилната и териториална структура на висшето образование по професионални направления и специалности от регулираните професии.   В плана е посочено още, за да бъде осигурен достъпът до висше образование, държавата ще гарантира отпускането на 2000 нови кредита по Закона за кредитиране на студенти и докторанти. Предвидени са общо 135 млн. лв., от които 2 млн. за опрощаване на стари. 1500 допълнителни стипендии за студенти, докторанти и специализанти от държавните висши училища и научни организации пък ще стимулират по-добри резултати.\r\nДо края на годината трябва да стартира и модернизирането и изграждането на материалните бази на изцяло нови или вече съществуващи детски градини, става ясно още от плана. За общо 12 проекта ще бъдат осигурени 11 753 354 лв. В областта на предучилищното образование се предвижда и обучение на 5000 учители, които да осигурят допълнителна подкрепа на деца и ученици. Броят на педагогически специалисти, които ще могат да прилагат скрининг тест за деца на възраст от 3 до 3,6 години, пък ще достигне 1750 души.  В областта на професионалното образование е заложено броят на вече реализираните 145 паралелки в дуално обучение (чрез работа) да нарасне най-малко с още 80.", "date": "2019.04.22", "title": "42 млн. лева от ЕС за ремонт на 13 университета у нас"}
{"url": "https://www.actualno.com/business/sled-atomekspo-2019-nakyde-poema-jadrenata-energetika-na-bylgarija-news_742191.html", "text": "   България се опитва да намери изход от задънената улица, в която се намира проектът АЕЦ „Белене“. От друга страна, има и добри новини за АЕЦ \"Козлодуй\". Това пише в специален коментар за анализаторът по повод XI Международен форум за ядрена енергетика „Атомекспо 2019“.      В руския курортен град Сочи се събраха представители от над 73 държави, които обсъдиха развитието и проблемите в глобалната ядрена енергетика. В конференцията традиционно присъстваха представители на Организацията за икономическо сътрудничество и развитие (OECD), Международната агенция по атомна енергетика (МААЕ), Световната ядрена асоциация (WNA), както и различни компании в сферата на ядрената енергетика. Тазгодишният форум се проведе под мотото „Ядрените технологии за по-добър живот“, като целта бе да се изтъкнат безспорните предимства на атомната енергия като чист и нискоемисионен енергиен източник.   България бе представена от министъра на енергетиката и ръководителите на най-важните ядрени институции у нас - НЕК, Българския енергиен холдинг, Агенцията за ядрено регулиране и АЕЦ „Козлодуй“. Фактът, че всички важни лица в сектора на ядрената енергетика посетиха форума в Сочи, е доказателство за ангажираността и сериозното отношение на страната ни към развитието на атомната енергетика. За България участието е изключително важно, с оглед на идеите на правителството за възобновяване строителството на АЕЦ „Белене“. На „Атомекспо 2019“ традиционно присъстват всички големи компании в сферата на ядрената енергетика като американската „General Electric“, френската „Framatome“, както и финансови институции, участващи във финансирането и консултирането на нови ядрени проекти. Предимството на международни форуми като \"Атомекспо\" е, че те имат неформален и полуофициален характер. При тях липсва напрежението, често срещано при официалните политически визити. По-спокойната обстановка улеснява преговорния процес между представителите на компаниите и политическите фигури. Често след такива конференции се раждат най-продуктивните и устойчиви споразумения, както на политическо, така и на бизнес равнище.\r\nВ рамките на конференцията в Сочи министър Петкова се срещна с фирмите, които са заявили интерес към - руската „Росатом“, Framatome и „General Electric“. Вицепрезидентът на „Фраматом“ Фредерик Леливър заяви, че френската компания изготвя документация за участие в процедурата за избор на стратегически инвеститор. „General Electric“ още през декември 2018 г. изявиха желанието си да бъдат доставчик на оборудване за централата. Руската „Росатом“, която е доставчик на основната реакторна технология, също даде индикации, че има интерес за участие. Освен срещите с водещите ядрени компании, енергийният ни министър обяви, че е провела разговори с министъра на иновациите в Сърбия Ненад Попович. Двамата са постигнали принципно съгласие за задълбочаване на сътрудничеството между България и Сърбия в областта на атомната енергетика. Стана ясно, че освен балканските страни, интерес към участие в проявява и Унгария.  Твърде рано е да се правят генерални заключения от провелия се форум, но е видно, че българската страна се опитва да намери изход от задънената улица, в която се намира проекта АЕЦ „Белене“. България е собственик на два чисто нови ядрени реактора ВВЕР-1000/466Б от трето поколение, но строителството на централата се бави вече три десетилетия. За съжаление, през годините АЕЦ „Белене“ остана в съзнанието на повечето хора като символ на корупция, финансови злоупотреби и политическа търговия. Ако старите грешки бъдат допуснати отново – това означава ефективен край на амбициите за втора атомна електроцентрала. Днес реализирането на този проект преминава през две задължителни условия. Той трябва да се случи на пазарен принцип и зад него да стои сериозна финансово-икономическа обосновка. Правилното финансово структуриране и недопускането на злоупотреби е незаобиколимо условие за снижаването на разходите по строителство на централата. Общественото доверие в ядрените проекти може да бъде възстановено само когато те са прозрачни, икономически изгодни и не са символ на корупционни практики.\r\nОт „Атомекспо“ имаше и добри новини за . От следващата година и пети блок ще започне да използва по-ефективно гориво, което позволява реактора да работи с по-голяма мощност при по-редки спирания за дозареждане. Новите горивни касети съдържат 50 кг повече ядрено гориво, с по-висок процент на обогатяване са и позволяват по-голяма гъвкавост на централата в периодите с увеличено или намалено търсене на електричество. От руския доставчик ТВЕЛ са потвърдили ангажимента си за обезпечаване горивните доставки за централата. След изтичане на сключения договор обаче е нужно да се проведе нова тръжна процедура, на която трябва да бъдат спазени всички национални и европейски изисквания. Ако договорът с ТВЕЛ не бъде подновен, това означава, че други компании като „Westinghouse“ могат да участват в новата процедура за доставка на иновативни горивни касети.   Акцентът върху ядрената енергетика не е случаен. Днес ситуацията в българската енергетика е коренно различна. Агресивната политика на Европейския съюз срещу посредством драстично увеличаване на CO2 квотите вече дава негативно отражение върху финансовите резултати на най-големите ни въглищни комплекси. Технологичният живот на АЕЦ „Козлодуй“ също не е вечен. В условията на тези нови реалности, българското правителство трябва сериозно да преосмисли приоритетите си в енергетиката, особено що се касае до базовата компонента в електроенергийната система. В този ред на мисли изказването на министър Петкова, че АЕЦ „Белене“ е проект със стратегическо значение за цяла Югоизточна Европа, не е изненадващо. По този начин бе даден политически сигнал към съседните държави, които биха могли да се включат с миноритарен дял в проектната компания за изграждането на централата.    Международната конференция в Сочи бе прекрасен шанс за българската страна да си свери часовника с тенденциите в световната атомна енергетика. Обстоятелството, че българската делегация беше представена от висша политическа фигура в лицето на енергийния министър и ръководителите на водещите ядрени организации в страната показва, че България проявява сериозно отношение към атомната енергетика. Участието в „Атомекспо 2019“ дава положителен сигнал и към потенциалните инвеститори, които могат да участват в изграждането на нови ядрени мощности у нас. Реалностите са такива, че без сериозен стратегически инвеститор, страната ни не може да реализира такъв мащабен проект.", "date": "2019.04.22", "title": "След \"Атомекспо 2019\": Накъде поема ядрената енергетика на България?"}
{"url": "https://www.actualno.com/europe/ot-rejgyn-do-zelenski-aktiori-prevyrnali-se-v-politici-news_742095.html", "text": "  Украинският комик , когото екзит пол проучванията сочат за победител на президентските избори в Украйна, последва няколко известни личности - от американския актьор Роналд Рейгън до либерийския футболист Джордж Уеа – спечелили най-високите политически позиции в своите страни, пише AFP, цитирана от БГНЕС.      Рейгън, холивудски актьор в продължение на повече от две десетилетия, е първата кинозвезда, която става държавен глава.\r\nТой е избран за губернатор на Калифорния през 1966 г., преди да започне първия от двата мандата като 40-ти американски президент през 1981 г.  Холивудската звезда Арнолд Шварценегер по-късно също направи скок от киното към политиката.\r\nБодибилдърът и екшън герой е губернатор от Републиканците на Калифорния, най-богатият и най-многолюден американски щат от 2003 до 2011 година.\r\nВъв Филипините, филмова звезда Джоузеф Естрада, който играе в около 100 филма, влезе в политиката през 1969 г., ставайки кмет, сенатор и вицепрезидент.    Той бе избран за президент през 1998 г., но през 2001 г. бе изгонен от народен бунт след обвинения в корупция.\r\nВ Гватемала Джими Моралес - бивш телевизионен комик без предишен политически опит, който провежда кампании за обещания за борба с корупцията - бе избран за президент през октомври 2015 г.\r\nОсвен продуцент и телевизионна личност, Моралес е известен с филма си \"Президент в сомбреро\" от 2007 г., в който той играе каубой на име Нето, който почти случайно е избран за президент.\r\nДруг популярен актьор от киното и театъра, Салвадор дел Солар, стана министър на културата на Перу през 2016 г., преди да бъде назначен за министър-председател през март 2019 г.       Италианският медиен магнат Силвио Берлускони, известен с това, че пълни телевизионните си програми с почти голи жени, беше италиански премиер три пъти между 1994 и 2011 година.\r\nВъпреки редовните си срещи със закона, човекът, известен като \"безсмъртен\" заради дълголетието си в политиката, води италианските десни повече от две десетилетия.\r\nПрез януари 2017 г. американският магнат на недвижими имоти и звездата от риалити шоу Доналд Тръмп, чиито избор изненада света, влезе в Белия дом без никакъв политически, дипломатически или военен опит.\r\n45-ият президент на Съединените щати беше домакин на телевизионното предаване \"Чиракът\" между 2004 и 2015 година.    В Литва музикантът Витаутас Ландсбергис, който доведе страната си до независимост от Съветския съюз и през 1990 г. е избран за президент.\r\nВ Хаити популярният певец от карнавала Мишел Мартели - известен на младежта в страната като \"Сладкия Мики\" - спечели президентските избори през април 2011 г. с повече от 67% от гласовете. Двойният олимпийски носител на златен медал през 1968 г. и 1972 г., Пал Шмит стана четвъртият президент на демократичната Унгария през 2010 г. Той беше принуден да подаде оставка две години по-късно, след като беше обвинен в плагиатство в своята докторска дисертация.   Джордж Уей излезе от бедните квартали на Либерия, за да стане футболист и суперзвезда през 90-те години и беше избран за президент на западноафриканската държава през декември 2017 г.\r\nЕдинственият африкански играч, спечелил „Златната топка“ на ФИФА, влезе в политиката в края на гражданската война през 1989-2003 г., като спечели първата си политическа длъжност като сенатор през 2014 г.\r\nПрез август 2018 г. бившият шампион по крикет Имран Хан, обожествен от милиони пакистанци, заради това, че е довел националния отбор по крикет до единствената му победа на Световната купа през 1992 г., стана премиер.\r\nДалеч от избирателния процес, диктаторът на Уганда Иди Амин Дада, който придоби властта през 1971 г. с преврат, е бивш шампион по бокс в тежка категория.\r\nДруги съчетават работни места в литературата и политиката, като поетът и лидер на Сенегал Леополд Седар Сенгор, който стана първият президент на републиката след независимостта й през 1960 г., и Вацлав Хавел, който през 1989 г. спечели първите президентски избори в Чехословакия.", "date": "2019.04.22", "title": "От Рейгън до Зеленски - актьори, превърнали се в политици"}
{"url": "https://www.actualno.com/america/otkriha-telata-na-alpinisti-zatrupani-ot-lavina-news_742137.html", "text": "  Телата на трима известни са били открити в западната част на Канада, съобщи АФП. Алпинистите изчезнаха след падане на лавина, припомня БГНЕС.     Американецът Джес Роскели и двамата австрийци Хансйорг Ауер и Давид Лама изчезнаха на 18 април при опит да изкачат връх Хаус Пик по изолиран и труден маршрут. Издирването им по въздух започна на следващия ден. Те бяха част от екип опитни алпинисти, а Джес Роскели е изкачил Еверест едва на 20-годишна възраст. С това той стана най-младият човек, който се изкачва на най-високия връх на планетата.   Ауер и Лама от Тирол в Австрия също са смятани за едни от най-добрите алпинисти в момента.", "date": "2019.04.22", "title": "Откриха телата на алпинисти, затрупани от лавина"}
{"url": "https://www.actualno.com/cite/goce-delchev-njama-nujda-nito-ot-zoran-zaev-nito-ot-bojko-borisov-news_742149.html", "text": "  \"Гоце Делчев няма нужда нито от Зоран Заев, нито от Бойко Борисов. Той е направил достатъчно. Нашите политици трябва да гарантират бъдещето. Ние трябва да прогледнем напред. Историците трябва да си свършат работата и да не бъркат миналото с настоящето.\" Това каза журналистът Любчо Нешков в интервю за bTV.     По думите му по време на предизборната кампания в България се споменава като положителен пример и от двамата кандидати и ние не трябва да пропускаме шанса си за влияние в региона.   ", "date": "2019.04.22", "title": "Гоце Делчев няма нужда нито от Зоран Заев, нито от Бойко Борисов"}
{"url": "https://www.actualno.com/politics/ivo-hristov-ne-moje-da-preceni-ima-li-razdelenie-v-bsp-news_742152.html", "text": "  Фактът, че се кандидатирам за евродепутат не означава край на моя морален ангажимент към президента. Това заяви вече бившият началник на кабинета на президента Румен Радев . Той уточни в интервю за bTV, че \"президентът не е феодал, ние не сме крепостни.\"     На въпрос дали има разделение в БСП, Христов отвори, че не може да прецени, тъй като все още не е имал среща с избиратели.   По думите му предстоящите избори ще са решаващи за политическата ситуация, тъй като ще са ключови за по-нататъшния ѝ развой. Според Христов ако БСП победи ще се създаде нова ситуация и условия за предсрочни избори, докато при победа на ГЕРБ \"ще наблюдаваме как властта се бетонира.\"\r\nСпоред Христов \"българската политическа действителност се превръща в един фейлетон, в който казва нещо, а ние го коментираме.\"  Той обясни, че не подкрепя Истанбулската конвенция, тъй като тя е зле написан документ, с лошо дефинирани термини, които при съдебни процеси могат да родят опасни съдебни прецеденти. \r\nХристов уточни, че притежава в кв. \"Гео Милев\", закупен през 2012 година.", "date": "2019.04.22", "title": "Иво Христов не може да прецени има ли разделение в БСП"}
{"url": "https://www.actualno.com/politics/andrej-slabakov-misli-che-roditeli-koito-ne-vodjat-decata-si-na-uchilishte-trjabva-da-hodjat-v-zatvora-news_742150.html", "text": "  Аз лично се отегчих от това политическо коректно говорене. Не трябва да им се цепи басма. Така популярният режисьор Андрей Слабаков коментира новината, че става част от .     На въпрос за какво би говорил пред Европейския парламент, режисьорът каза, че щял да говори за образованието и предложи да има затвор за родители, които не водят децата си на училище. Последва въпрос на водещия на сутрешния блок на Нова телевизия Виктор Николаев – кой тогава ще води децата на училище?   Смятам, че листата на ВМРО е готина, защото има достатъчно разумни хора. Аз не съм краен – изключително разумен съм, не съм предлагал думите \"мама\" и \"тате\" да бъдат заменени с \"родител 1\" и \"родител 2\", добави Слабаков.\r\nПопитан дали харесва сегашното управление на България, Слабаков каза, че има какво да се желае. А дали трябва да напуснем ЕС, отговорът беше, че всеки закон, който е против България, означавал, че е против Европейския съюз. \"Има едно семейство – българското, на всички други семейства - \"сбогом\", каза Слабаков, коментирайки разделението в Европейския парламент и че там има политически семейства, тъй като няма как да има единни партии, защото влизат депутати от различни държави.  \"Обещавам да ходя на работа, за разлика от някои като Бареков и няма да допусна да се гласуват закони, които са антибългарски\", завърши Слабаков.", "date": "2019.04.22", "title": "Андрей Слабаков мисли, че родители, които не водят децата си на училище, трябва да ходят в затвора"}
{"url": "https://www.actualno.com/politics/zemedelskijat-ministyr-kyshtata-za-gosti-na-manolev-ne-e-proverjavana-sled-kato-e-zarabotila-news_742146.html", "text": "  Обадете се, надявам се, че можете. Така земеделският министър Румен Порожанов отговори на въпрос дали къщата за гости на зам.-икономическия министър Александър Манолев е всъщност отворена за гости и човек може да отиде там да изкара Великден. Не случайно през 2016 година публикувахме на сайта на Държавен фонд \"Земеделие\" всички къщи за гости и местоположението им, с ясното послание там, където тези къщи не се ползват по предназначение, да се подават сигнали, уточни министърът.     Реално са проверени 15% от всички къщи за гости в България, добави Порожанов. Има проверки за 63 къщи, нанесени са финансови корекции по проектите на определни къщи, каза земеделският министър. Субдисията за къща на гости не може да е повече от 200 000 евро, потвърди Порожанов. И каза пред Нова телевизия, че за имало проверка на място, включително замерване дали проектът е изпълнен така, както на хартия. .   Въпросът е дали къщата се ползва по предназначение и дали има някакъв конфликт на интереси при г-н Манолев, обобщи земеделският министър. И добави, че ако има разминаване с бизнес плана на съответния проект, следвали финансови корекции.\r\nПопитан дали е проблем, че всъщност по документи фирмата, построила къщата, не е собственик на земята, върху която строи, Порожанов не счете, че такъв има. .   Относно исканията за от 13 браншови земеделски организации – главно производители на биопродукция и на плодове и зеленчуци, Румен Порожанов не коментира конкретно.   Що се отнася до цените на плодовете и зеленчуци, министърът обясни, че има много инструменти от държавата, с които се помагало. За биологичното земеделие бил затегнат контролът, а за плодовете и зеленчуците Порожанов изброи куп мерки – например „зелени плащания”, което носело между 250 и 420 лева помощ на декар за производителите. За зърнопроизводителите нямало такава помощ, отделно за плодовете и зеленчуците имало нотифицирани схеми – например такава, свързана с пръскането против болести. По думите на министъра, приоритетно пари от държавата отивали за плодове, зеленчуци, биопроизводство и животновъдство.    На въпрос защо ако всичко е толкова прекрасно, има искане за оставката му, Порожанов отново не отговори.", "date": "2019.04.22", "title": "Земеделският министър: Къщата за гости на Манолев не е проверявана след като е заработила "}
{"url": "https://www.actualno.com/plovdiv/podgotovka-rituali-i-obichai-v-rakovski-za-katolicheskija-velikden-news_742107.html", "text": "  Днес римокатолиците в България и света честват втория ден на Възкресение Христово. За приготовленията и ритуалите преди и по време на празника пред разказа 33-годишният Стоян, който е родом от Раковски, и вече е баща на 6-месечно момченце. Подготовката за празничния ден започва още от предходната неделя, с отбелязване на Връбница и влизането на Христос в Йерусалим, за да изпълни пророчество. А именно - неговата смърт и възкресение.     Всички дни от Страстната седмица са важни и имат своите обичаи. На Велики Четвъртък и на Велика Събота, у дома католическите семейства, както е и при православните християни, боядисват яйца и приготвят козунаци. Впечатление прави отбелязването на Велики Четвъртък в църквата. Ритуално се символизира присъствието на 12-те апостоли на Иисус, като свещеникът символично измива краката на мъжете.   Обичаят се провежда, тъй като на този ден Христос символично е пренесъл себе си в жертва. Той отчупил едно парче свещен хляб, подал го на апостолите и казал: \"Това е моето тяло, то бе жертвано за Вас\". После подал и чашата с вино, изричайки: \"Това е моята кръв, пийте, тя бе пролята, за да бъдат опростени греховете ви\". По този начин Христос е създал тайнството \"Евхаристия\". Същите думи отправя и свещеникът в римокатолическата църква в Раковски към 12-те мъже, извършвайки ритуала.     На следващия ден - Разпети Петък - се \"обожава\" кръста, като се скърби за разпъването и смъртта Христови. На този ден в римокатолическите църкви в Раковски почти няма украса. Осветлението е намалено до минимум, а купичката за \"светена вода\" на входа на храма остава празна. Не бият и църковните камбани. Защото на Разпети Петък Христос е разпнат и това е най-тъжният ден за цялото християнско човечество, независимо дали става въпрос за православие, или католицизъм. В дните от четвъртък до събота, включително, римокатолиците спазват строг пост и изключително смирение.\r\nВ нощта, преди Великден, от 22:00 ч. в църквата започва литургия. Всички ритуали се извършват вътре в храма. Не се преминава под плащеница и не се обикаля около църквата. При католиците не се изпълнява и ритуалът хората да занесат запалени свещите до дома си. Великденската литургия разказва за чудесата, които са извършвали Иисус и неговите 12 апостоли, и отправя послания към присъстващите . Точно в полунощ започват да бият камбаните, които оповестяват възкресението на Христос. След това, свещеникът благославя козунак и яйца, които присъствалите на службата, носят у дома си.     \"Най-ценното на този празник е семейството да се събере заедно. Великден е най-светлият ден, защото Христос възкръсва и така дава нов живот на хората. Със страданията си той отнема греховете на човечеството и отваря портите към Рая за всички. И както пише в Евангелието, когато си добър ти следваш пътя на Христос и ще бъдеш с него във Възкресението\", обясни пред екипа ни Стоян от Раковски.    Той разказа също, че за да се запази традицията жива и за бъдещите поколения, . По време на организираните часове малчуганите се запознават с обичаите и традициите. По-късно получават \"миропомазание\", чрез който ритуал те биват въведени в църковния живот. \"Тази тяхна роля е от изключително значение за мирогледа им. Защото, ако родителят и свещеникът обединени заедно не покажат пътя на детето, то няма как само да се научи да бъде добър християнин\", категоричен е Стоян.\r\nВ края на нашия разговор той сподели, че вълнението от пристигането на Франциск в Раковски става все по-осезаемо. Приготовленията протичат с пълна сила, а стотици деца от цялата страна очакват с нетърпение своето \"първото причастие\". Ритуалът ще се извърши в \"Пресвето сърце Иисусово\", който е най-големият католически храм в България. Малчуганите ще получат \"конка\" (осветен хляб) и ще бъдат миропомазани, а песните в литургията ще се пеят и на италиански, и на български език.   ", "date": "2019.04.22", "title": "Подготовка, ритуали и обичаи в Раковски за католическия Великден"}
{"url": "https://www.actualno.com/europe/vse-oshte-njama-obvineni-za-ubijstvoto-na-jurnalistka-v-severna-irlandija-news_742136.html", "text": "  Двамата мъже, арестувани в рамките на разследването на убийството на 29-годишната журналиска Лайра Маккий, са били освободени без да бъдат повдигнати обвинения срещу тях, съобщи полицията в .     \"Двамата мъже на 18 и 19 години, задържани като свидетели при разследването на убийството на Лайра Маккий в град Лондондъри в четвъртък вечерта, са освободени без предявени обвинения\", написа във Facebook полицията.   Властите призовават всички свидетели на инцидента, които могат да имат видеозапис на случилото се, да се свържат със следователите, предаде БГНЕС.\r\nНа 18 април вечерта неизвестни хвърляха запалителни бомби и откриха стрелба в град Лондондъри – вторият по големина град в Северна Ирландия - при което загина една жена. Полицията съобщи, че смята случая за терористичен акт и започна разследване на убийство. По-късно стана ясно, че загиналата е 29-годишната журналистка Лайра Маккий, която отразявала безредиците.  ", "date": "2019.04.22", "title": "Все още няма обвинени за убийството на журналистка в Северна Ирландия"}
{"url": "https://www.actualno.com/plovdiv/v-rakovski-davat-nagrada-za-naj-hubavata-gradinka-news_742111.html", "text": "  Стартира конкурс за \"Най-хубава цветна 2019\" по инициатива на Общинската администрация в Раковски. Целта на идеята е да се стимулират гражданите да се включат активно в озеленяването и градът да придобие по-зелен облик, казват от общината.       Участие имат право да вземат и домоуправители на блокове, от името на наематели и собственици за междублокови пространства, . 5-членно жури ще оценява участниците, а оценката ще бъде комплексно формирана, според няколко условия.   В конкурсната оценка ще се има предвид цветовото и видово съчетание, спазването изискванията на местната наредба, състоянието на растителността, както и цялостното настроение, което създава градинката. Заявления, както и фотографии могат да се подават лично в сградата на Общинска администрация Раковски, етаж 1, стая №1 и/или на e-mail адрес: ozelenyavane.rk@abv.bg. Крайният срок за участие в цветната надпревара е 28.06.19 г., до 17:00 ч.", "date": "2019.04.22", "title": "В Раковски дават награда за най-хубавата градинка"}
{"url": "https://www.actualno.com/chistofainici/6-syveta-za-uspeshno-proletno-pochistvane-news_741568.html", "text": "  Дърветата се разлистват, леките дрехи започват да си проправят път към гардероба, но домът ни все още изглежда заседнал в зимната летаргия. Познато, нали? Пролетното почистване е традиция, благодарение на която освежаваме и дома, и настроението си, пускайки пролетта вътре. Ето 6 съвета как да направите този \"ритуал\" още по-успешен.      Разбира се, следването на този метод е ефективно по всяко време на годината, но със сигурност сега ще ви е от най-голяма полза. Направете списък за всяка стая, включвайки отделните акценти – да сменя бурканчетата с подправки, да преместя книгите  и т.н. Чувствайте се свободни да пропускате предмети, които наскоро са били почистени и се съсредоточете върху тези части от дома, които са били пренебрегвани през цялата зима, като килера, например.   Една от най-големите части на пролетното почистване е да се отървете от старите неща, които вече не ползвате или дрехите, които не носите. Сортирайте вашите вещи в четири категории - боклук, подарък, за склад или за даряване. Сега е страхотно време да планирате продажба на ненужните подаръци от Коледа или да дарите предмети за добри каузи. Ако се нуждаете от малко помощ в почистването си, не се притеснявайте да се обадите на семейството или приятелите си. А пък и така получавате 2в1 – чиста къща и весела сбирка. Разделете задълженията между всички, като например един мие прозорци, друг чисти печката и така.     Има някои типични дейности, които трябва да се правят през пролетта. Обикновено ги игнорираме през по-голямата част от есента и зимата, но сега е време да вземем нещата в свои ръце и да действаме. Работата „на открито” като чистенето на вътрешния двор, пресаждането на цветята и миенето на прозорци не е приятна, но трябва да се свърши. Доброто пролетно почистване, което включва цялата къща, е идеалният момент да се установят нови навици за почистване. Ако отделяте 2 пъти седмично по 15 минути да измиете хладилника или шкафа, това ще ви се отплати в бъдеще.   ", "date": "2019.04.22", "title": "6 съвета за успешно пролетно почистване"}
{"url": "https://www.actualno.com/crime/zapaliha-avtomobila-na-kmeticata-na-kozloduj-news_742166.html", "text": "  Семейният автомобил на кмета на Козлодуй Маринела Николова е бил запален тази нощ.     Колата „Ауди А4” била паркирана пред жилищния блок, в който живее кметицата Маринела Николова, но към два часа през нощта пламнала, съобщава bTV.   На място веднага пристигнала полиция, както и пожарна. Огънят е изгасен бързо и са предотвратени щети над други коли.\r\nСпоред разследващи автомобилът е запален умишлено.  По случая вече е образувано бързо производство, съобщиха от полицията. Снимка: Архив    ", "date": "2019.04.22", "title": "Запалиха автомобила на кметицата на Козлодуй"}
{"url": "https://www.actualno.com/chronicles/za-pyrvi-pyt-v-sasht-i-kanada-e-otbeljazan-den-na-zemjata-news_741508.html", "text": "  Международен ден на Земята Денят на Земята – 22 април, е нерелигиозен празник в света, отбелязван от над половин милиард души. Всяка година Международната мрежа за Деня на Земята координира действията на повече от 12 000 партньори в 174 държави, насочени към опазване на планетата Земя и съхраняване на живота върху нея. Мрежата се стреми да създаде широка гражданска подкрепа за устойчиви и ефективни екологични политики за развитие по целия свят.     Денят на Земята се отбелязва за първи път в България на 14 декември 1930 г. по инициатива на тогавашния министър на Земеделието и държавните имоти Григор Василев. Инициативата се радва на широката подкрепа на други министри на земеделието от цяла Европа. Празникът на Българската Земя дава повод на организаторите да поемат инициатива за установяване Международен ден на Земята. Тази идея намира силна подкрепа от председателя на Международния Земеделски Институт в Рим – Де Микелис. Денят, който е бил предложен, е 21 март. Денят има и астрономическа стойност и може да задоволи всички изисквания на всички страни от Северното и Южното полукълбо на Земята.    Милиони северноамериканци участват в демонстрация и настояват политици, държавници, бизнессреди да включат в своите приоритети опазването на околната среда. През 1990 г. празникът на нашата планета е обявен за международен, като България се включва в отбелязването му през 1993 г. Целта е да се обединят хората на планетата в защита на околната среда.\r\nПървото честване на Деня на Земята се организира от Гейлорд Нелсън – бивш губернатор и сенатор от Уисконсин, който издига каузата за опазване на природата и Денис Хейес – изявен студентски лидер. В проявите на Първия Ден на Земята се включват повече от 20 милиона американци от всички краища на страната. Като резултат от това събитие се оформя мощно движение в защита на околната среда и са приети законите за чист въздух и чиста вода на САЩ.  България е една от първите страни, присъединили се към международното отбелязване на Деня на Земята, започнало от 1990 г. В Международния организационен комитет за честването на Деня на Земята България е представена от Благовест Сендов. Той сформира Национален комитет за Деня на Земята. На призива за отбелязването на Деня на Земята се отзовават хиляди българи и денят се чества с разнообразни прояви, посветени на опазването на околната среда. На 22 април 1992 г. Президентът на Република България Желю Желев подписва клетвата в името на Земята. Над 30 хиляди български деца се подписват под Декларацията за пълномощие за живот на Земята. Декларацията е връчена на Конференцията на ООН за околната среда и развитието, проведена в Рио де Жанейро през юни 1992 г. Оттогава всяка година България участва в отбелязването на Деня на Земята и дава своя принос за по-чиста и здравословна околна среда, за съхраняване на живота на планетата.", "date": "2019.04.22", "title": "За първи път в САЩ и Канада е отбелязан Ден на Земята"}
{"url": "https://www.actualno.com/business/predstaviteli-na-turizma-iskat-speshno-reklama-na-bylgarija-kato-turisticheska-destinacija-news_742155.html", "text": "  Българският туристически сектор има нужда от реклама на неща като \"Дестинация България\", защото вече наблюдаваме следната ситуация – по-спокоен от геополитическа гледна точка регион и преките ни конкуренти напредват в промотирането на своите дестинации. Това заяви бившият депутат от \"Обединени патриоти\" Полина Карастоянова, която парламента след скандал с НФСБ на Валери Симеонова и относно производството на ракия.     Според Карастоянова, която е част от Националния борд по туризъм, причините за спада при ранните записвания били извън бизнеса. Трябва да има коренна промяна – бюджетът на Министерството на туризма да бъде поне 1% от това, което генерира секторът. Прогнозните данни за 2018 година са за над 8 млрд. лева приходи, поясни Карастоянова пред Нова телевизия. И добави, че не става въпрос за това държавата да отпуска пари за реклама за частния бизнес, а за национална реклама – „в българските национални медии”. Ако няма пари за реклама на българските дестинации или те се забавят, ще има много пропуснати ползи, добави Карастоянова.   ", "date": "2019.04.22", "title": "Представители на туризма искат спешно реклама на България като туристическа дестинация"}
{"url": "https://www.actualno.com/politics/spored-atanas-atanasov-skandalyt-s-terasite-shte-okaje-vlijanie-vyrhu-izborite-news_742158.html", "text": "  Не може скандалът с да не се окаже влияние върху изборите. При нас има диктатура, но на алчната посредственост. Това каза лидерът на ДСБ ген. Атанас Атанасов в интервю за bTV.     \"Очевидно става въпрос за пране на пари от тези, които купуват. Те плащат под масата, защото не искат да доказват произхода на средствата си. С подаване на оставки ли се свършва всичко? В България корупцията прави силата\", подчерта той.   \"Наближат ли избори се усеща в риториката на Борисов, който вади историята за дядо му, който бил убит от комунистите\", отбеляза ген. Атанасов. Той допълни, че се усеща страх у лидера на ГЕРБ.\r\nОтносно атентатите в Шри Ланка Атанасова коментира: \"Допреди няколко години в се водеше гражданска война, която взе над 60 000 жертви. Въпросът е кой е организатор на атентатите и какви са мотивите. Явно проблемът е вътрешнодържавен. Това е знаково нападение. Религиозните сблъсъци са традиция.\"  ", "date": "2019.04.22", "title": "Според Атанас Атанасов скандалът с терасите ще окаже влияние върху изборите"}
{"url": "https://www.actualno.com/balkani/razlika-na-kosym-mejdu-kandidatite-za-prezident-na-upravljavashtite-i-opozicijata-v-makedonija-news_742120.html", "text": "  Според окончателните резултати, оповестени от Държавната избирателна комисия (ДИК) на Република Северна Македония, кандидатът на управляващата партия СДСМ Стево Пендаровски и кандидатът на опозиционната ВМРО-ДПМНЕ Гордана Силяновска-Давкова отиват на втори тур в надпреварата за президент на страната.     Според последните резултати Пендаровски води с 42,84% от гласовете пред Силяновска-Давкова с 42,24%. Кандидатът на Алиансът за албанците, Блерим Река, изостана от надпреварата със значителна разлика. Това означава, че    От 1 808 131 имащи право на глас македонски граждани, гласували са 754 714 души. Те гласуваха в 3 480 избирателни секции.\r\nСпоред първоначалните оценки на ДИК, Министерството на вътрешните работи и наблюдателите, изборният ден е преминал мирно и без проблеми.  В първия кръг, победител може да бъде кандидат, който е спечелил мнозинство от гласовете от общия брой на избирателите, или 904 066 гласа. Съгласно член 81 от македонската конституция, ако в първия кръг никой не получи необходимото мнозинство, двамата кандидати, спечелили най-много гласове в първия тур, ще отидат във втория. . Кандидатът, който спечели мнозинството от гласовете, ще бъде избран за президент, ако над 40% от регистрираните гласоподаватели дадат гласа си в избирателните секции, т.е. 723 253 избиратели. Ако във втория кръг нито един от двамата кандидати не е получил необходимия брой гласове, цялата изборна процедура се повтаря.\r\nПрезидентските избори бяха наблюдавани от 3150 местни и 419 чуждестранни наблюдатели.       Кандидатурата на Пендаровски беше издигната от управляващия социалдемократически съюз на Македония (СДСМ) и коалиционния му партньор Дечмократичен съюз за интеграция (ДСИ) на Али Ахмети.\r\nПрез 2014 г. университетският преподавател Стево Пендаровски, с опит като съветник и председател на избирателната комисия, се изправи срещу Георге Иванов в президентската надпревара в Северна Македония и загуби. На сегашните избори 55-годишният Пендаровски представлява не само избирателите на СДСМ, партията на премиера Зоран Заев, а и тези на ДУИ, най-голямата етническа албанска партия в страната и коалиционен партньор на Заев.\r\n\"Аз ще бъда президент, ще бъда на всички граждани и първо ще го докажа в моя кабинет. Кабинетът на президента ще има представители от всички етнически общности, подбрани според тяхната компетентност и професионализъм. Ясно е, че концепцията \"Заедно\" днес спечели. Така ще бъде и на втория тур\", каза Пендаровски след приключването на първия тур от президентските избори в Република Северна Македония.\r\n\"Изборът на втория тур е лесен, защото разликата между мен и Гордана Силяновска-Давкова от ВМРО-ДПМНЕ е огромна. Моята концепция е прогресивна държава, а нейната програма е изолация. Подавам ръка на всички. Ще бъда президент на европейска Северна Македония\", допълни Пендаровски. Според него трябва да се сложи край на 10-годишния период, през който Македония не е имала президент.\r\nГордана Смиляновска-Давкова е кандидатът, издигнат от опозиционната ВМРО-ДПМНЕ. Юрист по образование, тя се обявява срещу закона за разширяване употребата на албанския език. Това едва ли е зарадвало албанците, а те не са от късопаметните. Освен това кандидат-президентът е срещу Преспанското споразумение, което сложи край на близо 30-годишния спор между Атина и Скопие за името на Македония.      \"Нашата победа означава поражение на немакедонската, ненационалната и антимакедонската политика, ако изобщо това може да се нарече политика\", подчерта тя на предизборен митинг.\r\nТова са 6-ти президентски избори от обявяването на независимостта на Македония. Досега президенти са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.", "date": "2019.04.22", "title": "Разлика на косъм между кандидатите за президент на управляващите и опозицията в Македония"}
{"url": "https://www.actualno.com/viewpoint/bylgarija-na-pet-terasi-news_742105.html", "text": "  Да следиш \"Апартаментгейт\" стана уморителна задача; не може да се смогне. Предлагаме дори просто да се напише една публикация, чието дълго и пищно заглавие е да е: \"Принципно има 50 % вероятност всеки малко по-издигнат политик да има бая тъй голям имот, който струва 4 пъти по-евтино от стандартния и половината не е деклариран; пък вие гласувайте за евроизборите, за да си вземат друг, понеже предишния им е отеснял и се нуждаят от вашата помощ\".     Характерен отличителен белег на сагата е терасата – с квадратура като за апартамент и то не от малките, Даже, какво да си кривим душата, като за два апартамента в някои случаи – в случаите на антикорупционните шефове Пламен Георгиев и Антон Славчев. Щом нещо понастърчава, изглежда, не е част от имота, а е блажено спуснато от космоса в атмосферата и просто я му шибваш сауна, я го остъкляваш, я го населяваш приятно и доволно. Разликата между избирател и политик все повече изглежда като най-обикновена разлика на квадратурата; хора, които живеят на 60 квадратни метра, гледат хора, които живеят на 300 квадратни метра; и вторите убеждават първите, че си струва да се занимават с тях, понеже от заниманието им с тях зависят толкова много важни обществени дела, че ние трябва смирено да си плащаме апартаментите на 1300 евро квадрата и още по-смирено да разбираме привилегията те да си плащат за 400: това е нещо като \"обществения договор\" на Русо, но съкратен, редактиран и редуциран така, че да свърши работа и у нас.\r\nТук обаче иначе късата ни и уморена памет се сеща да порови за за ромска интеграция, който беше разнищил А до Я всички решения за справяне с циганските гета. Ние го приветстваме и ликуваме и патриотично се оригваме от чувство за справедливост към всичките му идеи - само дето една от тях беше гетата да се събарят, ако там има незаконни постройки. Ние, разбира се, най-любезно пожелаваме на Красимир Каракачанов е станала грешка – има предпоставки със сметките, понеже декларациите пред КПКОНПИ са си сложно нещо. А както самият Каракачанов заяви, както всички заявяват напоследък - законно е, всичко е законно. (и уговори, че щом е законно значи е морално - което пак всички заявяват. Демек моралът е архаизъм от отминали времена, мъглява субективна оценка за добро, зло, справедливост, чест, която не може да се справи с обсадата от опитни юристи, нотариуси, брокери, строителни предприемачи и политици, които накрая всичко изпипват до последния квадрат, а вие, тъпанари-моралисти, размахвате пръст, който е толкова немощен в обвинението си, колкото би било усилието да рисувате със същия този пръст във вода.)\r\nНо все пак, все пак - докато чакаме резултатът от онова твърде забавно изречение - \"Нека институциите да си свършат работата...\", да си помислим: ами ако все пак съответната тераса е незаконна? Как например планът за интеграция, па макар и на ромите, би могъл да се приложи? Ще минат ли тук-там багери? Патриотично тъй да минат, с химна на уста. Изглежда уместно следното предложение: дайте да процедираме с имотите на политиците, ако се окажат незаконни, така както бихме процедирали с циганските гета. Или може би ако си патриот ти трябва зверска тераса, за да опънеш огромно знаме просто; и тва знаме да го ползваш за хамак от време на време, че да си напомняш на сладкия летен припек за връзката между гъделичкането на определени масови настроения и комфорта вкъщи.  И за финал, вие, разбира се, чакайте България да стане на три морета. Моретата обаче намаляват - вече и едно няма, а само терасите стават повече.\r\nНякой от тях ви маха за сбогом. Не е Ботев.      Райко Байчев ", "date": "2019.04.22", "title": "България на пет тераси "}
{"url": "https://www.actualno.com/europe/zelenski-specheli-v-ukrajna-no-oficialno-rezultatite-shte-bydat-objaveni-chak-na-30-april-news_742129.html", "text": "  Официалните резултати от президентските избори в Украйна ще бъдат обявени на 30 април, съобщи заместник-ръководителят на Централната избирателна комисия на страната, предаде БГНЕС.     \"Великден за украинците е един от великите празници, затова се притесняваме, че може и да не получим информация от съдебните органи за това, дали няма постъпили искове. Затова можем ориентировъчно да кажем, че ще обявим резултат на 30 април“, заяви Евгений Радченко.\r\nПо думите му, предварителните резултати от изборите от електронните протоколи ще станат известни до два-три дни.   Вторият тур на изборите за президент на Украйна се проведе на 21 април. В него се конкурираха действащият държавен глава Петро Порошенко и Владимир Зеленски, който по последни данни на ЦИК води с около 73% при обработени 70% от протоколите. поражението си на изборите, където избирателната активност е около 62%.  След изборите за президент, Украйна трябва да продължи с пълна сила реформите и да реализира договора за асоциирано членство в Европейския съюз, написа в Twitter европейският комисар по политиката на добросъседство и разширение Йоханис Хан. Той поздрави Владимир Зеленски за победата. По думите на еврокомисаря, този мандат е и за освобождаването на държавата от влиянието на олигарсите.\r\n\"Процесът на реформи и реализирането на споразумението за асоцииране трябва да продължи с пълна сила, така че украинският народ да може в пълна степен да извлече ползите\", написа още Хан. Той обеща, че до последния ден, в който е на поста (бел. ред. - мандатът на Европейската комисия изтича на 31 октомври 2019 година ), \"ще направи всичко възможно да задържи Украйна на този път\".\r\nМВР и ЦИК на Украйна съобщиха, че няма регистрирани съществени нарушения на изборния процес, които могат да повлияят на резултата от гласуването.         без политически опит спечели убедителна победа в  президентските избори в Украйна. Той победи досегашния украински президент Петро Порошенко навсякъде в страната, пише АФП в свой коментар.\r\nТова беше изключителен изход от една кампания, която започна като  шега, но се влезе в унисон с избирателите, разочаровани от социалната  несправедливост, корупцията и войната с подкрепяните от руснаците  сепаратисти в Източна Украйна, която отне живота на около 13 000 души.\r\nЗвездата от сега ще поеме  кормилото на страната със 45-милионно население, която е изправена пред  предизвикателствата и беше управлявана от неясни политически платформи.\r\n\"Никога няма да ви разочаровам\", каза Зеленски на радостните си  поддръжници в предизборния си щаб, където беше обсипан с блестящи  конфети. \"Мога да кажа на всички страни от бившия Съветски съюз:\" Погледнете ни! Всичко е възможно! \", заяви той.   Тази забележка беше насочена към съседна Русия, където Владимир  Путин е на власт от 20 години, а мнозина проследиха украинските избори с  голям интерес.    По улиците на столицата Киев някои украинци изразиха предпазлив оптимизъм относно новия си лидер. \"Украйна е преминала теста за демокрация\", каза 66-годишният  пенсионер Микола. \"Надявам се, че не елитът, а хората ще живеят  по-добре\", добави той.\r\nЗеленски взе 87% от гласовете в Източна Украйна и победи  Порошенко дори и в западната част на страната, където президентът  традиционно се радва на силна подкрепа. 53-годишният Порошенко каза, че резултатите са ясни и достатъчни, за да \"се обадя на опонента ми и да го поздравя\". Магнат, който направи богатството си от шоколад, той също призова  международната общност да помогне за запазването на прозападния курс на  Украйна. \"Ние осъзнаваме, че Кремъл може да се радва на изборния резултат\", каза той.\r\nПосолството на САЩ в Украйна поздрави съперника му в туит,  отбелязвайки: \"Очакваме с нетърпение да продължим силното партньорство  между САЩ и Украйна с новоизбрания президент Зеленски.\"\r\nНаблюдателите пишат, че новият лидер на Украйна може да се опита  да използва статута си на аутсайдер, за да се опита да подобри връзките  си с Москва. Кремъл вече заяви, че резултатът от гласуването показа, че украинците искат \"промяна\". Зеленски каза, че иска да \"рестартира\" мирните преговори с  посредничеството на Запада, които досега не са успели да сложат край на  конфликта.    От украинско-говорящите региони в западната част на страната до  руско-говорящите територии на разкъсван от война изток, много избиратели  казват, че се страхуват от несигурността, но копнеят за промяна.\r\n\"Уморихме се от всички лъжи\", казва 26-годишната Марта Семенюк, която гласува за Зеленски в Киев.\r\n\"Мисля, че просто не може да стане по-лошо и се надявам, че ще  изпълни обещанията си,\" каза Лариса, 18-годишна студентка от  пристанищния град Мариупол.\r\nПоддръжниците на Зеленски твърдят, че само едно ново лице може да  изчисти политиката на Украйна и да сложи край на сепаратисткия  конфликт. Други обаче се съмняват, че шоуменът ще може да се справи с  влиятелните олигарси в страната, да преговаря с такива като германския  канцлер Ангела Меркел и да се противопостави на Путин.   \"Хората се побъркаха. Киното и реалността са две  различни неща\", заяви в Киев Виктория Оломутска,  39-годишна поддръжница на Порошенко.\r\nПреди вота Порошенко се подиграваше с липсата на политически опит  на своя съперник, твърдейки, че не е способен да бъде върховен  главнокомандващ, а двамата си размениха серия от обиди по време на  кампанията. Но в неделя и двамата показаха уважение един към друг, като  Порошенко предложи да тренира политическия новак, а Зеленски каза, че  може да потърси съветите му.\r\nНапускащият поста си лидер дойде на власт след прозападното  въстание през 2014 г., което свали подкрепяния от Кремъл режим,  предизвиквайки анексирането на Крим от страна на Москва. Поддръжниците на Порошенко го хвалят за възстановяване на армията  и за осигуряване на независимост от Русия на . Но мнозина смятат, че управляващият елит на страната е забравил обещанията на революцията.\r\nЗеленски избягваше традиционната кампания и вместо това  изпълняваше комедийни концерти и използва социалните медии, за да се  хареса на избирателите.\r\nУкраинският президент има силни правомощия по отношение на  отбраната, сигурността и външната политика, но се нуждае от подкрепата  на парламента, за да прокара реформи. Фракцията на Порошенко има най-много места в сегашния  законодателен орган, а следващите парламентарни избори се очакват през  октомври.", "date": "2019.04.22", "title": "Зеленски спечели в Украйна, но официално резултатите ще бъдат обявени чак на 30 април"}
{"url": "https://www.actualno.com/society/novini-ili-novini-kartinata-na-pechata-za-22-april-news_742130.html", "text": "  Страстната седмица започна, но в българския политически и обществен живот тя отдавна си върви – и няма намерение да спира. Ето как продължава и през днешния ден през погледа на вестниците.      Две са темите на броя – че прокуратурата хич и не обелва дума за човека, който трябва да разследва председателя на Антикорупционната комисия Пламен Георгиев. Георгиев има тераса от 186 кв. метра, която не може да обясни извън тривиалното \"обща площ\", след като проверка показа, че там има изградена дори сауна. Само че заместникът му Антон Славчев, който трябва да го разследва, има тераса от 244 квадрата – поделена със спътницата в живота му и със сина му.\r\nДругата важна новина касае бензинът – пак цената тръгна здраво нагоре! Средно тя е вече 2,20 лева на литър!   Тук тема номер едно е, че президентът Румен Радев не иска да разсекрети кой какво е приказвал на последния Консултативен съвет за национална сигурност (КСНС) относно корупцията. Припомняме, че той беше свикан именно защото корупцията беше определена от държавния глава за заплаха за националната сигурност.     И темата пак е \"зелена\" – как Европа ще ни налага глоби, ако не сменим Закона за биологичното разнообразие. Там имаше инициатива на екоминистъра Нено Димов за промяна – на големината на мрежата \"Натура 2000\" и относно вземането на първичните данни за биологичните зони безплатно от държавата, макар че те са обект на труд от неправителствени организации. Самият предложенията си засега. А \"Труд\" твърди на база свои източници, че ЕК ще почне да ни глобява и напада \"еколозите\", че изчислили \"Натура\" преувеличено. Централната новина е, че 5200 българчета не са останали в училище през тази учебна година – от началото ѝ до 1 април, твърди образователният министър Красимир Вълчев в свой писмен отговор пред парламента. Това обаче е подобрение - за учебните 2014/2015 г., 2015/2016 г. и 2016/2017 г. отпадалите деца и ученици са били по над 20 000, докато за миналата учебна година са 14 058. Сред най-честите причини за непосещаване на детска градина и училище просветният министър Красимир Вълчев посочва мобилността на семействата и миграцията към чужбина, ранните бракове и майчинство, както и ниското образование на родителите.\r\nОт началото на учебната година до април в детска градина или училище пък са върнати общо 19 077 деца. От тях повторно отпаднали са 822, докато останалите 18 255 малчугани са задържани в образователната система. За миналата учебна година в училищата и детските градини са върнати 23 900 хлапета. От тях 21 776 продължават своето обучение.", "date": "2019.04.22", "title": "Новини или Novini - картината на печата за 22 април"}
{"url": "https://www.actualno.com/crime/trygva-deloto-za-ubijstvoto-na-viktorija-marinova-news_742042.html", "text": "  Тръгва делото срещу Северин Красимиров за убийството на Виктория Маринова в началото на октомври 2018 година. За понеделник от 10 ч. е насрочено разпоредително заседание по делото в Окръжен съд – Русе, предаде кореспондентът на БГНЕС за региона.     Северин Красимиров се очаква, че ще поиска съкратено съдебно производство. Още преди повече от две седмици се разбра, че защитата на Красимиров вече е депозирала искане в деловодството на Окръжния съд в Русе делото да се гледа по реда на глава 27 от НПК. При тази процедура обвиняемият признава вината си и не може да му бъде наложено наказание доживотен затвор без право на замяна. На 22 април ще се проведе разпоредително заседание, на което съдът ще прецени дали да уважи искането на защитата на Красимиров.   БГНЕС припомня, че на 19 март прокуратурата даде на съд Северин Красимиров за убийството на Виктория Маринова.\r\nОбвинителният акт е за блудствени действия, изнасилване и умишлено убийство по особено мъчителен за жертвата начин и с особена жестокост. По време на досъдебното производство, продължило 5 месеца, са разпитани повече от 30 свидетели и са направени над 15 експертизи.Разследването недвусмислено е показало, че става дума за чист криминален случай, със сексуален мотив за извършване на престъплението, който няма нищо общо с професионалната реализация на Виктория Маринова. Според психиатричната експертиза, Северин има лека степен на умствено изоставане, но не и психично разстройство.  Това означава, че разбира постъпките си и може да носи наказателна отговорност. По делото няма други обвиняеми лица освен Северин Красимиров. Той бе заловен в Германия няколко дни след убийството и екстрадиран в България. На 19 октомври Окръжният съд в Русе го остави за постоянно в ареста. При гледането на мярката му, Красимиров заяви: „Виновен съм, ако присъдата е доживотен затвор - ще го лежа”.", "date": "2019.04.22", "title": "Тръгва делото за убийството на Виктория Маринова"}
{"url": "https://www.actualno.com/celebrate/sv-prepodobni-teodor-sikeot-anastasiopolski-news_741509.html", "text": "  Преподобни Теодор се родил през шестия век в малоазийската област Галатия, с. Сикеа, от което е получил и името си Сикеот. При благочестивите му родители живеела и престарялата му баба по майка, и сестрата на майка му, Деспина. Баща му бил на военна служба в гвардията на император Юстиниан. Взаимна любов свързвала членовете на това семейство. Раждането на детето доставило голяма радост на всички и допълнило щастието на семейството. На младенеца дали името Теодор, което значи Божи дар, понеже всички преценили раждането му като особена проява на Божията милост към тях.     Когато Теодор навършил шест години, родителите му искали да го обрекат да служи във войската. Майка му приготвила богато украсена дреха и златен пояс и се готвели да заминат за Цариград, за да го запишат в императорската гвардия. Но веднъж й се явил св. великомъченик Георги и й казал:\r\n- Не се труди напразно, защото Небесният Цар иска сина ти.   Като се събудила, майката много плакала, защото разбрала тези думи в смисъл, че детето скоро ще умре. Поради това тя не изпълнила своето намерение да го обрече на военна служба. А момчето растяло и заяквало. На осемгодишна възраст Теодор започнал да посещава училище и учудвал другарите и учителите си със своето прилежание, добри успехи и примерно поведение. При детските игри бил сдържан, не произнасял неприлични думи, примирявал скаралите се.  В дома на Теодоровото семейство живеел и един благочестив старец, на име Стефан. Той прекарвал живота си в пост и постоянно се молел. Малкият Теодор обикнал стареца, започнал често да дохожда и да беседва с него и се стараел да подражава на делата му. Понякога отказвал да обядва, следвайки постническия пример на стареца. През свободното от училище време отивал в църквата “Св. великомъченик Георги”, която се намирала на един хълм близо до селото, и там се молел със Стефана. Майка му мислела, че Теодор употребява всичкото си време за подготовка на уроците си и се страхувала да не би това да повреди здравето му, защото го виждала, че започва да слабее. Затова помолила учителя му да го пуска по-рано от училище. Но Теодор и сега от училището отивал направо в църквата, а след това в определения час отново се връщал в училище с другите деца. След известно време Теодор започнал да ходи на молитва в храма и през нощта. Като се безпокояла за здравето му, майка му му забранила да излиза нощем от къщи. Понеже съветите на помогнали, тя започнала да го наказва, а най-после се видяла принудена да го привързва за кревата. Но отново й се явил насън св. Георги и й казал да не отклонява сина си от Бога. Когато запитали Теодора, не се ли страхува да отива през нощта до църквата, където могат да го нападнат вълци или други зверове, той отговорил, че не ходи сам. За молитва го събуждал един светъл юноша, водел го за ръка и го предпазвал от всякаква опасност. Тогава всички разбрали, че св. великомъченик Георги пази момчето и вече не му пречели да отива нощем в храма.\r\nКогато станал на дванадесет години, Теодор започнал още по-усърдно да се моли и по-прилежно да чете Свещеното Писание. Той имал малка сестра, Влата. Тя започнала да подражава на неговия чист и добродетелен живот. Двамата ходели на църква и усърдно се молели.\r\nНедалеч от селото живеел един отшелник, на име Гликерий. Като чул за него, Теодор започнал често да го посещава, и двамата прекарвали дълго време в духовна беседа. Теодор открил на духовника желанието си да отиде в манастир. Гликерий му казал, че след време това му желание ще се изпълни, но сега той трябва да се върне и още известно време да поживее в семейството.    Когато бил на четиринадесет години, Теодор си изкопал една пещера на хълма близо до църквата “Св. великомъченик Георги” и се установил да живее там. Повече от времето си прекарвал в молитва било в храма, било в пещарата.Баба му Елпидия често го посещавала и му донасяла хляб и плодове, но тази храна той раздавал на бедните и на случайни пътници. Тези монашески подвизи Теодор преценил като недостатъчни. Той искал да подражава на св. Йоан Кръстител и на пророк Илия и като тях да живее в пустиня. Затова напуснал това място и отишъл в далечна планина, където хора рядко минавали. Там намерил една пещера, влязъл в нея и помолил един познат дякон да зазида входа, като остави само малък отвор, през който понякога да му подава малко хляб и вода. Той го заклел в името на Бога да не казва никому за това място. Цели две години прекарал Теодор в тази пещера и никой не научил къде се подвизава той. Като не получила дълго време известие за него, майка му помислила, че той или е умрял, или е убит, или пък е изяден от зверове. Тя дълго оплаквала своя син. Благочестивият дякон, като виждал мъката и дълго слушал риданията на майката, най-после й казал, къде се намира нейният син. Теодор трябвало да отстъпи на молбите на роднините си и отново се върнал на предишното място.   Епископът на главния град в областта научил за благочестивия и свят живот на Теодор и го ръкоположил за свещеник. Теодор започнал с усърдие да изпълнява новите си задължения и благоговейно да принася безкръвната жертва. Тогава той бил на осемнадесет години. По това време той посетил Палестина и се поклонил на светите места. Като се върнал в родината си, той – както и по-рано – останал да живее при църквата “Св. великомъченик Георги”, предаден изцяло на молитва и благочестиви подвизи. Като се научили за неговия свят живот, мнозина започнали да идват при него. Той мъдро ги поучавал и със силата на молитвата изцерявал болестите им. Баба му Елпидия, леля му Деспина и малката Валта се поселили близо до него. Те подражавали на неговия свят живот, непрекъснато се молели и работели, а получените от работата пари раздавали на бедните.\r\nСлед известно време Деспина се поминала. Влата отишла в девически манастир, но след няколко години и ту се преселила при Господа. Престарялата Елпидия поживяла още малко при своя внук и след това отишла в манастир, където продължила своите благочестиви подвизи. Преподобни Теодор изпращал при нея довежданите при него за ицзеряване девици, а тя ги учела да живеят добродетелен живот. Тя обърнала много жени от греховния им път и ги научила да вървят по пътя Господен.\r\nДълго време преподобни Теодор живял сам. След това дошли при него двама негови ученици, които той постригал в монашество. Под негово ръководство те се молели и се трудели, като помнели думите на Спасителя “Където са двама или трима събрани в Мое име, там съм Аз посред тях”.\r\nЧрез трудни подвизи и много лишения преподобният изтощавал тялото си. Благочестивата му баба Елпидия се поминала, а скоро след нейното погребение съобщили на преподобния и за смъртта на майка му, като го викали да получи голямо наследство. Той се помолил за успокоение душата на майка си и отказал да получи оставеното от нея богатство.   Бог дал на преподобни Теодор чудотворна и целебна сила. Мнозина от изцерените пожелавали да живеят при него, за да слушат неговите поучения и да следват неговия живот. Така около него се събрали много подвижници и бил основан Сикеотският манастир. Преподобни Теодор написал устав и станал ръководител на братята. Църквата “Св. великомъченик Георги” станала вече тясна за многобройното манастирско братство. Затова те построили нова църква на името на Архистратиг Михаил. От многобройните ученици на преподобни Теодор мнозина по-късно се прославили със своя свят живот.   Слухът за подвизите и за чудесата, които извършил преподобни Теодор, се разнесъл надалеч. Той притежавал не само чудотворна сила, но имал и пророчески дар. Когато пълководецът Маврикий се връщал с войските си от Персийската война и минавал през Галатия, преподобни Теодор му предсказал, че скоро ще стане император. Предсказанието се сбъднало. Тогава младият император написал писмо на Теодор, в което молел да го благослови и да се моли за него. Същевременно му предложил да иска от него каквото пожелае. Преподобният не поискал нищо за себе си. Помолил го само да отпуска всяка година жито за бедните и странниците, които идвали в Сикеотския манастир.\r\nКогато се поминал епископът в главния град на областта, анкрийският митрополит Павел ръкоположил преподобни Теодор на негово място. С тъга напуснал св. Теодор своя манастир и после често го посещавал, като съжалявал за предишния тих живот. След няколко години преподобният за втори път посетил Йерусалим, като не казвал никому, че е епископ, а пътувал като обикновен монах. Той осъждал себе си, че заради епископския сан оставил монашеския живот и затова решил да не се връща в родината си, а да остане в някой от Палестинските манастири. Отишъл в манастира “Св. Сава” и в определената му килия стоял в безмълвие от Рождество Христово до Пасха. Тогава насън му се явил св. великомъченик Георги и му забранил да напуска епархията си, на която бил необходим. Против желанието си преподобният се покорил и се върнал в своята епископия. Цели единадесет години управлявал той епархията си. В това време го посетил преподобни Антиох от гр. Синофрин, на границата на Византия откъм Индия, изпратен при византийския император Маврикий да моли, по-добре да се охранява градът им срещу варварите. Св. Антиох тогава бил на 100 години; 60 години не вкусил вино и елей, а 30 години не ял нищо минаващо през огън – ни хляб, ни вариво, а само сурово. Той посъветвал св. Теодор да си даде оставката от епископията и да се прибере в манастира си, като продължи своето подвижничество там. След това той свикал клира и народа и помолил да изберат на негово място друг епископ, а него да освободят, за да се върне в Сикеотския манастир. Като не искали да се лишат от любимия си пастир, клирът и народът дълго време не искали да изпълнят неговата молба, но като виждали неговия стремеж към монашески живот, най-после склонили.\r\nС радост се завърнал преподобни Теодор в своя манастир и отново се предал на предишните си подвизи и трудове. По-късно два пъти посетил Цариград. При второто посещение предсказал близката смърт на патриарха и бъдещите бедствия на Църквата и държавата.\r\nПреподобни Теодор живял до дълбока старост. Преди да умре му се явил св. великомъченик Георги, връчил му жезъл и му заповядал да върви след него на далечен път. Това било указание за близката му смърт. Поминал се след Великден. Неговият ученик Елевсий написал житието му. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.04.22", "title": "Св. преподобни Теодор Сикеот Анастасиополски"}
{"url": "https://www.actualno.com/business/benzinyt-pak-pochna-da-poskypva-seriozno-news_742131.html", "text": "  Бензинът отново почна да поскъпва много сериозно, докато дизелът се задържа на едно ниво и дори леко поевтинява, показва справка на специализирания сайт fuelo.net за периода 23 март - 22 април.     Най-разпространеният бензин A95 е поскъпнал средно с 12 стотинки за последния месец - от 2,08 лева на литър до 2,20 лева на литър. \"Ножицата\" на цената е доста голяма и по различните вериги - от 2,01 лева на литър средно в \"Атанасов груп\" до 2,22 лева в най-популярните вериги - Shell, OMV, \"Лукойл\", \"Еко\" и \"Петрол\". Най-евтино популярното гориво върви на бензиностанция Dega в Поморие - 1,97 лева на литър, а най-скъпо е на изхода на Попово, в бензиностанция \"Демирташ\" - 2,54 лева.   В сравнение с началото на годината разликата е още по-драстична. Най-ниската стойност за бензина е била около 20 януари - 1,94 лева за литър. Това прави разлика от 28 стотинки за четири месеца. За същия период средната цена на суровия петрол се движи от около 61 до близо 71 долара за барел, коментира в. \" \".\r\nЩо се отнася до дизела, разликата спрямо 23 март е само 2 стотинки, и то надолу - 2,30 лева на литър сега при 2,32 лева на литър преди месец. Бензиностанциите на Марешки продават средно най-евтино - 2,08 лева на литър, а най-скъпо отново държат котировките Shell, OMV, \"Лукойл\", \"Еко\" и \"Петрол\" - средно 2,32 лева на литър. \"Никсметал\" в Ботевград държи най-ниско ниво в цената - 2,04 лева на литър.  В сравнение с началото на годината и при дизела поскъпването е осезаемо - с 16 стотинки за литър. И тук големите вериги имат буквално съгласувани цени - факт, който контролните органи предпочитат да не забелязват.\r\nМакар поскъпването на горивата да се оправдава от производителите и вносителите с динамиката на цените на суровия петрол, у нас по традиция големите колебания идват около края на пролетта и началото на лятото. Така че може да се очаква, че заради засиленото потребление в идните седмици цените ще продължат да се покачват.   Класацията по области показва, че най-скъпо е горивото във Видин. Там средната цена за масовия бензин е 2,24 лв. за литър, а за дизела - 2,33 лв. Традиционно скъпи са горивата и в областите Кюстендил, Плевен, Враца.    В края на миналата година, когато страната се тресеше от протести точно заради високите цени на , масовият бензин бе поскъпнал до 2,38 лева за литър, а дизелът - до 2,41 лева. Тогава от бранша се оправдаха с високите цени на петрола на международните пазари. След сериозните протести, само за седмица цената на бензина падна до 1,95 лева.", "date": "2019.04.22", "title": "Бензинът пак почна да поскъпва сериозно"}
{"url": "https://www.actualno.com/asia/jertvite-na-atakite-v-shri-lanka-se-uvelichavat-policijata-e-znaela-za-atentatite-predvaritelno-news_742124.html", "text": "  Броят на жертвите на се увеличи до 290 души, съобщи БГНЕС. Пострадалите са 500. Преди това се съобщаваше за 215 загинали и 450 пострадали. Новината дойде час след като беше разкрито, че импровизирана бомба, открита на основното летище в Коломбо, е била обезвредена.     Припомняме, че на католическия Великден, в Шри Ланка станаха серия от експлозии - общо осем. Първите шест взрива избухнаха в три храма и три хотела в страната, а други два в покрайнините на Коломбо. Според последни данни сред жертвите има граждани на Дания, Япония, Пакистан, Мароко, Индия, Бангладеш, Китай, Холандия, САЩ, Турция и Обединеното кралство. В църквата на Св. Себастиан в града все още има тежка охрана - мястото на един от опустошителните взривове.   Властите в Шри Ланка вече са задържали 13 души, заподозрени за съучастие. Полицията е открила и камион, който може би е бил използван при атаките. Междувременно беше махнат и полицейският час.\r\nСпоред местния вестник Daily Mirror, който цитира източник от полицията близък до разследването, взривовете най-вероятно са дело на терористи-камикадзе. До момента националността на заподозрените за участие в бомбените взривове не е известна.  Междувременно CNN съобщи, че Шри Ланка е имала информация за готвени атаки. Информацията идва от полицейски източник. Записка за евентуални нападения с дата 11 април е била подписана от заместник-генералния директор на полицията. В записката, адресирана до няколко силови ведомства се казва, че е  получена информация за подготвян план за самоубийствени нападения и се  препоръчва да бъдат взети специални мерки за сигурност.\r\nДокументи, разпространени от АФП, показват, че директорът на полицията на Шри Ланка Пуджут Джаясундара е издал предупредителен сигнал за висшите офицери преди 10 дни, предупреждавайки, че атентатори планират да ударят \"известни църкви\". \"Една чуждестранна разузнавателна агенция съобщава, че групировката \"Таухит Джамаат\" планира да извърши самоубийствени атаки срещу известни църкви“, се казва в сигнала. \"Таухит Джамаат\" е радикална мюсюлманска група в Шри Ланка, която миналата година беше свързана с вандалски действия срещу будистки статуи.   Министър-председателят Ранил Викремесингхе призна, че е \"имало информация\" за готвените атаки и че разследването ще разгледа \"защо не са взети адекватни предпазни мерки\".    Министърът на телекомуникациите на страната публикува в Twitter снимка на бележката. \"Някои служители на разузнавателните служби са били наясно с това. Затова смятам, че е имало забавяне в действията. Трябва да бъдат предприети сериозни действия за да се установи, защо това предупреждение е било игнорирано\", написа министърът.\r\nЕтническо и религиозно насилие е обхванало Шри Ланка от десетилетия,  като най-значим е 37-годишният конфликт с тамилските бунтовници, последван от подем  през последните години в сблъсъците между будисткото мнозинство и  мюсюлманите.", "date": "2019.04.22", "title": "Жертвите на атаките в Шри Ланка се увеличават, полицията е знаела за атентатите предварително"}
{"url": "https://www.actualno.com/celebrate/zapochva-strastnata-sedmica-news_742041.html", "text": "  От понеделник след Цветница започва Страстната седмица за православните християни. Наречена още \"Седмицата на страданията\", тя е последната седмица от земния живот на Иисус Христос.     Последната седмица на Великия пост църквата нарича Страстна седмица, защото тя е посветена на възпоменанията за последните дни от земния живот на християнския спасител Иисус Христос - неговите страдания, кръстна смърт и погребение.\r\nЗапочва с тържественото му влизане в Йерусалим и завършва с неговото Възкресение. Всеки ден от тази седмица се нарича Велик - Велики понеделник, Велики вторник и така нататък. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден.\r\nНа старобългарски \"страст\" е \"страдание\". По тази причина дните на Христовите страдания от влизането на Исус Христос в Йерусалим за Пасха до смъртта му са наречени \"страстна седмица\". Приближавайки се към кулминацията на тази седмица, всеки от дните от понеделник до събота е наречен Велик.  На Велики понеделник Иисус Христос влязъл в Йерусалимския храм и го намира пълен с търговци. Божият Син изгонил търговците, защото храмът е дом за молитва, а не тържище. В Евангелието се говори за проповедта на Иисус в храма и изреченото от него проклятие над безплодната смокиня - символ на човешката душа, която не познава молитвата, покаянието и не носи духовни плодове.\r\nНа Велики вторник Христос проповядва в храма и дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.\r\nНа Великата сряда Христос е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.    На Велики четвъртък е произнесена смъртната присъда над Иисус Христос и е потвърдена от Пилат Понтийски. В същата тази вечер, която според еврейските вярвания, е началото на следния ден (след залез) Той е разпнат. Разпети петък е Денят на великите страдания на Иисус. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат; разпънат е на Голгота между двама разбойници и издъхва в мъки. Станало слънчево затъмнение и земетресение.\r\nВеликата събота е Ден на оплакването и погребението на Иисус Христос от майка му Света Богородица и жени, носещи миро. Гробът му е запечатан и пред него е поставена стража (вечерта в петъчния ден - тогава църквата отслужва Опело Христово).\r\nНа следващия ден е светлото Христово възкресение. Отново службата започва през нощта. Неделният ден е започнал от залез слънце на съботния ден. След полунощницата в църква свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал.\r\nВ българската домашна православна традиция всеки от дните на Страстната седмица се отбелязва по особен начин. Първите три (Велики понеделник, Велики вторник и Велика сряда) са отредени за разтребване вкъщи, като на рутинната дейност се придава и символично пречистващ характер — прави се за здраве. На Велики четвъртък се спазва строга забрана за работа, боядисват се великденските яйца. На Велики петък (наричан още Разпети петък) в Западна България се украсяват боядисаните яйца с различни мотиви. Ходи се на църква и се минава под масата три пъти за здраве. На Велика събота обикновено се месят и пекат обредните великденски хлябове.\r\nИзточник: БГНЕС   ", "date": "2019.04.22", "title": "Започва Страстната седмица"}
{"url": "https://www.actualno.com/america/poveche-ot-1500-dushi-bjaha-evakuirani-v-iztochna-kanada-zaradi-navodnenija-news_742122.html", "text": "  Повече от 1500 души бяха евакуирани в Източна Канада заради наводнения. Над 600 военнослужещи бяха мобилизирани, за да помогнат на засегнатите хора, съобщиха канадските власти, предаде БГНЕС     Затоплящото време по Великденските празници доведе до наводнения, дължащи се на обилните дъждове и топенето на снега от Онтарио до Южен Квебек и Ню Брънзуик.   Властите, които първоначално се страхуваха от повторение на катастрофалното наводнение през 2017 г. в Квебек, най-тежкото от половин век насам, изразиха умерен оптимизъм. \"Ние сме оптимисти за предстоящите дни,\" каза говорителят на Гражданска защита Ерик Хоуде за АФП. \"Ще има значителни наводнения, но като цяло те не са на нивото на 2017 г., с изключение на някои области като езерото Сен Пиер на река Св. Лорънс в Квебек. Голямата разлика от 2017 г. е нивото на подготовка на общините и гражданите\", добави той.\r\nПрез последните няколко дни в засегнатите райони са мобилизирали доброволци и са разпределени стотици хиляди торби с пясък, за да бъдат издигнати бариери и да бъдат предпазени къщите в застрашени райони. Най-засегнатите райони са около Отава и на юг от Квебек, където са евакуирани близо 800 души. Повече от 1 200 домове бяха засегнати от наводненията в Квебек в неделя. Провинциалните правителства на Квебек и Ню Брънзуик поискаха подкрепления от военните за справяне с бедствието.  Около 200 войници бяха мобилизирани в Квебек в събота и близо 400 други край Отава, в Лавал на север от Монреал и в Троа-Ривиер между Монреал и Квебек Сити.\r\nВ събота наводнението взе първата си жертва в община Понтиак, западно от Отава - 70-годишен мъж, който не е видял, че мост бил отнесен и паднал с автомобила си в реката.   ", "date": "2019.04.22", "title": "Повече от 1500 души бяха евакуирани в Източна Канада заради наводнения "}
{"url": "https://www.actualno.com/society/stotici-dryvcheta-shte-bydat-zasadeni-v-chest-na-denja-na-zemjata-news_742127.html", "text": "  Учени и служители на Българската академия на науките (БАН) ще засадят 150 дървета по повод Деня на Земята 22 април. Инициативата е на Националния институт по геофизика, геодезия и география (НИГГГ) и Института за гората (ИГ) и се посвещава на 150-годишнината на БАН.     Ще бъдат залесени зелени площи пред сградата на НИГГГ в научния комплекс на БАН на 4-ти км. Избрани са фиданки от повече от 25 широколистни и иглолистни вида, предимно с местен произход, както и красиво цъфтящи дървета. Дървесните видове са подбрани според условията на терена, съобразен е и контакта им със съществуващата там растителност, съобщиха от БАН.   Прилежащите зелени площи около НИГГГ са предварително зонирани, като засадените дървесни видове ще отговарят на условията и конкретните нужди за подобряване функциите на зелените системи – ограничаване на шума, облагородяване на ландшафта и допълване на парковата среда.\r\n22 април се отбелязва като Ден на Земята от над половин милиард души по целия свят. Всяка година Международната мрежа за Деня на Земята координира действията на повече от 12 000 партньори в 174 държави, насочени към опазване на планетата Земя и съхраняване на живота върху нея. Мрежата се стреми да създаде широка гражданска подкрепа за устойчиви и ефективни екологични политики за развитие по целия свят.  Официален старт на залесяването ще бъде даден в 13:00 часа на 22 април 2019 г. пред сградата на Националния институт по геофизика, геодезия и география в научния комплекс на БАН на 4-ти км.", "date": "2019.04.22", "title": "Стотици дръвчета ще бъдат засадени в чест на Деня на Земята "}
{"url": "https://www.actualno.com/business/spad-v-biznesa-sys-stari-koli-news_742135.html", "text": "  Отчита се спад в търговията със стари автомобили. От началото на годината с 9,2% по-малко са регистрациите на употребявани коли, съобщава      Опирайки се на данните, вестникът прогнозира, че много търговци от бизнеса с употребявани автомобили са изправени пред фалит. По данни на МВР с 4621 употребявани коли и лекотоварни автомобили са стигнали до пазара като нов внос, в сравнение с първото тримесечие на 2018 година.   До началото на април 2019 г. у нас са регистрирани 52 585 коли над 6-месечна възраст. За същото време на 2018 година те са били 57 206. Леко увеличение на регистрациите има при колите до пет години. \r\nОт Асоциацията на вносителите на автомобили уточняват, че спадът е с около 60%. От там уточняват, че причината е във високите разходи за първоначална регистрация, пренаситения пазар и недостатъчното средства на българина.  В момента предлагането на коли е голямо, а автокъщите са препълнени. В същото време не се наблюдава отказ от дизеловите автомобили.\r\nОт 2021 година в България може да бъде създаден фонд за поощряване на купуването на електромобили.   ", "date": "2019.04.22", "title": "Спад в бизнеса със стари коли"}
{"url": "https://www.actualno.com/actualno/glasuvajte-za-peevski-da-mu-e-pone-malko-gadno-i-na-es-news_742187.html", "text": "  Делян Пеевски е на второ място в , но лидерът и формално председател на Движението Мустафа Карадайъ мислел да се откаже от мястото – ще участва обаче в изборите. Дори и да не беше така обаче, последните прогнози от сайта на Европейския парламент сочат, че ДПС в следващия Европейски парламент.      Чудесно! Време беше – извън концепцията, че блато като българското се оправя само в стил Френската революция, си е явно, че нещо шоково трябва да се случи. А влизането на Пеевски в Европейския парламент (ЕП) ще е шоково. Защото той ще донесе със себе си определено корпулентен опит за \"нещата от живота\" в България:\r\n- Как не се ходи на работа и последствия няма.  - Как се пишат някои важни закони – с леко затворени очи. По този параграф няма да е абсолютно уникален, но ще разчитаме да е както в България нахален.\r\nТези две точки абсолютно сигурно ще са идеален пример за все още слепите бюрократи от ЕС защо въобще съществува евроскептицизмът. Просто е – заради такива като Пеевски, при които всичко е законно, макар да има куп показно, че нещата не стоят наред. И тъй като явно с приказки, описания, осветляване на връзки и взаимовръзки няма да стане, време е за пример! Ако светлият пример на Пеевски за професионализъм не светне лампичката и в ЕС, за да им стане ясно, че както не сме се освободили от турско робство сами, така няма да го направим и от олигархични зависимости сега, значи наистина няма начин извън историческия \"революционен\" опит. Който не е наясно, да попрочете как са се формирали най-силните държави в света – примерите за демокрация. И не само да прочете, ами и да поразмисли.", "date": "2019.04.22", "title": "Гласувайте за Пеевски – да му е поне малко гадно и на ЕС"}
{"url": "https://www.actualno.com/politics/prokuraturata-oshte-mylchi-za-rekordno-goljamata-terasa-po-apartamentgejt-news_742132.html", "text": "  Държавното обвинение засега не показва, че обръща внимание на сигналите срещу зам.-председателя на Антикорупционната комисия (КПКОНПИ) Антон Славчев относно имотните му сделки, които бият всички рекорди по цена за квадратен метър. Заместникът на Пламен Георгиев се оказа с квадратура 244 кв. метра и на апартамент с обикновени размери - 63 кв. метра, но с необикновена цена - 18 639 лв., или 151.27 евро за квадрат. Имотите са закупени през 2010-2011 година в чисто нова сграда в столичния кв. \"Хиподрума\", припомня в. \" \".     Според имотната декларация на Антон Славчев той е единият от тримата собственици на остъклената тераса с площ на игрище. Другите са жената, с която живее - Зорница Тодорова, и брат му Светослав Славчев. Излаз към терасата, обрамчваща първия етаж на луксозната сграда на ул. \"Нишава\", имат само три апартамента и те също са собственост на двамата братя и на спътницата на Антон Славчев, разкри разследващият сайт \"Биволъ\". Славчев е купил жилището от 63 кв. метра за 18 639 лв. (според декларацията му), а брат му Светослав по същото време е взел в същата сграда ателие с площ 80 кв. метра за близо 100 000 лв.   Всичко това е отбелязано в сигнал на гражданско сдружение \"Боец\" до прокуратурата преди повече от седмица, но държавното обвинение все още не се е задействало. Това може би се дължи на факта, че именно Славчев трябва да провери своя шеф заради придобивката, с която се прочу - тераса от 186 кв. метра със сауна, барбекю, душ и зимна градина, за която Георгиев и до днес твърди, че е обща част, въпреки че е вписана в нотариалния му акт. Председателят на Антикорупционната комисия излезе в отпуск, докато завърши проверката на прокуратурата.\r\n\"Боец\" беше сдружението, по чийто сигнал ВКП започна проверка срещу зам.-председателя на ГЕРБ и шеф на предизборния щаб на партията Цветан Цветанов. Причината беше разследване на \"Свободна Европа\", което разкри, че вторият човек в ГЕРБ се е сдобил с луксозен апартамент с личен асансьор в кооперация \"Летера\". Проверки се извършват и на други замесени в \"Апартаментгейт\" - шефа на следствието Борислав Сарафов заради имоти на сина му, бившия министър на правосъдието Цецка Цачева, бившия зам.-министър не енергетиката Красимир Първанов, бившия зам.-министър на спорта Ваня Колева, депутата от ГЕРБ Вежди Рашидов. Под ударите на прокуратурата попадна и председателят на ВКС Лозан Панов. Единственият, който все още се измъква сух от скандала, е Антон Славчев.  ", "date": "2019.04.22", "title": "Прокуратурата още мълчи за рекордно голямата тераса по \"Апартаментгейт\""}
{"url": "https://www.actualno.com/europe/pobediteljat-na-prezidentskite-izbori-v-ukrajna-iska-da-vyzobnovi-mirnija-proces-sys-separatistite-news_742106.html", "text": "  Победителят на Владимир Зеленски обяви, че ще възобнови мирните преговори със сепаратистите в Източна Украйна, а в тях ще участват Русия и Запада, предаде БГНЕС.     \"Във всеки случай ще продължим мирния процес от Минск, ще го възобновим\", заяви Зеленски на пресконференция след като екзит пол проучване показа, че той печели 73% от гласовете.   \"Мисля, че ще направя и персонални промени\", каза още Зеленски и призна, че обмисля смяна на главния прокурор на страната. Новоизбраният президент обясни, че е готов да потърси помощ от досегашния държавен глава Петро Порошенко, ако му потрябва такава. Зеленски допусна, че може да назначи Порошенко на държавна длъжност.", "date": "2019.04.22", "title": "Победителят на президентските избори в Украйна иска да възобнови мирния процес със сепаратистите "}
{"url": "https://www.actualno.com/music/prodadoha-pianoto-na-djon-lenyn-za-575-000-dolara-news_742174.html", "text": "  Продадоха на търг за над 500 000 долара пианото на един от основателите на \"Бийтълс\" Джон Ленън (1940-1980 г.).     Търгът беше организиран от базираната в Ню Джърси фирма Gotta Have Rock and Roll. Първоначално експертите бяха оценили пианото на сума между 800 000 долара и 1.2 млн. долара.\r\nВ крайна сметка за него бяха платени 575 000 долара, като към тази сума трябва да се добавят и 25% такса на аукционната къща. Американският колекционер на музикални инструменти Джим Ирсей се похвали в Twitter, че той е новият собственик. \"Това е отговорност, към която аз се отнасям много сериозно, имайки предвид бъдещите поколения\", написа той.  По данни на Forbes Ирсей притежава състояние от 2.7 млрд. долара. В неговата колекция влизат китарите, принадлежали на Джон Ленън, Ринго Стар и Боб Дилън.\r\nПианото е изработено през 1872 г. Предполага се, че Ленън го е придобил през 1966 г. Според експертите той е импровизирал на него, когато е пишел песни.", "date": "2019.04.22", "title": "Продадоха пианото на Джон Ленън за 575 000 долара"}
{"url": "https://www.actualno.com/politics/nastimir-ananiev-prizovavam-vsichki-da-glasuvat-s-preferencii-nashata-lista-e-naj-grajdanska-news_742185.html", "text": "  Вчера, на Цветница, един от най-хубавите български празници, Европейска партия Волт регистрира листата си в ЦИК за участие на евроизборите на 26 май 2019 г.     Водач на листата е Настимир Ананиев. За първи път в България от началото до края на листа се редуват мъж, жена, мъж, жена и т.н., а историческото за страната е, че чужденец попада сред кандидатите за Европейския парламент. Това е холандецът Дани Ван Сантен, който от 3 години работи и живее в София, а съвсем скоро ще се ожени за българската си приятелка. Сред останалите предложения на Волт България са утвърдени адвокати по европейско правосъдие като Мартин Граматиков, Светла Миланова и Борислав Тасев. В листата има също така предприемачи, експерт в Европейския парламент като Златимира Цолова, директор на училище, студентка, търговец и пенсионер.\r\nНастимир Ананиев е голям привърженик на преференциалното гласуване и призова всички да използват преференция, независимо дали ще гласуват за първия или за последния в листата.\r\nДруг интересен факт е, че листата на Волт е от 16 кандидата, като по този начин има по равен брой мъже и жени.  „Волт държи повече дами да участват в политиката в България“ заяви лидерът на Волт.\r\nВолт е част от първата общоевропейска партия с над 31 организации в Европа, 12 регистрирани партии в Европейския съюз и вече 8 регистрирани партии за участие на европейските избори през май.\r\nЕто пълния списък на кандидатите на ПП Волт за изборите през месец май:      Настимир Ананиев има две висши образования – едно от Грифит Колеж в  Ирландия и едно от Американския университет в България. Завършил е  престижното училище Кенеди в Харвардския университет. Бил е маркетингов  директор за Централна и Източна Европа на най-големия частен колеж в  Ирландия. В момента е предприемач и се занимава със собствен бизнес.\r\nОт 2014 г. влиза активно в българската политика, след като е избран  за народен представител в 43-то Народно събрание, а впоследствие става  председател на Комисията по транспорт, информационни технологии и  съобщенията.\r\nАнаниев е първият българин, който оглавява Политическия комитет на  Централноевропейската инициатива, където членуват 18 държави от Европа.  Семеен с две деца.   - Европейско самочувствие на българите\r\n- Европейско здравеопазване и доходи\r\n- Самостоятелна законодателна инициатива на Европейския Парламент\r\n- Силен микро и семеен бизнес\r\n- Поемане на лична отговорност на заемащите публични длъжности  Златимира Цолова има разнообразни интереси в сферата на политиката,  гражданските инициативи и изявено отношение и принос към развитието на  гражданското общество.\r\nВоди се от поговорката „който търси намира” и „с труд всичко се  постига” (и с малко късмет, разбира се). Златимира е завършила Софийския  университет, Американския университет в България и Международното  училище по протокол и дипломация в Брюксел, Белгия.\r\nПрофесионалният й опит е главно от европейските институции,  където над 9 години работи първо в Европейската комисия, а в момента в Европейския парламент. Тя също има  от неправителствена организация с политическа визия (Атлантическият клуб в България), развитие на международни партньорства, организация на обучения и изпълнение на европейски проекти от Американския университет, и в две Европейски институции (Комисията и Парламента). Възприема се като гражданин на света и най-вече на Европа, вярвайки че някой ден България ще бъде Швейцария на Балканите.  Мартин Граматиков е на 45 години. Роден е във Велико Търново, но е  израснал в София. Женен е и има две деца – на 11 и на 15 години.\r\nПо професия е юрист, но има и докторска степен по политология. В момента работи като директор на изследванията в Хагския институт за иновации в правото, който е един от най- известните институти за промотиране на иновации в целия свят. Част от работата му е изследването на правните нужди на хората, като ръководи големи изследвания на хиляди хора за правните им проблеми в ежедневието. Към настоящия момент има проекти от Аржентина, Мали, Уганда, Кения, Бангладеш и Фиджи. Въз основа на тези изследвания формулира политики за повишаване на иновациите, за подобряване достъпността до правосъдие и това то да задоволява нуждите на гражданите. Върху тези проблеми работи вече повече от 20 години. Върховенство на закона и добра, и надеждна система за мониторинга му;\r\nДостъпа до правосъдие, за да бъде удобно за хората и въвеждане на модерните технологии в областта, най- вече за възможността за онлайн разрешаване на спорове;\r\nСпазването правата на човека и фокус върху тях,  във всяка една от политиките.  Венцислава Любенова е живяла 18 години в Ирландия. Съвсем скоро се  връща в България със съпруга си и двете им деца. Има две висши  образования – магистър по „Международен бизнес“ от Дъблинския  университет по технологии и магистър по „Глобални информационни  технологии и системи“.\r\nРаботила е като IT анализатор по киберсигурност и информационни  технологии в компания, намираща се на 5-то място в света по  фармацевтика, биотехнология и медицинска техника. Вярва, че инвестицията  в образованието е с най-голяма възвръщаемост.\r\nНейните приоритети са дигитално управление и иновациите. Убедена е, че така могат да бъдат спестени много средства и време на бизнеса и гражданите.\r\n„Много харесвам естонския модел на управление, който трябва да бъде модел за Европа и България. В Естония за 5 минути може да си подадете данъчните декларации, да си платите битовите услуги или да си отворите фирма“, посочва Любенова.\r\nВенцислава ще работи усилено и за развитието на микро и семейния бизнес, който да се превърне в гръбнак на икономиката на България.  Ивайло Илиев е роден на 14 октомври 1981 г. в гр. Бургас. Средното си  образование завършва в морския град, в продължение на 12 години е  активен състезател на Плувен клуб „Черноморец” – гр. Бургас.\r\nКато професионален спортист, Ивайло знае  как да печели, той има множество медали от различни състезания.\r\nКъм момента се обучава в бакалавърска програма „Бизнес администрация“ в Нов български университет. От 2006 г. до сега работи в сферата на туризма и търговските услуги на различни позиции.\r\nИвайло е областен координатор на Волт за област Бургас.  Светла Иванова е родена във Варна. Завършва средното си образование в Първа езикова гимназия с преподаване на английски и немски език. Има магистърска степен по начална педагогика от Шуменския университет “Епископ Константин Преславски”, както и бакалавърска степен по филология към Нов български университет – София.\r\nИзучавала е управление на образованието към ВТУ “Св.св. Кирил и Методий”. Стипендиант е на американското правителство и организация за глобално развитие и образование IREX по програма TEA  преподаватели по английски език. Работила е за Корпус на мира в България като обучаващ учител. Участвала е и в различни обучения и семинари в страната и чужбина.\r\nИма опит в реализирането на международни проекти в областта на образованието.\r\nЧлен е на професионална общност по професионално образование от 2017 г.  Дани Ван Сантен е на 31 години и е роден  във Венрай, Холандия.\r\nОт 3 години живее в България. Работи в финансовия отдел на  голяма международна компания.\r\n„Преди 3 години дойдох в тази невероятна страна. Веднага се влюбих и никога повече не исках да си тръгна. През тези 3 години започнах да виждам редица проблеми в здравеопазването, корупцията и инфраструктурата. Бях шокиран, че след повече от 10 години в Европейския съюз пътищата и болниците не са се подобрили“.\r\nДани Ван Сантен е първият чужденец, който влиза в листа за европейските избори в България. Твърдо решен е да се бори с корупцията, която възпрепятства повишаването на стандарта на живот.\r\n„Считам, че българите заслужават много повече! Искам да са равни на останалите западноевропейски народи и да не бъдат третирани като „втора ръка“. Вярвам, че следвайки примера на Волтер, мога да бъда тази разлика!“, категоричен е Дани.\r\nСъвсем скоро Ван Сантен ще сключи брак с българската си приятелка. Категоричен е, че иска да отгледат бъдещите си деца в България, заради което има още по-голям стимул да работи за доброто на страната.  Маргарита Кръстева e на 32 години. Родена е и е израснала в София.\r\nИма син на 2 години. Мотивацията ѝ да се включи в политиката е борбата й за достоен живот, добро здравеопазване и добро образование.\r\nЖивяла е в САЩ, където завършва гимназия. Има две висши образования- едното е „Топло и ядрена енергетика“, а другото е „Бизнес администрация“ с профил „Маркетинг“ от университета Кардиф Метрополитън.\r\n„Една от каузите, за които аз ще се боря, ако бъда избрана за евродепутат, е реформа в здравеопазването, защото в момента държавата или няма воля, или не знае как да направи реформи, а те са нужни сега. Важно е да се знае кой и за какво използва средствата от здравноосигурителната каса, от осигуровките, които всеки гражданин плаща. Вярвам, че чрез европейските лостове здравеопазването в България може да достигне изключително високо.  Борислав Тасев е роден във Велико Търново. Завършва средното си  образование в 101-во СОУ “Бачо Киро” в София с профил „Технологичен и  стопански мениджмънт“. След това продължава обучението си с две висши  образования в Нов български университет. Първото е „Право“, а второто  “Политически науки с Европейско управление”. От 2017 г. е съдебен  заседател в Софийски градски съд с мандат до 2021 година. Междувременно  става председател на Съвета на съдебните заседатели в Софийски градски  съд от 2018 година, след като е избран с пълно мнозинство от всички 9  члена на Съвета. Сред основните му отговорности е да представлява всички  181 съдебни заседатели.\r\nПрез годините е заемал различни постове. Има няколко успешни стажа, сред които при съветник на президента по правни въпроси, както и в Министерството на спорта.  Преминал е и през обучение и на тема “Защита на класифицираната информация”.\r\nМотивацията му да се включи в активната политика са ценностите на Волт и желанието му да промени правораздавателната система у нас и в Европа.  Светла Миланова е родена в София, където живее и в момента със своето семейство. Самата Миланова е завършила е „Право“ в Софийския университет “Св. Климент Охридски”. В последните няколко години се ангажира със защита правата на гражданите в съответствие с правото на Европейския съюз и прилагането му в България.\r\n„Моя лична кауза са реформите в нашето общество, най- вече в сферата на законодателството и граждански процесуален кодекс. Чрез тези реформи да се осигури реален достъп на българския гражданин, който да чувства закрилата на закона. Също така, премахване на привилегиите на банките по член 417 и съдебен контрол в изпълнителното производство, който в действителност да работи ефективно“, посочва Светла Миланова.\r\nУбедена е, че реформите в съдебната система ще имат основополагащ тласък на борбата с корупцията в България и Европа.\r\nДълбоко вярва в хуманните ценности на европейската цивилизация и се гордее с достиженията й.\r\n„Радея за едно нормално социално гражданско общество и именно това ме накара да стана част от Волт, и да участвам в европарламентарните избори“, категорична е Миланова.  Кристиян Янкулов е на 21 години  от София. В момента е студент по психология и философия в Нов Български Университет. Говори английски и руски.\r\nПредприемач и едноличен земеделски производител.\r\nПриоритетите са му младежки политики и предприемачество. Вярва ,че с личния пример е най-важен и ще работи в посока  максимален брой млади хора да подкрепят Волт на изборите на 26 май 2019г..  Красимира Гергинова е родена в София. Завършила е висшето си  образование в Свищов, след което 35 години години работи в държавната  администрация.\r\nПенсионер е вече повече от 10 години, но пояснява, че в никакъв случай не се чувства възрастна.\r\n„Вярвам, че всеки пенсионер в България трябва се живее достоен начин на живот. Тук се включват високият жизнен стандарт, европейското самочувствие и доходи и доброто здравеопазване“, пояснява Красимира Гергинова.\r\nТова я мотивира да стане част от европейска партия Волт и се включва в листата за кандидат евродепутат.  Васко Далирадев е на 39 години и е роден в София.. Завършил е 81-во  средно образователно училище “Виктор Юго” с профил Математика и  информатика.\r\nЖенен е и има 4 деца. \"В момента се занимавам с презентиране на продукти за природосъобразен начин на живот.\r\nЗа мен и моето семейство физическото и психично здраве са кауза. През 2013 загубихме дъщеря си след тежко боледуване. След почти 5 години борба за нашето дете, много трудности и липсата на адекватна медицинска подкрепа, загубихме неравностойната битка“, споделя Васко.\r\nТогава осъзнал безпомощността на здравната система в нашата страна. Като основни проблеми посочва липсата на ранно диагностициране, възможност за лечение в чужбина, липса на дарителски кампании и психологична помощ за семействата.\r\nЧаст от промените, за които ще работи са вече заложени в стратегическата рамка за европейско сътрудничество в областта на образованието и обучението, а именно:\r\n– Превръщане на учението през целия живот и мобилността в реалност;\r\n– Подобряването на качеството и ефективността на образованието и обучението.     Йорданка Петрова е родена и израснала в Пазарджик. Завършила е Професионална гимназия по химични и хранителни технологии.\r\nВпоследствие заема високи позиции  във фирми в областта на застраховането и недвижимите имоти.\r\nЛичната й кауза да се включи активно е политиката са децата в неравностойно положение и хуманното отношение към животните.    Георги Стоичков е на 53 години. Работи в Техническия университет в София от около 30 години. Женен е и има две деца.\r\nНеговата кауза е свързана с образованието и по-специално на бюджетите на университетите.\r\n„Може би бяха въведени с добри намерения и цел, но в крайна сметка не постигнаха нищо положително,  защото освен да улеснят счетоводството на администрацията, те не помагат по никакъв начин, нито на преподавателите, нито на учениците“, смята Георги.\r\nДруг приоритет за него, който го е накарал да влезе активно в политиката, е бягството от лична отговорност на администрацията в България.\r\n„В крайна сметка, тази система се издържа от парите на хората и работата ѝ е да помага на гражданите. Иска ми се да взимаме добрите примери от другите уредени държави, за да подобрим нашето състояние“, категоричен е Стоичков.     Анна Филипова е на 27 години и е от София. Има бакалавърска степен по „Икономика“ от Университета за национално и световно стопанство (УНСС). В момента завършва магистратура „Бизнес администрация със специализация “Висш мениджмънт” отново в УНСС.\r\nКато млад човек се интересува от вземането на решенията на общоевропейско ниво и приложението им в законодателството на България. Има активна гражданска позиция по редица чувствителни теми.\r\nКаузата й е да работи за създаването на условия, гарантиращи развитието на хората в неравностойно положение в съответствие с техните права и потребности и с ценностите на хуманното и социално отговорно демократично общество.\r\nДруг от основните ѝ приоритети е хуманното отношение към животните, тъй като е убедена, че това е белег на развитите страни. Категорична е, че е необходимо уеднаквяване на законодателството на страните членки относно закрилата на животни. Анна посвещава усилията си за създаване на европейски стандарти в тази област чрез въвеждане на категорични забрани за безпричинното умъртвяване или подлагане на мъчение на животни.\r\n„Аз вярвам в равенството, свободата и във възможността да живеем достойно, защото това са европейски ценности, а аз съм европеец!“, категорична е Анна Филипова.", "date": "2019.04.22", "title": "Настимир Ананиев: Призовавам всички да гласуват с преференции. Нашата листа е най-гражданска"}
{"url": "https://www.actualno.com/crime/ekspert-bolnoto-mjasto-na-malkite-samoleti-e-poddryjkata-news_742190.html", "text": "  \"Късмет е, че откъснатото крило на разбилия се малък на стадиона в пловдивското село Оризари не е ударило някого на терена. Най-вероятно пилотът е успял, доколкото е възможно, да насочи машината към реката.\"     Това коментира експертът Ангел Борисов относно инцидента, при който загинаха двама души. Трагедията се случи на 20 април пред очите на много участници в състезание с дронове, припомня bTV.   Самолетът бе самоделен, копие на известния модел \"Зодиак\". Внезапно обаче крилото му се откъсна, а 45-годишният пилот и 18-годишният му спътник загинаха на място.\r\n\"Не сме имали такъв подобен случай на откъсване на крило без видима причина. Евентуално при много голямо натоварване биха се получили подобни деформации. Този самолет е летял седем години без забележки\", обясни Борисов.  \"Болното място на малките самолети е поддръжката. Пилотите трябва да се занимават с това, но на тях не им достига техническа грамотност и затова стават подобни инциденти\", каза още авиоекспертът.\r\nПо думите му самолетът е минал преглед преди четири месеца, но явно не е направена рентгеноскопия.   \"Не е възможно, при положение че тогава всичко е било нормално, сега крилото да се откъсне\", на мнение е Ангел Борисов.    ", "date": "2019.04.22", "title": "Експерт: Болното място на малките самолети е поддръжката"}
{"url": "https://www.actualno.com/balkani/izborite-v-makedonija-s-rekordno-niska-izbiratelna-aktivnost-news_742173.html", "text": "  Първият кръг от президентските избори в Северна Македония премина вчера с най-ниската избирателна активност в сравнение с предишните избори за държавен глава, съобщава МИА, цитирана от БГНЕС.     Според последните данни за , публикувани от Избирателната комисия, в първия тур на президентските избори тя е била 41,82%, или 755 816 гласували.   На първите преки през 1994 г. са гласували 1 053 761 граждани, а Киро Глигоров е избран за държавен глава с 715 087 гласа.\r\nНеговият наследник, Борис Трайковски, е избран през 1999 г. с 582 808 гласа, като гласувалите са 1 112 703 граждани.  Следващият президент Бранко Цървенковски през 2014 г. е избран с гласовете на 550 317 граждани от общо 909 289 граждани.\r\nГеорге Иванов през 2009 г. градина, когато за първи път е избран за президент, получава 453 616 гласа подкрепа от гражданите от общо 764 039 гласували.   Иванов печели втория мандат през 2014 г. с 534 910 гласа от общо 967 676 граждани.    Новият държавен президент ще бъде избран във втория кръг, който ще се проведе на 5 май. Гражданите ще избират между двамата кандидати, спечелили най-много гласове вчера - Стево Пендаровски и Гордана Силяновска-Давкова. За да бъде избран новият държавен глава, ще трябва да гласуват повече от 40% от регистрираните гласоподаватели, т.е. 723 253 избиратели.", "date": "2019.04.22", "title": "Изборите в Македония - с рекордно ниска избирателна активност"}
{"url": "https://www.actualno.com/kustendil/obshtina-kustendil-s-nagrada-za-razvitieto-na-kulturnija-turizym-news_742260.html", "text": "   . Кметът Петър Паунов получи наградата от Ирина Найденова – член на  УС на Асоциация на българските туроператори и туристически агенти на официална церемония на във Велико Търново.      Награждаването е организирано от АБТТА и е част от програмата на Международното изложение „Културен туризъм“ в град Велико Търново. Община Кюстендил се представи със собствен щанд, брандиран с някои от културните обекти в града – Чифте баня, музеен комплекс „Св. Георги“, ХГ „Владимир Димитров – Майстора“.", "date": "2019.04.22", "title": "Община Кюстендил с награда за развитието на културния туризъм"}
{"url": "https://www.actualno.com/curious/belite-noshti-na-finlandija-se-prenasjat-v-centyra-na-sofija-video-news_742247.html", "text": "  Чували ли сте за феномена \"незалязващо слънце\", при който слънцето не слиза от хоризонта за цели 72 дни? Едно от специалните кътчета на планетата, където можем да наблюдаваме това красиво явление е Финландия.  Сигурни сме, че бихте отлетяли на мига в \"Земята на белите нощи\", но ако нямате тази възможност имаме добра новина за вас - \"незалязващото слънце\" се пренася директно в центъра на София, където ще можете да наблюдавате вечното лято, при това това с коктейл в ръка. От 20 до 25 април на пл. \"Света Неделя\" 5 (от 18:00 до 22:00 часа) отваря врати арт инсталацията , която ще ни потопи в красотата на скандинавската природа с някои от най-характерните й елементи. Посетителите ще имат възможност да наблюдават уникалния природен феномен, да докоснат формата на ледената вода по кристално чистите фински глетчери, както и да усетят аромата на прясно окосена зелена трева. Звучи вълнуващо, нали? Поводът за атрактивната инсталация е новата, вълнуваща форма на , която също отразява необикновения характер на Финландия. \"Водка от земята на незалязващото слънце\" - е изписано на бутилката, но и без да ни напомнят, няма как да пропуснем почерка на финската природа, гледайки изваяната форма на бутилката, напомняща глетчер. Така че ако желаете да се потопите в магията на скандинавската природа и дори да опитате от нея, забъркана в коктейл, не се колебайте - входът е безплатен, а Финландия ви очаква по-ледена и по-красива от всякога! Ако се чудите за какво точно ви говорим - можете да се разходите с нас в следващото видео. Но повярвайте, тази скандинавска магия трябва да се види на живо! ", "date": "2019.04.22", "title": "Белите нощи на Финландия се пренасят в центъра на София (ВИДЕО)"}
{"url": "https://www.actualno.com/montana/izgrajdat-moderen-mladejki-centyr-v-lom-news_742248.html", "text": "   ще израсне на мястото на старата сграда на бившия младежки дом в кв. Боруна. Това е целта на съвместния проект на Община Лом и побратимената сръбска община Панталей, Ниш, който се финансира с евросредства по програмата Интеррег България – Сърбия. В Пантелей пък ще се ремонтира път, който води до известната Церянската пещера и манастира „Св. Йоан“.     Остарялата сграда на някогашния младежки дом в кв. Боруна ще бъде . На първия етаж ще бъдат реновирани салонът със сцената, предвижда се създаването на посетителски салон и битов кът, както и изложбена зала. Вторият етаж ще се превърне в съвременен младежки клуб с аудио-визуална техника, компютри и безплатен интернет, който ще работи и като информационно-туристически център. Ще бъде обновен и дворът с беседки, пейки и цветни градини. Предвиден е и паркинг.\r\n„Радвам се, че – да възстановим и отново да вдъхнем живот на тази сграда на брега на река Дунав, в която деца, младежи и възрастни да се забавляват. Този проект е особено важен за нас и за приятелите ни от Ниш и с това, че той ще допринесе за популяризиране на културно-историческото наследство и ще повиши туристическия интерес към двата града.“ – заяви кметът Пенка Пенкова, която направи първа копка на обекта.  \r\nПо съвместния българо-сръбски проект са предвидени още , посещение в Церянската пещера с танцов пърформанс, посветен на бог Дионис и манастира „Св. Йоан“ край Ниш, посещения на представители на туристическите организации в Лом и Ниш. Ще бъдат изработени брошури и други рекламни продукти  на български, сръбски и английски.     Проектът „Създаване на предпоставки за по-добра достъпност до туристически атракции в Пантелей и Лом чрез подобряване на туристическата инфраструктура и увеличаване броя на туристите\" е на стойност 598 563,14 евро, от които за Община Лом са определени около 367 хил. евро , а за Градска Община Пантелей - 219 720.38 евро. Проектът трябва да бъде изпълнен в рамките на 24 месеца.    ", "date": "2019.04.22", "title": "Изграждат модерен младежки център в Лом"}
{"url": "https://www.actualno.com/analysis/ot-sasht-obmisljat-da-nalojat-sankcii-na-turcija-news_742242.html", "text": "  Съединените щати ще наложат санкции на Турция и ще замразят доставянето на американски изтребители F-35, ако страната пристъпи към придобиването и разполагането на руската система за противоракетна отбрана С-400, заяви в интервю за гръцкия вестник \"Катимерини\" американският сенатор Робърт Менендес.     - Няма вероятност да имат F-35. Ще има санкции съгласно закона, които съществуват днес. Това е покупка на голяма част от военното оборудване от Русия и това е санкционираща дейност за всеки в света - включително Турция.   Няма начин да имате ... F-35, поставен до С-400, който също би могъл наистина да наблюдава същността на технологията, която имаме във F-35. Така че е невъзможно да се случи, \"каза американският политик.\r\nТой отбеляза, че някои от най-силните поддръжници на сделката F-35 и други американски представители, които смятат, че Турция все още е основен партньор в областта на сигурността в региона, са \"много ясни\", че това \"просто не може да се случи\".  Запитан дали САЩ ще обмислят преместването на американските военни бази от Турция в Гърция, ако отношенията между Вашингтон и Анкара продължат да се влошават,\r\nМенендес каза, че въпреки че не вярва, че това ще се случи, САЩ ще направят всичко възможно, за да защитят националната сигурност - включително преместване на своите бази.   Американският политик също приветства Сделката от Преспа между Атина и Скопие, отбелязвайки, че тя ще позволи на Гърция да играе важна роля на Балканите.    ", "date": "2019.04.22", "title": "От САЩ обмислят да наложат санкции на Турция"}
{"url": "https://www.actualno.com/society/prognoza-za-vremeto-22-april-ponedelnik-news_742100.html", "text": "  Днес ще преобладава слънчево време. По-значителна облачност още от сутринта ще има над североизточните райони, а след обяд над цялата страната ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток. Температурите слабо ще се повишат и максималните ще бъдат между 16° и 21°. Вечерта от запад облачността ще се вплътнява и през нощта срещу вторник в Западна България ще завали дъжд, в планините над 2000 метра – сняг. Атмосферното налягане е по-високо от средното за април – ще се понижава. Това съобщи за Агенция „Фокус” дежурният синоптик от Красимир Стоев Националния институт по метеорология и хидрология (НИМХ).     Над Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 2 бала.   Над планините ще преобладава слънчево време, след обяд с временни увеличения на облачността, но само на отделни места ще превали слаб дъжд, над 2000 метра – слаб сняг. Ще духа умерен вятър от юг, по билата - от запад. Максимална температура на височина 1200 метра около 10°, на 2000 метра – около 2°. Вечерта над масивите от Югозападна България облачността ще се вплътни и през нощта срещу вторник на много места ще превали.\r\nВъв вторник ще преобладава облачно време и дневните температури ще са по-ниски. Главно в Западна България ще има и краткотрайни валежи. Вятърът ще остане югоизточен, в Източна България - умерен. През нощта срещу сряда облачността ще намалее и в сряда ще бъде предимно слънчево. Температурите отново бързо ще се повишат. В четвъртък също ще преобладава слънчево време, но ще има и по-значителни временни увеличения на облачността. На отделни места са възможни и краткотрайни превалявания, но съществени валежи не се очакват. Повишението на температурите ще продължи.  ", "date": "2019.04.22", "title": "Прогноза за времето - 22 април (понеделник)"}
{"url": "https://www.actualno.com/music/cypress-hill-sys-zvezda-na-alejata-na-slavata-v-hollywood-news_742259.html", "text": "        Най-известната латино хип хоп група в света Cypress Hill бяха удостоени с още едно голямо световно признание - собствена звезда на алеята на славата в родния им Лос Анджелис. Церемонията по откриването на звездата се състоя в четвъртък 18 април. B-Real, DJ Muggs, Sen Dog и Eric Bobo споделикаха, че са силно развълнувани от факта, че такава висока чест им се оказва и никога не са си и представяли, че ще дойде денят, в който да имат своя звезда в алеята, която като деца са разглеждали с възхищение. Признанието на критиката не идва случайно и незаслужено, защото за последните 30 години Cypress Hill не спират да бъдат номер 1. Дебютният едноименен албум на Cypress Hill е издаден на 13 август 1991г. и достига двоен платинен статус в САЩ с продажби над 2 милиона копия. „Black Sunday” излиза две години по-късно и придобива троен платитен статут като бележи над 3,4 милиона продажби. През 1995-та излиза „Cypress Hill III: Temples of Boom”, „Cypress Hill IV” през 1998г., „Skull & Bones” през 2000г, после идват „Stoned Raiders” (2001г.), „Till Death Do Us Part” (2004г.) и „Rise Up” (2010г.). Следва затишие, но през 2018-та групата се завръща шумно и триумфално с албума „Elephants on Acid”.\r\nКакто вече обявихме, Cypress Hill ще свирят в София на 24 юни в зала Универсиада. Това е супер яко! А знаете ли кое е още по-яко? Това, че с тях идва Mix Master Mike, който светът познава като машината зад грамофоните на гигантите Beastie Boys.\r\nГуруто на грамофонните магии Mix Master Mike не е обикновен диджей, неговата музикална кариера е дълга, сериозна и надскача постиженията на голяма част от имената в гилдията. Награди „Грами“, турне с Metallica, успешни колаборации в телевизионната и филмова индустрия... Път, който го води, заедно с Beastie Boys до “Rock and Roll Hall of Fame” в Охайо... Българската публика ще може да види легендата Mix Master Mike на 24 юни в София, защото той официално турира със Cypress Hill от 2018г. Билетите за концерта на Cypress Hill в зала Универсиада на 24 юни се продават с пълна сила и организаторите препоръчват на всички, които искат да бъдат част от шоуто, да не отлагат тяхното закупуване, поради ограничения капацитет на залата. Билети Ранно Пиле на цена 72 л.в все още има и може да ги закупите онлайн (чрез тикет системата на PaySera), на каса от магазин На тъмно в София на ул. Иван Вазов 13 и по куриер за цяла Българя с наложен платеж на телефон + 359 886 126 995. След изчерването на билетите Ранно Пиле, цената на стандартните билети ще бъде 82лв. ВИП билетите за централната ложа на залата са вече разпродадени!   Билети online (eлектронни билети) - По Куриер за цяла Българя с наложен платеж: + 359 886 126 995    На Каса само в Магазин На Тъмно София /ул. Иван Вазов 13/\r\nПодробности за събитието следете ", "date": "2019.04.22", "title": "Cypress Hill със звезда на алеята на славата в Hollywood"}
{"url": "https://www.actualno.com/burgas/obshtinskijat-syvet-na-sozopol-izbra-nov-kmet-news_742245.html", "text": "  На извънредно заседание днес Общинският съвет на Созопол избра нов кмет на морската община. Това е Катя Стоянова. Тя ще изпълнява временно длъжността до завръщането на титуляря.     Рокадата се наложи заради отстраняването от поста на Панайот Рейзи по искане на прокуратурата, припомня БНТ.   Кандидатурата на Стоянова бе приета с 12 гласа „за\", 5-има съветници се въздържаха.\r\nОще преди гласуването стана ясно, че БСП и земеделците няма да подкрепят гласуването, защото от 20 години Катя Стоянова е в най-близкото обкръжение на Рейзи, а от 12 години е зам.-кмет на общината.  Временната кметица отказа да коментира разследването срещу досегашния кмет. Стоянова уточни, че Община Созопол работи нормално, а екипът ѝ е предоставил всички документи, които прокуратурата е поискала до момента.", "date": "2019.04.22", "title": "Общинският съвет на Созопол избра нов кмет"}
{"url": "https://www.actualno.com/politics/joncheva-predostavja-nov-zapis-na-prokuraturata-otkazvat-da-zavedat-delo-sreshtu-banov-news_742264.html", "text": "  Водачът на листата на БСП Елена Йончева излезе с нови данни по скандала \"Ало, Банов съм\".     На брифинг в централата на \"Позитано\" 20 тя изрази недоволството си, че .\r\n\"Специализираната прокуратура няма да се измъкне от разследване\", категорична е Йончева.\r\nЗатова тя , направен от служител на културното ведомство. Записът е направен с телефон. Самата Йончева е проверила достоверността на записа.  \"Прокуратурата се интересува до този момент от това кой е извършил записа, а не как е извършено престъплението\", обясни Йончева.\r\nДосега тя не е разполагала с оригиналния запис, но това вече е факт. Човекът, направил записа, се и само негово решение щяло да остане дали да се легитимира като свидетел срещу Боил Банов.\r\n\"Няма да издам своя източник. Европейска директива настоява за защита на източника на информация с цел разкриване на корупционни схеми', заяви тя.    \"Освен това етичният кодекс на медиите също гарантира защита на източници на информация\".\r\nТя отново направи паралел с аферата \"Ало, Ваньо\". Йончева настоява с културния министър по същия начин.\r\n\"Знаете, министър-председателят поиска да бъде . Същата съдба готвят на аферата \"Ало, Банов съм\". Надявам се да не им позволим това да се случи\", допълни Йончева.\r\n\"Две-трети от сигналите за корупция за видни политици , според доклад на ЕК. Йончева попита кои са тези видни политически личности. Това е моделът на г-н Борисов, не на г-н Банов\", посочи още тя.\r\n\"В Европа има практика, когато даден запис на политици показва корупция, злоупотреба със служебно положение, търговия с власт и когато той стигне до медиите и му се даде публичност от това .      Ще ви дам пример с Полша 2015 г., когато по време на разговор и от този запис става ясно, че те . Този запис стига до медиите, в резултат на което подава си подава оставката заради изтичане на информация по този случай. на политиците, а дали има извършено престъпление\", заяви Йончева.\r\nНародният представител от ПГ на \"БСП за България \"Пенчо Милков се закани да докаже аферата с документите.\r\n\"Документите, които ви представяме са разделени на три части. Най-съществената от тях е да съпоставим документи с думи, за да видим дали трябва записът да е автентичен, за да може някой да се зачете по-внимателно.\r\nВ началото на записа има едно изявление, че е налице забавяне в строителните работи с 33 дни и по отношение на размера на неустойката 700 хил. лв. Това е така е видно от доклада за проверка на място от МРРБ, която е проведена през месец март и доклада е от 12 март 2016 г. В него пише ясно, че това е така.\r\nВ друго писмо на Министерство на културата те не оспорват, че има такова забавяне, единствено спорят каква е неговата продължителност\", допълни още Милков.   Той припомни, че в записа по \"Ало, Банов съм\" има изявление на министъра, в което той коментира актове 10 за спиране на строителството, за да се заличи забавянето. Милков посочи, че и за това има данни. \"Има писмо от 6 април 2016 г. от министъра на културата, когато той внася тези актове образец 10 - пет наброй. Истината е ,че първите три акта от тези пет не се установяват в нито един документ, съставен във връзка със строителството\", допълни още Милков.\r\nСпоред него прокуратурата не е изследвала и събрала достатъчно данни. Той обясни, че от 12 април 2016 в писмо, подписано от министъра на културата е записано, че строително-монтажните работи са били приключили на 20 януари 2016 г. \"Само че и към април, когато е писано това писмо има достатъчно данни, че строителството е продължавало месеци след това. Тези данни са документирани, защото има съставени актове образци 15 три месеца след януари.\r\nЯвно недатирането на писмата е било нормално в тези отношения, защото при анализа на документите виждаме и нещо друго интересно. Има едно писмо на заместник-министъра на културата,с което той прави искането за окончателно плащане. Това писмо, за разлика от всички други документи по преписката е входирано не с дата и номер от деловодната система на министерството, а с номера на преписката на проекта.\r\nТова означава, че номер от деловодната система просто не е можело да му бъде даден\", коментира още Милков. Той посочи, че БСП има още много доводи. \"Всяка една дума от първоначалния ни сигнал и за злоупотреби с договора за отпускане на финансовите средства и по отношение на обществената поръчка сме ви посочили къде са неуредиците и кои документи го показват. Този анализ ще го представим в прокуратурата с нашата жалба\", допълни Милков.\r\n\"Ние изискахме документи от МРРБ и от Министерство на културата. Документи ни бяха предоставени от МРРБ. Министерство на културата и до настоящия момент не ни е представило документи\", уточни още Милков.", "date": "2019.04.22", "title": "Йончева предоставя нов запис на прокуратурата, отказват да заведат дело срещу Банов"}
{"url": "https://www.actualno.com/asia/63-po-rihter-raztyrsi-manila-news_742261.html", "text": "  Трус с магнитуд от 6,3 по скалата на Рихтер разтърси столицата на Филипините - Манила. е станало в 5:11 ч. местно време (09:11 централно гринуичко време) на дълбочина от 40 км. То е довело до евакуация на хора от централните офиси в града, предаде БГНЕС.     Ройтерс цитира свидетел, който твърди, че офисите в бизнес района Макати Сити в столицата Манила се люлеят.   Засега няма данни за пострадали или щети.", "date": "2019.04.22", "title": "6,3 по Рихтер разтърси Манила"}
{"url": "https://www.actualno.com/asia/nov-vzriv-raztyrsi-shri-lanka-news_742303.html", "text": "  Нов взрив разтърси столицата на Шри Ланка, Коломбо, докато служители се опитвали да обезвредят заложена бомба, предаде \"Спутник\".     Експлозията се е случила близо до църква, която е била обект на , съобщи \"Routers\", цитирайки свидетел.   Бомбата е била заложена във ван и е избухнала, докато екипът се е опитвал да я обезвреди. Според съобщенията, хората са евакуирани от района, предаде БГНЕС.\r\nМалко по-рано полицията съобщи за новооткрити 87 детонатори за бомби на територията на главната автогара на Коломбо.  Въведено бе , като над 1 000 военнослужещи са разположени за осигуряване на сигурност в Коломбо – търговската столица и най-големия град на Шри Ланка.", "date": "2019.04.22", "title": "Нов взрив разтърси Шри Ланка"}
{"url": "https://www.actualno.com/politics/radev-za-dumite-na-borisov-zaplahata-u-nas-idva-ot-politici-i-institucii-news_742304.html", "text": "  Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Това заяви пред журналисти държавният глава Румен Радев, помолен на министър-председателя, че в България има опасност от „военен преврат“, съобщиха от прессекретариата на държавния глава.     Според президента „това е един нелеп и абсолютно излишен дебат“. Честта, достойнството и конституционният ред са присъщи на Българската армия, но, за съжаление, не и на българската политика, заяви . Той призова в навечерието на светлите празници да бъдем „по-обединени и по-смирени“. „Смирението също означава човек да не надхвърля оградата на собственото си понятийно пространство, защото много лесно може да настъпи мини\", подчерта Радев пред журналисти в община Тунджа. Президентът е там по повод празника на общината.    Припомняме, че по-рано в опита си да обясни какво е искал да каже с думите си, че ГЕРБ ще се бори с всички сили срещу пълзящата диктатура, Бойко Борисов заговори за военен преврат. Той се включи в отчета на партията за кампанията гражданския диалог \"Европа в нашия дом\". По време на речта си министър-председателят уточни, че изказването му от седмицата е провокирано от думи на доскорошния началник на кабинета на президента Румен Радев Иво Христов.  ", "date": "2019.04.22", "title": "Радев за думите на Борисов: Заплахата у нас идва от политици и институции"}
{"url": "https://www.actualno.com/crime/sydyt-vyrna-shofiorskata-knijka-na-mestan-news_742403.html", "text": "  Кърджалийският съд отмени постановлението на прокуратурата, с което беше отнета книжката на лидера на ДОСТ , обвиняем за причиняването на катастрофа, при която загина дете, предаде bTV.     „В настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия”, пишат от съда в официално съобщение.   Припомняме, че стана на 14 април близо до прохода „Маказа”, при разклона за село Загорско. Според разследващите и близките на пострадалите политикът е отнел предимството на друг автомобил, в който се е возело цяло семейство. обаче твърди, че другата кола се е движела с голяма скорост и го е ударила челно.\r\nЛидерът на ДОСТ първоначално беше арестуван, а след това му беше определена , която падна отново в кърджалийския съд, като тогава мотивът беше, че размерът на сумата не е оправдан от прокурорите с ясни данни за имотното състояние на политика. По-късно това беше прецизирано и гаранцията беше наложена.  ", "date": "2019.04.22", "title": "Съдът върна шофьорската книжка на Местан"}
{"url": "https://www.actualno.com/politics/opravdaha-bivshija-zam-vynshen-ministyr-hristo-angelichin-news_742299.html", "text": "   , предаде .      е подсъдим за това, че като зам.-министър не упражнил контрол върху работата на директорите на Дирекция „Бюджет и финанси\", Дирекция „Сигурност\" и Дирекция „Управление на собствеността и материално-техническо осигуряване\" във Външно. От това настъпили щети за 214 709 евро. Според обвинението това била цената на 12 телефонни централи, закупени от фирма “Балкантел” на завишени цени. Реални щети обаче няма, тъй като парите били върнати на министерството.   Осъдителната присъда, която бе обявена от второинстанционния съд за незаконосъобразна, бе прочетена от съдия Вилислава Ангелова.\r\nРазследването на прокуратурата започна след сигнал на депутата от БСП Кристиан Вигенин, който бе външен министър в правителството на Пламен Орешарски.  Окончателна дума по делото ще има Върховният касационен съд, ако прокуратурата реши да протестира присъдата.\r\nСрещу Ангеличин има и друго дело за т.нар. самолетни билети, по което е съпроцесник с . На първа инстанция Ангеличин получи 4 г. затвор, а Митов беше оправдан. Предстои делото да се решава в апелативния спецсъд.   ", "date": "2019.04.22", "title": "Оправдаха бившия зам.-външен министър Христо Ангеличин"}
{"url": "https://www.actualno.com/burgas/nad-200-deca-ot-burgas-bjaha-obucheni-kak-da-presichat-pravilno-snimki-news_742255.html", "text": "  Деца от първите класове на училище „Константин Преславски” в Бургас, преминаха обучение . 46 деца бяха запознати с правилата за безопасност на движение. Кампанията се нарича и цели малчуганите да разберат различните ситуации, в които могат да попаднат на пътя. Те научиха, че освен пешеходците и другите участници в движението трябва да бъдат дисциплинирани и внимателни. Представители на ОДМВР Бургас запознаха децата с трафика в града и неговите рискове.      Първокласниците облякоха жълти жилетки и излязоха на пътя под наблюдението на полицаите. Те имаха възможност да се качат в кабината на камион, за да видят какво значи „ ”. Освен това научиха колко е важно да разберат, че са забелязани от водача на камиона или колата, когато минават пред него. Да знаят, че могат да помахат с ръка и едва когато видят подобен жест от шофьора да минат спокойно по платното.  Кампанията за пътна безопасност в Бургас е обучила над . Техният брой ще се увеличи, защото предстои обучението да продължи в училище „Христо Ботев”.", "date": "2019.04.22", "title": "Над 200 деца от Бургас бяха обучени как да пресичат правилно (СНИМКИ)"}
{"url": "https://www.actualno.com/moresport/oshte-edna-prichina-poradi-kojato-kubrat-njama-da-se-bie-s-djoshua-news_742307.html", "text": "        Оказва се, че това не е единствената причина, поради която Кобрата няма да успее да се изправи срещу Джошуа на тази дата.  Тя е свързана с тежката аркада над веждата, която получи в мача с Богдан Дину.   Според правилата на Атлетическата комисия на щата Ню Йорк, трябва да мине определено време от заздравяването на подобна тежка рана, за да получи лиценз за битка на територията му.   Припомняме, че . При един от поредните удари в тялото на Мич Уилямс, в двубоя помежду им, Тервел счупи костица на лявата си ръка. Оказва се, че именно това е и причината българинът да бъде лишен от състезателни права за Калифорния Според местния закон при фрактура на ръката всеки един боксьор получава минимум 180 дни за възстановяване.\r\nТова моментално го спира от възможността през този период да получи лиценз и да се състезава на територията на щата. В статистиката на Пулев в реномирания сайт Boxrec.com e отбелязано, че той няма право да боксира в Калифорния до 19 септември 2019-а.        ", "date": "2019.04.22", "title": "Още една причина, поради която Кубрат няма да се бие с Джошуа"}
{"url": "https://www.actualno.com/europe/naj-bogatijat-datchanin-zagubi-tri-ot-chetirite-si-deca-pri-atakite-v-shri-lanka-news_742327.html", "text": "  Датският милиардер Андерс Холш Поулсен е загубил три от четирите си деца при атаките в Шри Ланка, съобщи BBC.     Подробности не се съобщават, но говорител на бизнесмена потвърди пред медиите за случилото си. Известно е, че по това време Поулсен е бил на семейна ваканция на острова.\r\nНяколко дни преди атентатите едно от децата на милиардера споделя снимка в Instagram със своя брат и двете си сестри, на която се вижда басейн, а локацията е явна - Шри Ланка.   При взривовете на острова загинаха почти 300 души, сред тях 35 чужденци.\r\nАндерс Холш Поулсен на веригата \"Bestseller\", в която се включват марки за дрехи като \"Vero Moda\", \"Jack and Jones\", като има и дял в модния бранд \"Zalando\".", "date": "2019.04.22", "title": "Най-богатият датчанин загуби три от четирите си деца при атаките в Шри Ланка"}
{"url": "https://www.actualno.com/europe/madrid-osydi-ekzekucijata-na-puchdemon-news_742444.html", "text": "  Външният министър на Испания осъди „екзекуцията“ на чучело на бившия каталунски сепаратистки лидер Карлес Пучдемон, което бе запалено и простреляно в южно село с  наближаването на изборите.     \"Отхвърлям ужасното действие срещу фигурата на Карлес Пучдемон в Сорипе и проявите на нетолерантност, на които различни кандидати са станали жертва в тази предизборна кампания,\" писа Жозеп Борел.   Всяка година на Великден, Сорипе организира фалшивата екзекуция на фигура, предназначена да представлява \"това, което е отрицателно за обществото\", което те наричат \"подпалване на Юда \".\r\nТази година няколко мъже, включително общински полицаи, стреляха по чучело на Пучдемон  десетки пъти, според кадри, излъчвани от испански медии.  Истинският Пучдемон понастоящем живее в чужбина в изгнание, след като избяга от Испания след неуспешния опит за отделяне на Каталуния от Испания през октомври 2017 г.\r\nАктът на изгаряне на чучела на различни личности не е нов в Испания, където се провежда на известни и по-малко известни традиционни фестивали.   Но този път фалшивият Пучдемон  беше \"екзекутиран\" в момент, когато напрегната и  бурна избирателна кампания се води преди неделния вот, на който бъдещето на Каталуния ще е основен въпрос.    ", "date": "2019.04.22", "title": "Мадрид осъди „екзекуцията“ на Пучдемон "}
{"url": "https://www.actualno.com/scene/ekipyt-na-shouto-walking-with-dinosaurs-e-veche-v-bylgarija-news_742324.html", "text": "  Световно признатата грандиозна продукция Walking With Dinosaurs – The Arena Spectacular, базирана на отличените с редица награди серии на BBC Studios, пристига в България тази седмица! Шоуто е гледано от над 9 милиона души в повече от 250 града по целия свят.      Внушителният спектакъл Walking With Dinosaurs – The Arena Spectacular показва динозаврите в реален размер, като Подготовката за шоуто продължава цяла седмица, а продукцията пристига в България с 23 тира.\r\nВратите в деня на всеки един от спектаклите ще отворят 60 минути преди обявения начален час на всяко шоу.\r\nБилети за всяко от четирите представления Walking With Dinosaurs – The Arena Spectacular все още могат да бъдат закупени в мрежата на Eventim, както и на място на касата на Арена Армеец в деня на събитието.  ", "date": "2019.04.22", "title": "Екипът на шоуто Walking With Dinosaurs е вече в  България!"}
{"url": "https://www.actualno.com/blagoevgrad/obshtina-blagoevgrad-finansira-s-60-000-lv-dramatichen-teatyr-nikola-vapcarov-news_742380.html", "text": "  По време на днешната сесия на общинския съвет в Благоевград една от най-добрите новини за местната култура беше новината, че Драматичен театър \"Никола Вапцаров\" ще получи . Предложението е на кмета на града д-р Атанас Камбитов и бе одобрен от съветниците.  Средствата са предвидени в Бюджет 2019 на Община Благоевград и ще бъдат насочени за подготовка на Репертоарна програма по повод 100-годишни юбилеен творчески сезон на културната институция.     Преди месец, в интервю за , , че благоевградчани продължават да имат голям интерес към културната институция:\r\n\"Можем да се похвалим със значителен ръст на публика. Това е факт, който ни радва, но и поставя още по-голяма отговорност върху нас – стремим се да правим качествени спектакли и публиката ни да бъде доволна, че се среща с високо изкуство. Категорично мога да кажа, че „благоевградчнаните“ ходят на театър\", каза тя. Това е и един от поводите общината да \"подпомогне\" финансово театъра.\r\nНа сесията стана и ясно, че Благоевград започва нов проект с община Драма (Гърция). Той е с име \"„LYSIS – Съвместни действия за разработването и прилагането на нови технологии за оптималното управление на водните ресурси в градската среда“.  „Изключително ми е приятно, че сте наши гости, винаги сте добре дошли в Благоевград. Сигурен съм, че този съвместен проект е първата стъпка от едно успешно партньорство за в бъдеще. Да тръгнем със сума от близо 800 000 евро е показателно, дай Боже да реализираме проекти за 80 млн. евро. Знам, че можем и сме го доказали. Зад тези цифри стои нашата работа и постигнатите резултати са в полза на нашите градове и жителите в тях“, каза д-р Камбитов.\r\nКметът на Драма Кристолулос Мамсакос също не скри възхитата си от Благоевград и го нарече \"организиран и подреден\".\r\nПроектът е финансиран с Договор за субсидия по Програмата за трансгранично сътрудничество. Главните цели на проекта са подобряване качеството на живот на гражданите и опазване на околната среда и по-конкретно да представи и да популяризира значението на новите интелигентни технологии в управлението на градските водни ресурси.    В същото време, заместник-кметът по култура и хуманитарни дейности в Благоевград Христина Шопова откри \"Великденска работилница\". Инициативата се провежда традиционно в града и е насочена към изработването на великденски аксесоари, направени от деца и ученици.\r\n\"Няма по-хубаво от детския смях и глъч и аз много се радвам, че успяхме тази година да организираме Великденската работилница във фоайето на Община Благоевград. Благодаря на всички,които се включиха! Благодаря на всички деца, че са толкова прекрасни и с такова желание се включват във всички инициативи на Община Благоевград. Благодаря и на родителите, за това че ги подкрепят и стимулират децата да развиват своите интереси\", каза Шопова.", "date": "2019.04.22", "title": "Община Благоевград финансира с 60 000 лв Драматичен театър \"Никола Вапцаров\""}
{"url": "https://www.actualno.com/crime/48-godishen-myj-samo-s-uslovna-prisyda-za-bludstvo-s-dyshterja-si-news_742467.html", "text": "  Мъж на 48-години получи 2-годишна условна присъда от Варненския районен съд за блудствени действия спрямо собствената му дъщеря, съобщава Дарик.     Детето е живеело заедно с родителите си на квартира във Варна, като било изцяло финансово зависимо от баща си.   През този период родителят неколкократно опипвал, целувал, прегръщал, търкал по тялото и в областта на половите органи дъщеря си, използвайки сила.\r\nТя се оплакала от случващото се първоначално пред свои приятелки и семейна позната, а после сама решила да сигнализира полицията.  Мъжът бил признат за виновен за извършени блудствени действия по отношение на непълнолетната му дъщеря в продължение на около година.", "date": "2019.04.22", "title": "48-годишен мъж само с условна присъда  за блудство с дъщеря си "}
{"url": "https://www.actualno.com/starazagora/keltski-trakijski-i-prabylgarski-obichai-shte-pokazvat-v-myglij-news_742351.html", "text": "  Келтският празник Белтен обединява община Мъглиж и сдруженията “Келтско наследство”, “Ценности” и “Творецъ” да покажат традиции, обичаи и игри на хиляди години. Празникът \"Келти в Долината на Тракийските Царе\" ще покаже на гостите за връзката между Тракия и келти, за която в свои изследвания известният траколог проф. Александър Фол. . На този ден келтите са се женели и сгодявали, а край Мъглиж ще бъде демонстрирано как точно се е случвало това. “Огненият” празник се празнува по традиция от залез на 30 април до залез на 2 май и се свързва със cилaтa и плoдopoдиeтo.     Организаторите са подготвили богата програма, в която дeмoнcтpaции нa pитyaли и бoйни yмeния нa ĸeлти и тpaĸи ще покаже пpaбългapcĸaтa шĸoлa за оцеляване “БагаTyp”. Първата база на школата е изградена край планинския град, а гостите ще могат да опитат с помощта на инструктори да стрелят с лък, да яздят кон.\r\nЩе има и тpaдициoнни ĸeлтcĸи игpи - xвъpлянe нa чyвaл c тeжecт пpeз глaвa, oбpъщaнe на дърво,както и ще може да се опита ĸeлтcĸи масаж. Автентична келтска музика ще свирят музикантите от групата Тhе А.Х.Е. Рrојесt.\r\nЗа малките гости на празника са организирани работилници по живопис, стъклопис, плъстене с художници и занаятчии от Сдружение “Творецъ”. Децата и възрастни ще могат да си направят и временни келтски татуировки.  Организацията и подготвената представиха днес пред журналисти Сорен Исраелян от “Келтско наследство”, Събина Недева от “Ценности”, кметът на Мъглиж Господин Господинов, Йордан Тотев и Светлин Стоев от “Творецъ” и Явор Гънчев от “БагаTyp”.", "date": "2019.04.22", "title": "Келтски, тракийски и прабългарски обичаи ще показват в Мъглиж"}
{"url": "https://www.actualno.com/interest/ruski-lekari-prisadiha-3-organa-na-dete-za-pyrvi-pyt-v-sveta-news_742463.html", "text": "  Лекари от Научния медицински изследователски център \"Акад. В. Шумаков\" в Москва са извършили успешно присаждане на бели дробове и черен дроб на 9-годишно дете с муковисцидоза, предаде ТАСС. Операцията е направена през февруари и е продължила 16 часа.     Това е първото в света присаждане на три органа едновременно, съобщи на пресконференция руската министърка на здравеопазването Вероника Скворцова.   Уникалната операция за първи път се прави на дете. Досега в научната литература са описани три подобни интервенции при пациенти на възраст 25-30 години, за съжаление неуспешни.\r\nМуковисцидозата е най-често срещаното генетично рядко заболяване, което обикновено се проявява в ранна детска възраст и засяга белите дробове и стомашно-чревната система.  Характеризира се с чести усложняващи се инфекции, които изискват ежедневна рехабилитация и инхалаторна поддържаща терапия. Често пациентът с муковисцидоза приема над 30 таблетки ежедневно, отделя над 3 часа за лечението си и прави близо 10 инхалации.\r\nПричината за заболяването са два дефекта в така наречения CFTR ген, унаследени от двамата родители. Към момента са известни над 1600 различни мутации, които причиняват заболяването.   9-годишният Михаил е страдал и от цироза. Сложното в случая е било намирането на донорски органи, тъй като детето е тежало едва 30 кг. Сега то се чувства добре, движи се само и е готово за изписване.    ", "date": "2019.04.22", "title": "Руски лекари присадиха 3 органа на дете за първи път в света"}
{"url": "https://www.actualno.com/politics/mvnr-vandalskite-projavi-s-nacistka-simvolika-njamat-mjasto-v-nashata-strana-news_742328.html", "text": "  Министерството на външните работи (МВнР) изразява своето силно възмущение по повод провелата се на 21 април 2019 г. в София среща на представители на крайнодесни организации от страната и чужбина.     \"Като и посегателство срещу морала на българското общество и историята на българската държава се разглеждат разлепените некролози и афиши на Адолф Хитлер в различни градове у нас, както и вандалското оскверняване с нацистка символика на паметници и публични сгради.  За пореден път, по най-категоричен и остър начин, осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка една тяхна форма. Изповядването на ненавистническа идеология, заедно с нейните проявления, следва да бъде акт преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата, както в страната, но така също и чрез активно сътрудничество в рамките на процесите на европейската и световна сцена\", посочват още от Българското външно министерство.   \"В навечерието на един от най-светлите християнски празници призоваваме да бъдат защитавани основните европейски ценности като зачитането на човешкото достойнство, свободата на личността и правата на човека. Красотата на българския народ произтича от неговото многообразие – културно, религиозно и етническо, което той е съхранил във вековете на своето съществуване и не следва да бъде позволявано на нищо и никой да го петни и руши.  Всички действия и демонстрации, насаждащи омраза и нетолерантност, са несъвместими с нашето разбиране за цивилизованост и демократичност на едно общество.\r\nБългарското правителство ще продължава да създава необходимите предпоставки за  среда, освободена от всички прояви на дискриминация, включително чрез съвместната си работа с международните организации, като ЕС, ОССЕ, Съвета на Европа и ООН за предприемане на общи постъпки за противодействие на тези негативни явления и с цел насърчаването на взаимно уважение, разбирателство и толерантност.  МВнР изразява силната си подкрепа за работата на компетентните правоохранителни органи и се надява отговорните за разпространяването и демонстрирането на човеконенавистническа идеология да бъдат навременно установени и да понесат цялата строгост на наказанията произтичащи от българското законодателство\", пише още в позицията на МВнР. Припомняме, че заради организацията от страна на Българския национален съюз (БНС) да бъдат поканени европейски организации, които открито , бяха подадени сигнали към СДВР и ДАНС. Отговорът на полицията обаче е, че БНС е легитимно признато от съда дружество и силите на реда могат да се намесят ако има нарушение на обществения ред. ДАНС пък не са знаели за организацията на такова събитие преди изрично към тях да бъде подаден сигнал.    ", "date": "2019.04.22", "title": "МВнР: Вандалските прояви с нацистка символика нямат място в нашата страна"}
{"url": "https://www.actualno.com/crime/30-godini-zatvor-za-severin-krasimirov-news_742415.html", "text": "  Северин Красимиров получи за убийството на телевизионната водеща Виктория Маринова, съобщи кореспондентът на в Русе.     Съдът уважи на убитата Виктория и така Северин ще трябва да им изплати общо 450 000 лева.\r\nТой избегна най-тежкото наказание, предвидено от закона за такова престъпление – , защото се призна за виновен и делото се разглежда по съкратената процедура. Поради тази причина наказанието му за изнасилването, блудството и убийството на младата жена бе намалено с една трета, каквато възможност дава законът при този вид процедура.\r\nПрипомняме, че за извършеното убийство, но отрече за изнасилването. Той бе заловен в Германия няколко дни след убийството и екстрадиран в България. На 19 октомври 2018 г. Окръжният съд в Русе го остави за постоянно в ареста. При гледането на мярката му, Красимиров заяви: „ ”. Окръжната прокуратура в Русе назначи петорна комплексна съдебно медицинска психологична и психиатрична експертиза на обвиняемия, заключението на която сочи категорично, че Северин Красимиров е вменяем и може да носи наказателна отговорност за извършеното.  ", "date": "2019.04.22", "title": "30 години затвор за Северин Красимиров"}
{"url": "https://www.actualno.com/starazagora/v-stara-zagora-zapochna-daritelskata-kampanija-za-notr-dam-news_742395.html", "text": "  Във фоайето на общината, в Регионална библиотека \"Захарий Княжески\" и в библиотека \"Родина\" в Стара Загора ще бъдат разположени трите кутии за дарения за катедралата \"Нотр Дам\", в която преди седмица избухна пожар.     \"Това е жест на солидарност, който отправяме към Париж, нашата съпричастност, защото това е паметник на културата не само за Франция, не само за франкофоните, а за всички ни\", каза зам.-кметът на Стара Загора Иванка Сотирова по време на началото на кампанията днес.\r\nСтартът й беше даден в присъствието на френските студенти от архитектурното ателие, което разработваше идеи за устойчиво развитие на Стара Загора заедно със свои български колеги.\r\nДнес студентските разработки бяха представени пред специализирана публика - Камарата на архитектите, Камарата на инженерите и други специалисти.  Набирателната сметка за парижката катедрала могат да се превеждат и по набирателна сметка френския културен институт \"Алианс Франсез\": ", "date": "2019.04.22", "title": "В Стара Загора започна дарителската кампания за \"Нотр Дам\" "}
