{"url": "https://www.actualno.com/society/novinite-naj-vajnoto-za-denja-5-dekemvri-news_1412892.html", "text": "      Редакционният екип на ви представя най-важните новини за изминалия ден.       След драматична парламентарна вечер ГЕРБ и \"Обединени патриоти\" решиха \"да запазят стабилността\", като подкрепят предложението на БСП за 8 лв. партийна субсидия. Така управляващата коалиция приемa идеята на опозицията.   Парламентът прие Закона за държавния бюджет за 2020 г. на второ четене. Народните представители одобриха бюджета на министерствата, Народното събрание и на службите, съобщава bTV. Неочакван обрат в пленарна зала по време на гласуванията в бюджета изглежда ще остави партиите без пари за догодина. Парламентът изпадна в патова ситуация, след като първоначално предложението на БСП за осем лева субсидия беше отхвърлено. То бе подкрепено само от БСП и Обединени патриоти. Против бяха 119 народни представители, 98 - \"за\", шестима се въздържаха. ПГ на \"Обединени патриоти\" подкрепиха левицата.     Бойко Борисов и Корнелия Нинова са се договорили ГЕРБ да не са в пълен състав, за да мине предложението на БСП за 8 лв. партийна субсидия на глас. Това обвинение отправи председателят на ДПС Мустафа Карадайъ пред журналисти в парламента. Днес това се случи - лъсна задкулисното съглашателство на ГЕРБ и БСП. Това каза председателят на ДПС Мустафа Карадайъ, предаде БГНЕС. Карадайъ припомни пред медиите, че днес сутринта ДПС са призовали да наблюдават гласуването на чл. 64 от Закона за държавния бюджет, където са партийните субсидии.    Асоциацията на организациите на българските работодатели (АОБР - която включва четирите най-големи работодателски организации у нас) не подкрепя предложението за увеличаване на минималната работна заплата от 560 на 610 лв. от началото на 2020 г. Некачествената работа на изпълнителя „Джи Пи Груп“ и очевидната липса на сериозен контрол от страна на Столичната община правят все по-видими лошите резултати от ремонта на централната столична улица „Граф Игнатиев“ и района около нея. Само месеци след откриването на обекта той все по-видимо има нужда от нова строителна намеса, пише в. \"Сега\". Вече не е странно, но сагата продължава – преди не беше странно. Така оръжейният търговец Емилиян Гебрев коментира как върви разследването по опита за убийство срещу него. Лидерът на демократите в Камарата на представителите на САЩ Нанси Пелоси поиска да се изготвят основанията за повдигане на обвинения на президента Доналд Тръмп, който по думите ѝ е злоупотребил със служебното си положение, предадоха AFP и Associated Press. Жителите на Съединените щати и Израел са най-застрашени от бедност, казват експертите от фондацията „Бертелсман“. Проучването отбелязва, Безработицата сред завършилите висше образование в последните 5 години е рекордно ниска, едва 2.2%. Това, означава, че условията се подобряват. Те обаче работят на позиции за хора с по-ниско образование и са нископлатени. Това стана ясно думите на Георги Стойчев от \"Отворено общество\" по време на представянето на рейтинговата система на висшите учебни училища в България за 2019г., цитиран от БГНЕС. Най-малко 100 тона пилешко месо със салмонела от Полша са стигнали до българския пазар, признаха от Агенцията по храните. Част от месото е иззето, засега няма данни за заболели от салмонелоза потребители, предаде БНР. Засилен интерес към предстоящия конкурс за генерален директор на БНР отбелязаха в Съвета за електронни медии. Кандидатите са петима мъже и две жени, подали документите си за участие до 17:00 ч днес, когато изтече крайният срок. Светът не е справедлив. Но това не е нещо ново. Новото е бързината и интензивността, с която народната ярост при тази несправедливост прелива в продължителни политически протести. През последните няколко месеца недоволства обхванаха и богатите, и бедните страни - силните демокрации и силните репресивни режими. Посланикът на Република България в Руската федерация Атанас Кръстин е бил извикан днес в Министерството на външните работи в Москва, където му била връчена нота. С нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва. Жители на град Сопот, подкрепени от общинската администрация, излизат на протест срещу \"превода\" на романа \"Под игото\" на съвременен български език. Недоволството си те ще изразят на знаково място в града - пред родната къща на патриарха на българската литература Иван Вазов. Планираните за днес преговори за подписване на нов договор за транзит на газ между Русия и Украйна няма да се проведат, съобщи РИА Новости, цитирана от БГНЕС. Беларуският президент Александър Лукашенко за пореден път обеща страната му да не става част от Русия. Той направи това преди планирани в края на седмицата разговори с руския му колега Владимир Путин за по-нататъшно засилване на двустранните икономически връзки, предаде Associated Press. ", "date": "2019.12.05", "title": "Новините: Най-важното за деня, 5 декември"}
{"url": "https://www.actualno.com/plovdiv/vse-poveche-myje-s-rak-na-gyrdata-lekuvat-v-plovdiv-news_1412901.html", "text": "      Мъж, страдащ от рядко срещаното онкологично заболяване рак на гърдата, се лекува успешно вече 9 години в КОЦ – Пловдив, съобщиха от лечебното заведение. Пациентът е бил диагностициран на 49-годишна възраст в максимално напреднал стадий през 2010 година.      „Мъжът е имал засегнати 11 лимфни възли. За щастие, обаче, не е имало далечни метастази. Минал е през цялото комплексно лечение – операция, химиотерапия,  лъчетерапия, а след това и хормонално лечение“, разказва началникът на Първо отделение по медицинска онкология в КОЦ – Пловдив д-р Антоанета Томова. Последните шест години се редуват различни модерни лекарствени терапии. Вече е в относително добро физическо състояние и качество на живот. Ние продължаваме да се борим за него, след като сме постигнали нелош контрол на болестта, допълни д-р Томова.\r\nРакът на млечната жлеза не е само женско заболяване. От него боледуват и мъжете. То се среща рядко – в 1 процент от случаите с рак на гърдата и при двата пола. Обществото дори не подозира, че „силният пол” може да бъде засегнат от тази болест. Заболяването се диагностицира по-късно, а биологията на тумора е по-агресивна. Според специалистите в ръководения от хирургът-онколог д-р Парашкев Цветков център се забелязва зачестяване на тези случаи при мъжете. От 2016 година досега в Комплексния онкологичен център са лекувани 15 пациенти. В цялата страна се откриват около 40 случая като заболеваемостта всяка година се увеличава с 1,1 процента, съобщи началникът на хирургично отделение д-р Валентин Иванов.\r\nЗа рака на гърдата при мъжете няма скрининг, не се провеждат профлактични прегледи, така както е при жените. По тези причини мъжете с карцином на млечната жлеза идват в по-напреднали стадии, а това прави лечението им по-трудно. Смъртността при мъжете с рак на млечната жлеза е по-висока, отколкото при жените. Клиничната картина е същата като при жените – тумор на гърдата, болка, уплътнение, деформация в по-напредналите случаи, увеличени лимфни възли под мишницата, над ключицата и др. Много е важно при подобни симптоми пациентът да потърси помощ от онколог.  Специалистите от КОЦ – Пловдив напомнят, че в семейства, където мъже или жени са имали онкологични заболявания – майки, сестри, лели, братовчедки, са имали рак на гърдата, на яйчници, генетично са по-предразположени към заболяването. Добре е тези хора да не пропускат профилактичните прегледи и то при сериозни онкоспециалисти. ", "date": "2019.12.05", "title": "Все повече мъже с рак на гърдата лекуват в Пловдив"}
{"url": "https://www.actualno.com/america/belija-dom-napadna-demokratite-zaradi-gotvenija-impijchmynt-na-trymp-news_1412975.html", "text": "      Изявленията на председателя на Камарата на представителите на САЩ Нанси Пелоси относно обвиненията за импийчмънт на Доналд Тръмп са \"егоистични\", и преследват тесните интереси на Демократическата партия, а не на американския народ, заяви говорител на Белия дом, цитиран от РИА Новости.      \"Председателят Пелоси направи точно това, което винаги прави - тя пренебрегна нуждите на американския народ и пропагандира егоистичните си политически интереси.   Измисленият импийчмънт на демократите е явен, едностранен партиен опит да анулира резултатите от свободните и честни избори.\r\nСпоред собственото им признание демократите заявяват, че импийчмънт на президента им трябва, тъй като те не могат да повлияят на резултатите от волята на американския народ\", се казва в изявлението на пресслужбата на Белия дом.  По-рано днес Пелоси се обиди на журналистически въпрос дали мрази президента Тръмп.\r\nПредседателят на Камарата на представителите в Конгреса увери репортерите на пресконференция във Вашингтон, че опитите на демократите за импийчмънт на президента Доналд Тръмп нямат нищо общо с политиката.   Според нея демократите \"изобщо не са щастливи\", а напротив, много разстроени от необходимостта от провеждане на процеса на импийчмънт. \"Но нямаме избор\", каза Пелоси.    Демократите обмислят серия от обвинения срещу Тръмп, включително злоупотреба с власт, възпрепятстване на правосъдието и работата на Конгреса.\r\nАко контролираната от демократите Камара на представителите гласува в подкрепа на импийчмънта на Тръмп, делото ще отиде в Сената, където мнозинството са членове на партията на Тръмп - републиканците, които нямат намерение да свалят президента от власт. ", "date": "2019.12.05", "title": "Белия дом нападна Демократите заради готвения импийчмънт на Тръмп"}
{"url": "https://www.actualno.com/europe/belarus-njamalo-da-stava-chast-ot-rusija-news_1412915.html", "text": "      Беларуският президент Александър Лукашенко за пореден път обеща страната му да не става част от Русия. Той направи това преди планирани в края на седмицата разговори с руския му колега Владимир Путин за по-нататъшно засилване на двустранните икономически връзки, предаде Associated Press.      В беларуския парламент Лукашенко заяви, че няма да подписва никакви документи, които биха могли да навредят на интересите на страната и добави, че всякакви нови близки отношения с Русия ще бъдат формирани въз основа на равнопоставеност.   В Беларус има опасения, че дискусиите за икономиката са кроеж на . Тези опасения бяха подхранени от анексирането от Русия през 2014 г. на украинския Кримски полуостров и подкрепата ѝ за сепаратистките бунтовници в Източна Украйна, отбелязва Associated Press.\r\nЛукашенко отхвърли това виждане и заяви, че Беларус \"никога не е възнамерявал и не възнамерява да става част от която и да било друга държава, дори от братска Русия\". Той опроверга разпространените по-рано твърдения, че .  Руският премиер Дмитрий Медведев също заяви, че засилващата се икономическа интеграция между двете страни .\r\n\"И ние отстъпихме суверенитет, когато се присъединихме към Евразийския икономически съюз\", каза Медведев в интервю за няколко руски телевизии днес.   \"Не трябва да се плашим от това, трябва да се вземат смели решения, за да гарантираме стабилна основа за икономическото и социално развитие на нашите две страни\", заяви той.     ", "date": "2019.12.05", "title": "Беларус нямало да става част от Русия"}
{"url": "https://www.actualno.com/business/parlamentyt-okonchatelno-prie-budjet-2020-news_1412973.html", "text": "      Парламентът прие Закона за държавния бюджет за 2020 г. на второ четене. Народните представители одобриха бюджета на министерствата, Народното събрание и на службите, съобщава bTV.      В бюджета на МОН за догодина ще има 360 милиона лева повече за учителски заплати. Между 17 и 18% ще нараснат заплатите на педагогическите специалисти от 1 януари. Заплатите на социалните работници в Агенцията за социално подпомагане пък ще бъдат увеличени с 15%.   Система за видеонаблюдение и контрол трябва да има и в лицензираните складове за алкохол и тютюневи изделия, реши парламентът. С преходните и заключителни разпоредби на законопроекта за държавния бюджет за 2020 г. депутатите приеха промени в Закона за акцизите и данъчните складове.\r\nВидеокамери освен в складовете, трябва да се монтират и на всички места, определени за влизане или напускане на физически лица от обекта. През ноември с промени в Закона за корпоративното подоходно облагане парламентът гласува подобно видеонаблюдение да има в данъчните складове за горива (бензин, газьол, керосин и др.).   ", "date": "2019.12.05", "title": "Парламентът окончателно прие Бюджет 2020"}
{"url": "https://www.actualno.com/starazagora/baletna-premiera-na-fobi-v-stara-zagora-tazi-vecher-news_1412921.html", "text": "      50-ият Фестивал на оперното и балетното изкуство в Стара Загора тази вечер ще се състои премиерата на балета \"Шопениана\". Постановката е на две примабалерини на Старозагорската опера - почетния гражданин на Стара Загора Снежана Дескова и ученичката ѝ Анелия Димитрова.      Едноактният балет е по музика на Фредерик Шопен и хореография на Михаил Фокин. Решен е с ефектна мултимедия - дело на Сергей Голубев, костюмите са на Първолета Чавдарова-Летиция.   На сцената зрителите ще видят Фиорди Лоха, Анелия Димитрова, Харука Суга, Ромина Славова, Мартина Префето и балета на Държавната опера. \r\nС \"Шопениана\" ще бъде представена ихбалетната миниатюра \"Ромео и Жулиета\". Хореографията е на Силвия Томова върху музиката на едноименната фантастична увертюра на Чайковски. Сценографията и костюмите са на Салваторе Русо.  Анелия Димитрова ще бъде Жулиета, Паскуале Казелли - Ромео. Участват още Сторм Норис, Александър Желев, Ромина Славова, Станко Танев и Драгомир Христов.\r\nБалетната вечер е посветена на 70-ата годишнина на професионалния балет в Стара Загора, под чийто знак преминава и целият балетен сезон на Балета на Старозагорската опера.   Началото е от 19 часа в залата на Държавна опера - Стара Загора.     ", "date": "2019.12.05", "title": "Балетна премиера на ФОБИ в Стара Загора тази вечер "}
{"url": "https://www.actualno.com/politics/patova-situacija-za-subsidiite-v-parlamenta-partiite-bez-pari-dogodina-news_1412910.html", "text": "      Неочакван обрат в пленарна зала по време на гласуванията в бюджета изглежда ще остави партиите без пари за догодина.       Парламентът изпадна в патова ситуация, след като първоначално предложението на БСП за осем лева субсидия беше отхвърлено . То бе подкрепено само от БСП и Обединени патриоти.\r\nПротив бяха 119 народни представители, 98 - \"за\", шестима се въздържаха. ПГ на \"Обединени патриоти\" подкрепиха левицата.   Предложението бе направено между двете четения на Закона за държавния бюджет в преходни и заключителни разпоредби в Закона за политическите партии.   Оказа се, че и предложението за един лев субсидия не събра подкрепа. ДПС не подкрепиха единия лев .\r\nЗа да няма съмнения за аритметически сметки, Йордан Цонев от ДПС предложи поименна проверка преди гласуването. Има 137 депутати до тук, има кворум, обяви по средата на процедурата председателят на НС Цвета Караянчева.\r\nВ проекта за държавен бюджет за догодина правителството предлагаше размерът на държавната субсидия за един получен действителен глас по Закона за политическите партии през 2020 г. да е един лев.    При първото гласуване резултатът беше 103 гласа \"за\", 120 - \"против\" и един \"въздържал се\", с което предложението бе отхвърлено. Последва прегласуване и ново отхвърляне - 104 \"за\", 120 - \"против\", един народен представител се въздържа.   НС излезе в десетминутна почивка за уточняване на казуса, тъй като не е ясно как ще бъдат финансирани партиите и дали ще се върне старото положение от 11 лв. на глас. Към момента в стаята на ГЕРБ в парламента се провежда среща с финансовия министър Владислав Горанов и \"Обединени патриоти\". От своя страна финансовият министър Владислав Горанов отказа да коментира пред журналисти ситуацията и да каже след гласуването и неговите резултати какво ще е фактическото положение.\r\n\"Вие от \"не\" не разбирате ли\", обърна се той към журналистите. При опитите да се разбере в крайна сметка ще има ли субсидия и какъв ще е размерът, Горанов намекна, че ситуацията ще остане същата.   ДПС се обяви за дебат между политическите сили за изработване на модел за финансиране, който да бъде приет от обществото.     Социалистите обявиха, че е застрашен политическият плурализъм, европейските демократически стандарти. ГЕРБ се защити, че са изпълнили волята на над два милиона българи, изразена на референдума. По-рано днес пред медиите в парламента председателят на Движението за права и свободи Мустафа Карадайъ заговори за а искането на левицата за 8 лв. да мине като при гласуването депутати от ГЕРБ не присъстват в пленарната зала.\r\nПредварително разобличихме ГЕРБ и БСП в съглашателство и сега финансирането на партиите е еднакво и справедливо - 0 лв. Това каза председателят на ДПС Мустафа Карадайъ пред журналисти. С оглед на окончателното гласуване и прегласуване на чл. 64 окончателният резултат е 0 лв., т.е. справедливо, еднакво финансиране на всички политически партии.\r\nТова се получи в резултат на това, че днес предварително ги изобличихме в съглашателство и предотвратихме една огромна несправедливост. Това, което се предлагаше обслужва само големите партии ГЕРБ и БСП и ощетява всички по-малки и средни партии. Затова в момента е еднакво справедливо към всички - 0 лв \", каза Карадайъ.\r\nРешението партиите да получават по един лев от държавата за действителен глас беше гласувано от парламента още през лятото. ", "date": "2019.12.05", "title": "Патова ситуация за субсидиите в парламента, партиите без пари догодина?"}
{"url": "https://www.actualno.com/america/demokratite-podgotvjat-obvinenieto-za-impijchmynt-na-trymp-news_1412924.html", "text": "      Лидерът на демократите в Камарата на представителите на САЩ Нанси Пелоси поиска да се изготвят основанията за повдигане на обвинения на президента Доналд Тръмп, който по думите ѝ е злоупотребил със служебното си положение, предадоха AFP и Associated Press.      \"Президентът не ни оставя друг избор освен да действаме, защото отново се опита да опорочи изборите ни за своя лична изгода. Днес искам от председателя (на юридическата комисия в Камарата Джери Надлър) да пристъпи към изготвянето на основанията за повдигане на обвинения (импийчмънт)\", заяви тя в телевизионно обръщение.\r\n\"Действията на президента са в сериозно нарушение на конституцията. Демокрацията ни е заложена на карта. Президентът е , и е поставил под въпрос честността на изборите ни\", каза Пелоси.   Разследването за импийчмънт е съсредоточено около , в който Тръмп иска от него да разследва политическия му съперник демократ Джо Байдън, като същевременно е , припомня AP.  Говорителката на Белия дом Стефани Гришам написа в Twitter, че Пелоси и другите демократи \"трябва да се засрамят\".       Тръмп \"не е направил нищо освен да ръководи страната ни, в резултат на което имаме процъфтяваща икономика, повече работни места и по-силна армия, и това е само малка част от по-важните му постижения. Очакваме с нетърпение справедлив процес в Сената\", добави тя.\r\nСамият Тръмп също реагира остро, като обвини демократите, че използват скалъпени обвинения и се опитват да го свалят от поста без никакъв реален повод. Той предупреди, че в бъдеще процедурата по импийчмънт ще бъде използванa рутинно за атака на следващите президенти, което е в разрез с идеята на нейните създатели.\r\n\"Хубавото е, че републиканците НИКОГА не са били по-обединени. Ще спечелим!\", завършва Тръмп в типичен стил.   \r\nКамарата на представителите може да гласува преди края на годината , но демократите, които имат мнозинство в нея, казват, че засега те не са точно определени. Обвиненията може да включват злоупотреба със служебно положение, подкуп, възпрепятстване на работата на Конгреса и възпрепятстване на правосъдието.    ", "date": "2019.12.05", "title": "Демократите подготвят обвинението за импийчмънт на Тръмп"}
{"url": "https://www.actualno.com/europe/predlojiha-na-greta-tunberg-neobichaen-transport-do-madrid-news_1412930.html", "text": "      Жителите на испанския град Тала-вера- де-ла-Рейна предложиха на да стигне от Лисабон до Мадрид с магаре, съобщава БНТ.      Вярна на принципите си, шведката отказва да използва транспорт, който замърсява околната среда. Предстои обаче да измине 600 км до испанската столица, за да участва в конференцията за климата. Най-вероятно Грета няма да приеме предложението на испанците и ще стигне до Лисабон с влак.   Грета Тунберг пристигна в Португалия на 15-метрова яхта. Тя пристигна в Лисабон след .\r\nНа 1 ноември изпълнителният секретар на Рамковата конвенция на ООН за изменението на климата Патриша Еспиноса обяви, че конференцията ще се проведе от 2 до 13 декември в испанската столица. Тогава Тунберг помоли привържениците си да ѝ помогнат да намери транспорт за прекосяване на Атлантическия океан.   ", "date": "2019.12.05", "title": "Предложиха на Грета Тунберг необичаен транспорт до Мадрид"}
{"url": "https://www.actualno.com/politics/prodyljavat-obsyjdanijata-na-dyrjavnija-budjet-na-jivo-ot-parlamenta-news_1412448.html", "text": "       Депутатите започнаха дебaтите по окончателното . Предвижда се догодина салдото до консолидираната програма да е нулево, като приходите и разходите ще бъдат общо около 47 млрд. лева.        Преди това в Народното събрание минаха и бюджетите на и .\r\nЗаложеният икономически растеж е в рамките на 3,3 на сто, безработицата - 4,1%, а инфлацията - малко над 2. През 2020 г. може да бъде поет нов дълг, включително и чрез външни емисии.   Същевременно . \"Предлагаме сериозна данъчна промяна, чрез въвеждане на подоходно облагане и отмяна на плоския данък. Част от данък доход пък да остава в общините\", заявиха от левицата. \"Решава ли бюджетът проблема с демографската криза или поне започва ли да го решава? Не, изобщо. Няма политика за децата. Няма политика за младите семейства , няма политика за увеличаване на продължителността на живота и политика към възрастните хора.За младите няма никакви стимули за отглеждане на деца, за започване на бизнес. За възрастните хора се предвижда само увеличение на пенсиите с 6 %, които сами разбирате, че не е достатъчно. Вторият проблем, който е огромен за България е здравеопазването. Решава ли се той през бюджета за 2020 г? Не \", отбеляза лидерът на опозицията Корнелия Нинова. Според нея отпуснатите милиони няма гаранции, че ще стигнат до медицинските специалисти, нито има гаранции за финансирането на държавните и общински болници.    \" Третият , включително го чухме от министъра са доходи и бедност. Решава ли бюджета този въпрос? Не, не го решава\" , изтъкна лидерът на БСП. Според нея мерките в бюджет 2020 г. не са достатъчни, те задълбочават проблема с бедността, отварят ножицата между бедни и богати и гарантират увеличаване на неравенството. Като четвърти проблем Нинова изтъкна образованието и посочи, че бюджетът не прави нищо за подобряването в тази сфера . \"По-лошото е, че продължава принципът парите следват ученика. Парите следват ученика означава, че училищата в малките населени места да бъдат закривани, защото няма деца\", обясни още Корнелия Нинова. \"Важният пети въпрос - икономика. В бюджета няма никакви стимули за икономиката, каквото и да говори министърът на финансите. Без увеличаване на доходите няма да има ръст в потреблението. Без увеличаване на капиталовите разходи няма да има ръст в БВП\", коментира Нинова.\r\n\" Предлагаме преизчисляване на всички пенсии , изтъкна още червеният водач Корнелия Нинова. Левите искат един учебник по един предмет и той да е безплатен до 12 клас. Идеите са за разумен бюджет и без да вкарваме държавата в дългове\", посочиха от левицата, но .    Бюджетът на ГЕРБ не решавал въпроса за догонващия растеж. Предложението на управляващите не намалявало социалната поляризация. Не се решавал и въпросът за регионалните различия, критикува опозицията.   Опозицията  отправи и куп въпроси към управляващите. Защо в ситуация на очаквана рецесия се предлага балансиран бюджет, защо се намалява делът на приходите на хазната в БВП, докато при другите държави в ЕС той се увеличава, защо фирмите са с най-малък принос в данъчно-осигурителните постъпления, бяха сред въпросите зададени от БСП.\r\nПо отношение на критиката на БСП за ниския дял на данъчните приходи като процент от БВП, финансовият министър обясни при обсъжданията, че увеличението на този дял е неминуемо и трябва да върви с нарастване на данъчните ставки.\r\nТой отчете, че 4,5 млрд. лв. ще бъде разминаването в приходите и разходите, ако бъдат калкулирани в бюджетната рамка. Според него в Министерство на финансите работят по-добри експерти, отколкото в различни партийни централи.\r\n\"Не че предложенията, които сте направили нямат своята логика и резон, но най-доброто изражение на \", допълни още Горанов. \"Нашите очаквания към днешна дата са в държавния бюджет да постъпят 25, 6 млрд. лв. или с 53, 8 млн. по-малко, или неизпълнение с 0,2 %.   Искам да ви уверя, че текущата статистика за изпълнението на бюджета дава възможност за определена гъвкавост по отношение на разходната част на бюджета, заяви Горанов. Повече пари за съдебната власт Бюджетът на Висшия съдебен съвет ще е 49,5 млн. лв. За следващата година парите за ВКС са в размер на 21, 8 млн. лв. За прокуратурата са предвидени 289 млн. лв., а за съдилищата на Република България е предвиден бюджет от 378,2 млн. лв. за 2020 г. “Получи се общо сумарно увеличение със 70 млн. лв. в бюджета на съдебната власт спрямо предходната година”, сметна министърът на правосъдието Данаил Кирилов. Смятам, че това увеличение ще обезпечи работата на съдебната система включително и ще послужи за увеличение на възнагражденията вътре в съдебната система средно аритметично с около 10%, каза Кирилов. Повишение на средствата за социалните работници  С 15 % ще бъдат увеличени заплатите на социалните работници в Агенцията за социално подпомагане през 2020 г .Предложението бе направено между двете четения от ПГ на „БСП за България“. „За“ текстовете гласуваха единодушно 199 народни представители. Необходимите за увеличението на заплатите средства са в размер на 5 млн. лв.   Поздравявам ГЕРБ и „Обединени патриоти“ за подкрепата на предложението на БСП за увеличаване на заплатите на социалните работници, заяви от парламентарната трибуна водачът на левицата Корнелия Нинова.\"Това е първото, което подкрепяте в този бюджет. Тези хора заслужават съгласие\", отчете тя. Бюджетът на МВР За политиката в областта на противодействието на престъпността отделените средства в бюджета са в размер на 967 441, 2 хил. лв. Предвиденият бюджет за политиката в областта на защита на границата и миграционните процеси възлиза на 234 228, 2 хил. лв. В бюджета по политиките в областта на пожарната безопасност и защитата на населението при извънредни ситуации са предвидени 282 743 хил. лв. на МВР за 2020 г. са в размер на 1 531 438, 5 хил. лв. Остава висящ въпросът кога ще се проведе реформата в МВР и парите в бюджета отиват ли в тази посока, бяха основните въпроси, които засегна опозицията. Социалистите искат повече средства за капиталови разходи, за обновяване на материалната база, за закупуване на още техника за следващата година за преиздаване на лични документи. Рекорден бюджет за отбрана    Разходите за отбрана и ще надхвърлят 2% от Брутния вътрешен продукт. За 2020 г. те предвиждат 1, 5 млрд. лв. Увеличените средства са предвидени за трето поред 10-процентно увеличение на заплатите, за назначаване на 800 нови военнослужещи, за капиталови разходи, както и за провеждането на поредица от мащабни учения. Заложени са средства и за реализирането на други два важни проекта - купуване на бронирана машина за пехотата и нови патрулни кораби за флота. Бюджетът за образование  приеха депутатите в бюджета на МОН за 2020 г. Средствата за „Персонал“ в бюджета на МОН за следващата година ще бъдат 430 млн. лв.. Между 17 и 18% ще нараснат работните заплати на педагогическите специалисти в образователната система от 1 януари 2020 г.За политиката в областта на всеобхватното, достъпно и качествено предучилищно и училищно образование и за учене през целия живот са отделени 650 млн. лв. За политиката в областта на равен достъп до качеството висше образование и развитие на научния потенциал парите за следващата година възлизат на 93 млн. лв. Предвидените средства за Българската академия на науките са в размер на 105, 6 млн. лв. Народните представители приеха и бюджета за държавните висши училища. Софийският университет „Св. Климент Охридски“ получава 73, 5 млн. лв. Бюджетът на Университета за национално и световно стопанство за следващата година възлиза на 23, 9 млн. лв. Стопанската академия „Д. А. Ценов“ в Свищов ще разполага с 4, 3 млн. лв. бюджет през следващата година, а бюджетът на Медицинския университет в Плевен ще бъде 11, 5 млн. лв. Ако аз съм на ваше място сигурно ще намеря не 5, не 10, а сигурно 50 нефинансирани дейности. Всяка една от В никакъв случай с един бюджет не можем да финансираме всички тези потребности\". Това каза министърът на образованието Красимир Вълчев по време на дебата.„Средствата никога не са достатъчни, никога не са били и толкова много. 600 млн. е реалното увеличение за следващата година без увеличението за средствата от ЕС. Според него не може да се приложи принципа, че ще се финансира само това, което даде резултат . „Ще поливаме това дърво, което даде плодове. Тук логиката е обратното, първо трябва да полеем, после да берем плодове“, обясни още Красимир Вълчев. От опозицията изразиха притеснение заради ниските заплати на учителите и неравнопоставеността между училищата. \"Изразяваме притеснение, че единния разходен стандарт за училищата се увеличава с 16 %, а заплатите на учителите със 17 %. Това каза народният представител от групата на левицата Ирена Анастасова по време на обсъжданията. „Би следвало тази година училища, които няма да могат да достигнат това увеличение на заплатите да бъдат подпомогнати по друг начин, за да може да се достигне до това увеличение, без да страдат други пера“, обясни Анастасова. ", "date": "2019.12.05", "title": "Продължават обсъжданията на държавния бюджет (на живо от парламента)"}
{"url": "https://www.actualno.com/balkani/albanija-ima-nov-glaven-prokuror-news_1412935.html", "text": "      Парламентът на Албания избра със 101 гласа \"за\" Олсиан Чела за главен прокурор на страната, съобщава сайтът Ina.      Той ще смени Арта Марку, която изпълняваше длъжността в продължение на 2 години, след като предишният главен прокурор Адриатик Лала подаде оставка заради съмнения в корупция.\r\nЧела започва кариерата си през 2001 г. и е смятан за \"прокурор с тежки случаи\".\r\nПрез 2004 г. е назначен за прокурор в Тежки престъпления – структура, която ръководи 4 години. Член е на управителния съвет Училището за магистрати и преподавател в два университета.  Олиан Чела е лице за контакт на EuroJust в албанската прокуратура. Преминал е през различни обучения в няколко държави от Европейския съюз и САЩ по въпросите на организираната престъпност. Владее 4 езика.\r\nПрокурор Чела разследва някои сензационни случая, сред които грабежа на летището в Тирана през 2016 г. ", "date": "2019.12.05", "title": "Албания има нов главен прокурор"}
{"url": "https://www.actualno.com/politics/gerb-i-patriotite-kleknaha-na-bsp-za-partijnata-subsidija-news_1412940.html", "text": "      След драматична парламентарна вечер ГЕРБ и \"Обединени патриоти\" решиха \"да запазят стабилността\", като подкрепят . Така управляващата коалиция приема идеята на опозицията.      \"Не сме отричали необходимостта от партийни субсидии, но не и когато става въпрос за изнудване. С колегите от \"Обединени патриоти\" постигнахме съгласие да влезем в пленарна зала и отново да дискутираме субсидията, като те настояха да се подкрепи предложението на БСП. За нас е приоритет следващата година да има устойчив и предвидим бюджет\", съобщи министърът на финансите Владислав Горанов след среща с Менда Стоянова.\r\n\"С колегите от \"Обединени патриоти\" ще предложим решение в оставащия дебат в залата. Колегите от \"Обединени патриоти\" настояват да подкрепят предложението на БСП\", уточни Горанов, цитиран от БГНЕС.\r\nМалко по-късно депутатите почти единодушно одобриха партийната субсидия да стане 8 лв. на глас. \"За\" гласуваха 182 народни представители, \"против\" - 1 и \"въздържали се\" - 1, с което предложението бе прието.  От ДПС не участваха в гласуването, тъй като в знак на протест напуснаха пленарна зала преди вота.\r\nПрипомняме, че по-рано днес имаше неочакван обрат в пленарна зала по време на гласуванията в бюджета, който . Предложението на управляващите субсидията да е 1 лев на глас получи подкрепата само на 103 депутати от ГЕРБ, Воля и двама независими.   За сметка на това БСП, ДПС и \"Обединени патриоти\" събраха 120 гласа и успяха да съборят отхвърлят предложението за намаляване на субсидията на левче. В същото време бе отхвърлено и предложението на БСП за 8 лева на глас.    Малко по-рано . Бойко Борисов и Корнелия Нинова са се договорили ГЕРБ да не са в пълен състав, за да мине предложението на БСП за 8 лв. партийна субсидия на глас, обяви лидерът на ДПС Мустафа Карадайъ пред журналисти в парламента.\r\nПо думите му това предложение облагодетелства големите партии за сметка на малките и е удар по демокрацията и плурализма.\r\nКорнелия Нинова категорично отрече, като на свой ред обвини ДПС, че се опитват да замаскират собственото си участие в управлението. ", "date": "2019.12.05", "title": "ГЕРБ и Патриотите клекнаха на БСП за партийната субсидия"}
{"url": "https://www.actualno.com/europe/svetovnite-ceni-na-hranitelni-stoki-skachat-naj-znachitelno-mesoto-news_1412769.html", "text": "      Световните цени на храните са нараснали значително през ноември, отбелязвайки големи скокове в цените на месото и растителните масла, въпреки малко по-ниските цени на зърнените култури, съобщи Агенцията за храните на ООН, цитирана от \"Euronews\".      Индексът на Организацията на храните и земеделието (FAO) за цените на храните, който измерва месечните промени в потреблението на зърнени култури, маслодайни семена, млечни продукти, месо и захар, удари 26-месечен връх през ноември, достигайки средно 177,2 пункта, което е с 2,7% повече спрямо предходния месец и с 9,5% на годишна база.   Организацията също така прогнозира, че производството на зърнени култури ще достигне най-силния си период с 2,714 милиарда тона за 2019 г., което е с 0,4% повече от последната прогноза.    Индексът на цените на зърнените култури е спаднал с 1,2% до 162,4 пункта при големи експортни доставки и силна конкуренция сред световните производители, определящи цените на пшеницата. Цените на ориза са паднали до шестмесечен минимум, тъй като новите нива на реколтата увеличават натиска.\r\nИндексът на цените на растителното масло се е повишил с 10,4% до 150,6 пункта, като достигна най-високата си точка от май 2018 г., воден от по-стабилните цени на палмово масло, които се засилиха заради силното търсене на внос, увеличената употреба на биодизел и опасенията относно възможен недостиг на доставки.       Индексът на цените на месото регистрира най-голямото увеличение на месечна основа от май 2009 г., като се повиши с 4,6% от октомври до 190,5 пункта. Най-силно се е увеличило говеждото и овчето месо, вследствие на търсенето от Китай и наближаващите празници в края на годината.\r\nИндексът на цените на захарта е средно 181,6 пункта, което е с 1,8% повече от октомври, водено от очакванията за по-голямо търсене.\r\nИндексът на цените на млечните продукти е средно 192,6 пункта, незначително увеличение в сравнение с октомври, след два месеца на спад.\r\nАгенцията повиши прогнозата си за глобално производство на зърнени култури през 2019 г. с 0,4% в сравнение с нивата от 2018 г., оценявайки световната продукция на зърнени култури на 2,714 милиарда тона.\r\nПроизводството на пшеница сее нараснало с 4,8% до 766,4 милиона тона.      Глобалното производство на ориз е 515 милиона тона, което е с над 1,6 милиона тона по-голямо спрямо предходната прогноза, която предполагаше спад от 0,5 процента от най-високия период за 2018 г., посочва агенцията. ", "date": "2019.12.05", "title": "Световните цени на хранителни стоки скачат, най-значително - месото"}
{"url": "https://www.actualno.com/starazagora/v-sinio-bjalo-grejna-kolednata-elha-v-stara-zagora-snimki-news_1412937.html", "text": "      Стотици старозагорци се събраха на площада пред сградата на общината, където днес посрещнаха Дядо Коледа и . Тази година празничното дърво е в синьо-бяла украса.       За веселото настроение преди тържественото запалване се погрижиха помощниците на добрия старец от Детска театрална школа \"Фантазио\" при Народно читалище (НЧ) \"Родина-1860\", които разпитваха децата на площада дали са слушали, дали са писали на Дядо Коледа и очакват ли подаръци.   Начало на празника дадоха малките певци от Вокална студия \"Розов свят\" при НЧ \"Св. Климент Охридски\". Иванка Сотирова, заместник-кмет на община Стара Загора изпълни заръката на стопанина на града и извика на сцената големите джуджета, усърдно работили Стара Загора да е най-красивият град.\r\nТя покани на сцената колегите ѝ Йордан Николов и Красимира Чахова, председателя на общинския съвет Мария Динева и областния управител Гергана Микова, които заедно да посрещнат Дядо Коледа.        \"Пожелавам да има много добрина, да си отворим сърцата и да помагаме на всички, защото малки и големи трябва да са щастливи\", обърна се Сотирова към събралите се старозагорци. Всички заедно извикаха белобрадия старец, който даде начало на обратното броене до запалването на елхата. Празникът продължи със светлинни илюминации и концерт на вокална студия \"Розов свят\".    ", "date": "2019.12.05", "title": "В синьо-бяло грейна коледната елха в Стара Загора (СНИМКИ) "}
{"url": "https://www.actualno.com/society/haknaha-lichni-danni-na-klienti-na-siela-news_1412949.html", "text": "      \"Клиентите, които са пазарували с карта по време на ноемврийската промоция на издателство \"Сиела\", трябва да проверят банковите си сметки, защото има съмнение, че е имало неправомерен достъп до администраторския профил на онлайн книжарницата на компанията\". Това се разбира от писмо на издателството, изпратено до клиентите, пише .      В писмото се казва, че е възможно трето, неоторизирано лице, да е получило достъп до лични данни и чувствителна информация за клиентите като име, адрес, имейл, банкова сметка.   Затова клиентите трябва да уведомят банката си за риска и да предприемат съответните мерки да не се стигне до неприятни последици. Писмото завършва с уверението, че \"Сиела\" е предприела допълнителни мерки за сигурност. ", "date": "2019.12.05", "title": "Хакнаха лични данни на клиенти на \"Сиела\""}
{"url": "https://www.actualno.com/politics/karadajy-gerb-i-bsp-se-chuvstvat-nad-zakona-news_1412959.html", "text": "      Днес това се случи - лъсна . Това каза председателят на ДПС Мустафа Карадайъ, предаде БГНЕС.      Карадайъ припомни пред медиите, че днес сутринта ДПС са призовали да наблюдават гласуването на чл. 64 от Закона за държавния бюджет, където са .   \"Защото ние предполагахме и до нас достигна такава информация, че БСП и ГЕРБ са влезли в задкулисно съглашателство за субсидиите против демокрацията и плурализма. Размер на субсидията, която е достатъчна само за големите партии ГЕРБ и БСП и не е достатъчна за по-малките партии. Видя се популизма и на ГЕРБ и на БСП\", каза той.\r\nПо думите му двете най-големи партии си позволили да нарушат съзнателно и арогантно правилника за организацията и дейността на НС.  \"В чл. 71 е казано, че прегласуване, повторно гласуване може да има веднага след гласуването, каквото имаше когато се гласува чл. 64, когато му беше времето и такова гласуване беше проведено. Видяхме от г-жа Караянчева отказ да следи за изпълнението на правилника на Народното събрание, тя се отказва по този начин да бъде председател на НС, защото всички народни представители са длъжни и са се клели да спазват Конституцията и законите на страната, а тя най-арогантно и абсолютно съзнателно наруши правилника и се отказа да следи за изпълнението на правилника за организацията и дейността на НС. Това е ГЕРБ, това е БСП. Те имат усещането, че са над закона\", каза Карадайъ.\r\nТой посочи, че по този конкретен повод и за \"тяхната арогантност в политиката изобщо като цяло\", най-вероятно ДПС ще изразят своята позиция и оценка.   Карадайъ опроверга обвиненията в лъжа и повтори, че лъснало задкулисното съглашателство на ГЕРБ и БСП. \"От БСП днес твърдяха, че аз съм лъгал, не знам кой лъже. Фактите мисля, че говорят точно обратното на това, което твърди г-жа Нинова. Явно тя лъже.    ГЕРБ твърдяха, че няма такива съглашателства, обаче и те нарушиха правилника за организацията и дейността на Народното събрание. Явно и те лъжат. Явно популизмът, лицемерието в политиката са много по-важни от правилата\", заяви Карадайъ. ", "date": "2019.12.05", "title": "Карадайъ: ГЕРБ и БСП се чувстват над закона"}
{"url": "https://www.actualno.com/politics/shopov-objavi-che-dps-se-finansira-kato-turska-i-nacionalisticheska-partija-nakazaha-go-news_1412905.html", "text": "      ДПС се финансира и ще се финансира като турска и националистическа партия.      Това каза Павел Шопов от \"Атака\" в реплика към Стоян Мирчев от БСП по време на дебата за партийните субсидии.   \"Различни проблеми и виждания по въпросите. Едни са прави, други не са. Въпрос на демокрация, на референдум\", допълни Шопов.\r\n\"Г-н Мирчев кажете истината, защото вие сте човек, който много добре знае. Турският реваншизъм, турският национален интерес са се финансирали от бившата метрополия. Това е отговорът\", каза още Шопов.  Председателят на парламента Цвета Караянчева наказа Павел Шопов от \"Атака\" със забележка заради изказването му. ", "date": "2019.12.05", "title": "Шопов обяви, че ДПС се финансира като турска и националистическа партия, наказаха го"}
{"url": "https://www.actualno.com/society/7-dushi-se-borjat-za-nov-shef-na-bnr-news_1412972.html", "text": "      Засилен интерес към предстоящия конкурс за генерален директор на БНР отбелязаха в Съвета за електронни медии. Кандидатите са петима мъже и две жени, подали документите си за участие до 17:00 ч днес, когато изтече крайният срок.      Сред тях е Антон Митов, който в момента е временно изпълняващ длъжността генерален директор на БНР, след като от поста, пише в. .   Документи е подал и Александър Велев, който беше последният генерален директор на БНР преди злополучния Костов. Кандидатства и Валерий Тодоров, ръководил националното радио в два поредни мандата.\r\nЗа високия пост ще се състезават още Митко Димитров, бивш шеф на радио \"София\", както и участник в три поредни конкурса за генерален директор, и Андон Балтаков, работил в БНР, CNN и Associated Press в Ню Йорк.  Сред кандидатите е Даниела Манолова от радиотеатъра в БНР, явила се и на последния конкурс за шеф на радиото. Също и Жени Гаджалова, бивша главна счетоводителка на БНР, участвала в конкурса за шеф на радиото през 2013 г.\r\nНовият конкурс бе обявен няколко месеца след . На 17 октомври СЕМ прекрати предсрочно мандата му след на ефирното излъчване на програма \"Хоризонт\" за близо 5 часа на 13 септември и след . Всичко това породи сериозно напрежение в радиото. Впоследствие Комисията за регулиране на съобщенията заради спирането на \"Хоризонт\".   До 8 януари СЕМ трябва да обяви кои от сегашните кандидати са допуснати до участие в конкурса. Изслушванията им ще са на 20 и 21 януари. Ден след това – на 22 януари, ще бъде обявен новият шеф на БНР.     ", "date": "2019.12.05", "title": "7 души се борят за нов шеф на БНР"}
{"url": "https://www.actualno.com/education/okonchatelno-uchitelskite-zaplati-skachat-s-18-news_1412968.html", "text": "       , приеха окончателно депутатите, като гласуваха на второ четене бюджета за образованието.      В него се отпускат допълнително 60 млн. лв. за . В бюджета на Министерството на образованието и науката са предвидени 430 млн. лв. в перо \"Персонал\", от които , пише в. .   За разлика от останалите сфери, в които опозиция и управляващи се сблъскаха при гледането на бюджета, обсъждането и гласуването на този за образование премина сравнително спокойно.\r\nЕдинствено от БСП настояваха за допълнителни 70 млн. лв. за сектора, както и безплатни учебници за учениците до 12 клас. Предложението им беше отхвърлено, а бюджетът беше приет със 133 гласа \"за\".  \"Системата на образованието е най-голямата система в България. Има 4000 институции в нея, 150 000 работещи. Аз ако съм на ваше място, ще намеря не 5, не 10, а поне 50 нефинансирани дейности. Средствата никога не са достатъчни\", отвърна на критиките министър Красимир Вълчев. И напомни, че днес още .\r\nРеалното увеличение е 600 млн. лв. за следващата година, подчерта той. Това е без увеличението на средствата от Европейския съюз. Тук добавям и тези 70 млн. лв. за изграждане на детски градини, каза още образователният министър. Първо трябва да се инвестира в учениците и после да има очаквания за добри резултати, продължи той.   \"Първо трябва да полеем и след това да берем плодовете. са в тези страни, където най-добрите ученици са станали учители\", изтъкна Вълчев. Той е убеден, че .     ", "date": "2019.12.05", "title": "Окончателно: Учителските заплати скачат с 18%"}
{"url": "https://www.actualno.com/burgas/zasileni-proverki-v-burgas-za-nikulden-news_1412896.html", "text": "      Търговците в цялата страна, които използват везни за пряка продажба на различни стоки, са обект на проверка от страна на инспектори на Държавна агенция за метрологичен и технически надзор. Те проверяват изправността на уредите, които се използват при продажба на месо и риба, както и на плодове и зеленчуци по пазари и магазини.      Поводът за масовите проверки е Никулден и наближаващите Коледни и Новогодишни празници, когато потреблението на хранителни продукти е завишено. Много често клиентите биват ощетени заради използването на технически неизправни везни, които не са преминали ежегодни проверки или се използват неправилно. Проверките за спазване на задълженията на лицата, използващи везни по Закона за измерванията, се извършват на територията на цялата страна.\r\nПроверки са направени в Бургас и Сливен съобщи за началникът на РО МН Югоизточна България Диана Енчева: „Инспектирани са 25 везни за установяване на тяхната техническа изправност, нашите специалисти са установили дали се използват по предназначение и следят за наличието на изискуеми знаци и маркировки. От проверените само една везна не е отговаряла на изискванията и тя е спряна от употреба с протокол и задължителни предписания. Предстои на търговеца да бъде съставен и връчен акт за административно нарушение“. Според специалистите превантивната работа която се върши с години вече дава резултата и нарушителите са намалели. ", "date": "2019.12.05", "title": "Засилени проверки в Бургас за Никулден"}
{"url": "https://www.actualno.com/europe/erdogan-sasht-i-turcija-prodyljavat-da-tyrsjat-reshenie-za-f-35-i-s-400-news_1412861.html", "text": "      Турските и американските държавни служители ще продължат да търсят решение на ситуацията около закупуването от страна на Анкара на руски системи за противовъздушна отбрана С-400 и американските изтребители пето поколение F-35. Това заяви турският президент Реджеп Тайип Ердоган по време на пресконференция в Лондон след срещата на върха на лидерите на страните членки на НАТО, цитиран от ТАСС.      \"След като се срещнахме с лидерите на Испания и Гърция, проведохме третите си разговори с президента на САЩ Доналд Тръмп и те преминаха много добре\", отбеляза Ердоган.   „Ние засегнахме темата от миналата среща на върха на НАТО, говорихме за регионалните проблеми. Що се отнася до С-400 и F-35, нашите колеги ще продължат да работят в тази насока, според своите инструкции“, каза още турския лидер.      ", "date": "2019.12.05", "title": "Ердоган: САЩ и Турция продължават да търсят решение за F-35 и С-400"}
{"url": "https://www.actualno.com/burgas/jertvata-ot-burgas-i-ubiecyt-sa-uchastvali-zaedno-v-kriminalni-prestyplenija-news_1412853.html", "text": "      Задържан е извършителят на убийството в землището на бургаския квартал Долно Езерово, станало през месец ноември 2019 година. След деянието, извършителят е преместил и скрил тялото на друго място. Повдигнато му е обвинение за умишлено убийство.      Това стана ясно на брифинг в Бургас на който присъстваха Иван Гешев – Зам. Главен прокурор на Република България, Георги Чинев – Административен ръководител на Окръжна прокуратура – Бургас, Иван Иванов – прокурор при Окръжна прокуратура – Бургас, главен комисар Ивайло Иванов – Главен секретар на МВР и старши комисар Радослав Сотиров – Директор на ОД на МВР-Бургас.\r\nУбиецът е 32-годишен, неосъждан до момента, няма данни срещу него да има други висящи наказателни производства. Роден е в Шумен, но е живял на територията на Бургас. Запознал се с Петър Валериев преди около 10 години, когато са пребивали в София. Двамата се занимавали със строителство, от там датира тяхната дружба , разкриха от полицията. Били са изключително конспиративни, не са имали никаква комуникация по мобилни телефони, а са ходили от адрес на адрес и така са контактували.   Главен комисар Ивайло Иванов каза пред журналисти:\r\n„Жертвата и убиецът са се познавали. Имаме данни че те са участници в два въоръжени грабежа през 2015 в Айтос и през 2016 година в София. Това са въоръжени грабежи при които е използвано огнестрелно оръжие и са откраднати големи суми пари“.\r\nПоказни бяха кадри от проведения следствен експоеримент, който заедно със самопризнанията на обвиняемия са довели до крайния резултат. Наложило се е екип от водолази да претърсва езерото „Вая“, защото е имало данни, че убиецът е изхвърлил оръжието във водите на езерото. В продължение на 17 дни екипите са претърсвали района, стотици са разпитваните от разследващите лица.    Главен комисар Ивайло Иванов добави още по случая:“ Извършителят на тежкото криминално деяние оказа пълно съдействие за разкриването и сам посочи веществените доказателства които е скрил. На около 350 метра от местопрестъплението е открито оръжието, изключително добро прикрито от извършителя с което е убит Петър Валериев от Бургас, това е автомат „Калашников“. Убийството е извършено на мястото, което свидетелите са посочили, но извършителят е преместил и скрил трупа“.\r\n„Случаят е сложен и много интересен. Колегите са вършили огромна работа. Като извод ще кажа, че той онагледява моето твърдение, че българската съдебна система и правохранителните органи вършат добре и на европейско ниво своята работа“ каза Зам. Главен прокурор на Република България Иван Гешев.\r\nМотивите за убийството са в процес на изясняване. ", "date": "2019.12.05", "title": "Жертвата от Бургас и убиецът са участвали заедно в криминални престъпления"}
{"url": "https://www.actualno.com/smartguide/bratyt-na-pablo-eskobar-objavi-vojna-na-apple-news_1412845.html", "text": "      Братът на световноизвестния наркобос Пабло Ескобар, Роберто, пусна най-евтиния смартфон със сгъваем дисплей, съобщават световните агенции, цитирани от БГНЕС.      Роберто реши да покаже на целия свят, че висококачествените мобилни устройства могат да струват по-малко от 1000 долара. Моделът беше наречен Escobar Fold 1.\r\nВсъщност това устройство е китайски смартфон Royole FlexPai, който беше пуснат в златист цвят и под друга марка.   Роберто твърди, че създаването на Fold 1 е първата стъпка в подкопаването на продажбите на Apple. Братът на наркобарона възнамерява да разруши американската компания.  Ескобар заяви, че ще се присъедини към колективен  съдебен иск срещу Apple и вече е похарчил около 1 милион долара за подготовка за процеса.\r\nВ момента цената на Fold 1 е $350 или $500 - в зависимост от обема на паметта.      ", "date": "2019.12.05", "title": "Братът на Пабло Ескобар обяви война на Apple "}
{"url": "https://www.actualno.com/europe/250-000-v-parij-protestirat-sreshtu-pensionnata-reforma-news_1412947.html", "text": "      Около 250 000 души участват , съобщава френският телевизионен канал BFMTV, позовавайки се на информация от френския профсъюз CGT.      Масовата протестна акция срещу пенсионната реформа започна в ранния следобед с шествие до Площада на нацията.   За обезпечаване на сигурността във френската столица са мобилизирани 6000 полицаи и жандармеристи. Около 250 шествия са планирани на територията на цялата страна.\r\nПротестите са насочени към плановете за пенсионна реформа на президента Макрон. По-рано през годината той и да се наслаждават на доброто си здраве.  Демонстрацията в Париж е придружена от безредици и сблъсъци с полицията. Радикално настроени участници в нея разбиваха витрини, палеха кошчета и хвърляха пиратки по полицаите.\r\nВ отговор силите на реда използваха сълзотворен газ и . ", "date": "2019.12.05", "title": "250 000 в Париж протестират срещу пенсионната реформа "}
{"url": "https://www.actualno.com/society/sydyt-na-es-sobstvenikyt-na-apartament-plashta-sgradna-instalacija-news_1412876.html", "text": "      Всеки собственик на апартамент в сграда в режим на етажна собственост е длъжен да участва в . Правото на ЕС допуска национална правна уредба, която предвижда това.      Такова е огласеното днес решение на Съда на Европейския съюз по две дела, съобщава БНР. Те са на „ЕВН България Топлофикация“ съответно срещу Николина Стефанова Димитрова и Митю Симеонов Димитров.   В делата Съдът разглежда съвместимостта с правото на ЕС на национална правна уредба в областта на топлоснабдяването.\r\nМагистратите приемат, че директивите за правата на потребителите и за нелоялните търговски практики допускат национална правна уредба, която задължава собствениците на апартамент в сграда -  етажна собственост, присъединена към система за централно отопление, да участват в разходите за топлинна енергия за общите части на сградата и за сградната инсталация.  Те могат да бъдат задължени да платят, въпреки че индивидуално не са поръчвали доставката на отопление и не са го използвали в своя апартамент.\r\nОсвен това в решението се казва, че се допуска  \"национална правна уредба, която предвижда, че в сградите в режим на етажна собственост сметките за топлинна енергия за сградната инсталация се изготвят за всеки собственик на апартамент в сградата пропорционално на отопляемия обем на неговия апартамент\".\r\nПодадените от „ЕВН Топлофикация България“ искове са срещу собственици на имоти в сгради в режим на етажна собственост. От ответниците се иска да платят сметките си за топлинна енергия за сградната инсталация и общите части, което те отказват да направят.       Николина Димитрова и Митю Димитров изтъкват, че макар сградата им да е топлоснабдена от система за централно отопление въз основа на договор за доставка, сключен между етажната собственост и доставчика, самите те не са давали индивидуално съгласие да получават централно отопление и не го използват в своя апартамент. Напомняме, че , не е предмет на тези дела. Това, че потребителите трябва да плащат сградна инсталация не означава, че цената й трябва да бъде завишавана. \r\nПрипомняме още, че през май тази година беше, че дори ако сме си откачили радиаторите в апартамента, дължим такса \"сградна инсталация\" за топлината по общите тръби. Генералният адвокат тогава се произнесе по запитване на български съдилища как да прилагат европейското право.\r\nЗаключението на Евросъда е, че услугата не може да се смята за натрапена, защото свързването на сградите с мрежата за централно отопление става по съгласие на 2/3 от собствениците, което ангажира всички обитатели. Някои могат да откажат отопление в своите имоти, но това не ги освобождава от разходи за общите части, заради които също се изразходва топлинна енергия. От \"присъдата\" на СЕС следва, че нулеви сметки са възможни само ако цялата сграда се откаже от централното парно. За целта обаче поне 2/3 от собствениците на имоти трябва да решат, че искат \"развод\" с топлофикацията, и топлоснабдяването да бъде изключено за целия блок.       ", "date": "2019.12.05", "title": "Съдът на ЕС: Собственикът на апартамент плаща сградна инсталация "}
{"url": "https://www.actualno.com/plovdiv/izmamata-s-pensii-vliza-v-plovdivskija-syd-news_1412874.html", "text": "      Днес Районен съд Пловдив разглежда мярката за неотклонение на Александрина Георгиева, бивша служителка на НОИ, дъщеря и Николина Георгиева и Лазар Георгиев. Срещу тримата е повдигнато обвинение за , за подбудителство и помагачество за извършване на документно престъпление.      Основният двигател на схемата, по която са измамени със 125 000 лв поне засега клиенти на фирмата за частни пенсионни услуги, е Александрина Георгиева. Тя е работила в НОИ от 1985 година до 1992, когато е уволнена, но върната обратно на работа със съдебно решение.    . За 165 загубени досиета в НОИ се знаеше предварително, сега се проверяват и другите в находката. Клиентите на частната фирма са идвали сами, за да ползват комплексна услуга- проверка и набавяне на документи и подаване в НОИ. В случая, че им е липсвал стаж, те са плащали на Георгиева, която би трябвало да внесе тия пари в НАП, но ги е задържала за себе си. Така щетата на клиентите е засега 125 000, каза днес наблюдаващият прокурор Димитър Пехливанов. Засега, защото и само от два дни досега те са се увеличили от 18 на 28. Има лице, заплатило за липсващ стаж 16 000 лв, другите средно са плащали около 3 000. Ощетен е и Националният осигурителен институт, доколкото съмнение пада върху всички пенсии, определени от нея като действаща служителка в НОИ, засега щетата се оценява на 3 млн.\r\nПри обиските на офиса и няколко адреса, свързани с обвиняемите, бяха открити и фалшиви печати на фирми, отдавна закрити. Едната от тях е комуналната фирма \"Свежест\". Дъщерята на Георгиева е обвинена за документно престъпление- с тези печати са изготвяни неистински УП-30 за липсващия стаж, а третият обвиняем ще отговаря и за измама в особено големи размери, и за помагачество за извършване на документно престъпление.    ", "date": "2019.12.05", "title": "Измамата с пенсии влиза в пловдивския съд"}
{"url": "https://www.actualno.com/europe/65-demonstranti-sa-arestuvani-v-parij-news_1412868.html", "text": "      Броят на задържаните участници в протестната акция срещу пенсионната реформа в Париж достигна 65 човека, съобщи РИА Новости.      В демонстрациите участват десетки хиляди хора, които пеят революционни песни и взривяват бомбички по улиците, съобщава.   Засега полицията не се намесва в събитията, но проверява всеки пристигнал на митинга, предаде БГНЕС.\r\nМасовата протестна акция срещу пенсионната реформа започна днес в ранния следобед и доведе до спиране на голяма част от обществения транспорт. Тя е организирана от няколко от най-големите профсъюзи във Франция. За обезпечаване на сигурността във френската столица са мобилизирани 6 000 полицаи и жандармеристи.  Около 250 шествия са планирани на територията на цялата страна.\r\nПротестите в Нант и Бордо са прераснали в сблъсъци с полицията, като правоохранителните органи са били принудени да използват сълзотворен газ.    ", "date": "2019.12.05", "title": "65 демонстранти са арестувани в Париж "}
{"url": "https://www.actualno.com/politics/simeonov-kym-mareshki-gospod-e-dal-ustata-na-glupaka-za-da-jade-ne-da-prikazva-news_1412884.html", "text": "      Господ е дал устата на глупака, за да яде, не да приказва. Това каза лидерът на НФСБ Валери Симеонов в лично обяснение на .      „Уважаеми колеги, народни представитeли, както вече казах такива оценки от такива хора за мен са комплимент“, каза Симеонов.   По думите му такива упреци и опит за морализаторстване за хора с обвинения за хулиганство, за рекет, за укриване на ДДС и данъчни измами не могат да бъдат друго освен комплимент.\r\nПреди това лидерът на \"Воля\" призова Симеонов да се извини на майките на деца с увреждания за нанесените обиди и оскърбления.  Марешки прочете от парламентарната трибуна \"Приказка за стълбата\" на големия български поет Христо Смирненски, подчертавайки приликите между литературния герой и Валери Симеонов. ", "date": "2019.12.05", "title": "Симеонов към Марешки: Господ е дал устата на глупака, за да яде, не да приказва"}
{"url": "https://www.actualno.com/pernik/osvobodiha-shefa-na-vik-shumen-prashtat-go-da-spasjava-pernik-ot-sushata-news_1412872.html", "text": "      Илиян Илиев вчера е бил освободен от поста управител на „ВиК“ ООД – Шумен, с решение на Общото събрание на съдружниците.      На 20-ти ноември министърът на регионалното развитие и благоустройство Петя Аврамова е изпратила до Илиян Илиев писмо, с което изисква свикване на общо събрание само с две точки в дневния ред – освобождаване на управителя на „ВиК“ ООД, съответно избор на нов управител .   Министърът представлява държавата в дружеството в качеството си на съдружник, притежаващ мажоритарен дял 51% от капитала му.\r\nОбщото събрание по искане на МРРБ е свикано на 4-ти декември.  Решението за освобождаване на Илиян Илиев е взето не с абсолютно мнозинство от присъстващите притежатели на 96% от капитала на дружеството. Представителят на община Шумен е гласувал „въздържал се“.\r\nЗа нов управител до провеждане на конкурс е избрана Жанета Георгиева-Панайотова. Тук представителят на община Шумен е гласувал „Против“, а представителят на Нови пазар се е въздържал.   Припомняме, че управителят на „ВиК“ ООД – Перник, , ден преди МРРБ да изпрати писмото до „ВиК“ – Шумен.    Причините за това бяха оповестени от зам.-министър Николай Нанков. Пред медиите той обясни, че Витанов има пропуски в справянето с безводието и водния режим в Перник.\r\nА преместването на Илиян Илиев в Перник е потвърдено пред в-к „Труд“ от говорителя на „ВиК“ в Шумен Камен Андонов, който уточнил, че с управителя са водени разговори да поеме водоснабдителното дружество в миньорския град.  \r\nСправка в Търговския регистър сочи, че шеф на \"ВиК\" - Перник, все още се води Иван Витанов и няма публикувано съобщение за свикване на заседание на общото му събрание. ", "date": "2019.12.05", "title": "Освободиха шефа на ВиК – Шумен, пращат го да спасява Перник от сушата"}
{"url": "https://www.actualno.com/plovdiv/oficialno-kmetyt-na-plovdiv-s-devetima-zamestnici-news_1412878.html", "text": "      С 30 гласа „за“, 14 „против“ и 4 „въздържал се“ общинският съвет прие новата структура на администрацията на община Пловдив. Според нея кметът Здравко Димитров ще има рекордните деветима заместници.      Промените ще влязат в сила от 1 януари, като вече е напълно изяснен съставът на екипа на Здравко Димитров. Трима заместници от екипа на Иван Тотев запазват постовете си. Това са Йордан Ставрев, който както и досега ще отговаря за обществения ред, Стефан Стоянов, чийто ресор е “Образование, бизнес развитие, европейски политики и международно сътрудничество” и Георги Титюков, който отново ще управлява спорта и младежките дейности. Новите лица в екипа на кмета са Илия Кирчев, който поема управлението на финансите, здравеопазването, стопанските дейности и екологията, Пламен Панов с ресор “Култура, археология и туризъм“, Тодор Чонов, който ще отговаря за транспорта, арх. Невена Балчева с ресорите  „Устройство на територията и общинска собственост“, Пламен Райчев, който ще отговаря за строителството и инвестициите и Анести Тимчев, на когото са поверени европейските политики и социалните дейности.   \"Благодаря на всички, които гласуваха \"за\" новата структура, а на тези, които бяха \"против\" ще докажем, че това ще е работещ модел. Искам да гарантирам пред всички вас абсолютно прозрачно изразходване на средствата. И аз съм имал проблеми с администрацията. Гарантирам, че през моя мандат няма да се омърся\", заяви кметът Здравко Димитров след гласуването. ", "date": "2019.12.05", "title": "Официално: Кметът на Пловдив с деветима заместници"}
{"url": "https://www.actualno.com/crime/shefyt-na-tad-grup-ostava-za-postojanno-v-aresta-news_1412891.html", "text": "      Апелативният специализиран наказателен съд остави за постоянно в ареста собственика на , съобщиха от съда.      БГНЕС припомня, че днес съдът гледа мярката за неотклонение на Тодоров. Делото беше отложено от понеделник за днес, тъй като двама от защитниците на Тодоров не се явиха в съдебната зала.   Тодоров, който е обвинен в подбудителство за кибертероризъм за атаката срещу НАП, се намира в ареста с най-тежката мярка за неотклонение от лятото до сега. Освен това другото му обвинение е за организирана престъпна група с користна цел, на която е ръководител. В нея участници са търговският директор на фирмата Георги Янков и служителят Кристиян Бойков.\r\nПрез юли базите с лични данни на НАП бяха пробити от хакери и ЕГН-та, имена и адреси на 5 милиона българи бяха откраднати. В края на месец август Комисията за защита на личните данни глоби Националната агенция по приходите с 5.1 млн. лв.. НАП оспори наказателното постановление. В парламента беше създадена Временната комисия за проверка на източването на данните от приходната администрация.   ", "date": "2019.12.05", "title": "Шефът на \"ТАД груп\" остава за постоянно в ареста "}
{"url": "https://www.actualno.com/politics/skandal-zaradi-subsidiite-bsp-objavi-dps-za-naj-bezprincipnata-i-korporativna-partija-news_1412893.html", "text": "      Когато едно предаване е решило да се превърне в политическа партия, реши да се заиграва с популизма и да нанесе този тежък удар върху българската демокрация и българския политически процес, ние не се страхуваме от това какво ще ни се случи. ние не се страхуваме и по време на референдума да казваме, че това е глупост. Вие се страхувахте\".       Това обръщение към Корнелия Нинова направи зам.-председателят на ПГ на ДПС Йордан Цонев по време на дебатите по предложението на БСП партийната субсидия да бъде 8 лв. за получен , обясни още Цонев.    Той подчерта, че ДПС никога не са били привърженици на друго финансиране освен от бюджета. \"Когато обаче започнаха процесите, мотивирани от други процеси и събития, нашата партия се оказа в епицентъра на охулванията за това, че всички получават партийни субсидии.  \"Нашият електорат не подкрепи референдума. Ако и вашият не беше го подкрепил, референдумът нямаше да мине . Защо поискахме да се разреши финансирането от икономически субекти. Защото или има държавно финансиране, или има друго.Ние бяхме авторите, когато направихме забраната за каквото и да е друго финансиране\", допълни още Цонев. Осем лева за получен ние не искаме. За нас това не е решение. Това е решение за тези, които имат 1, 5 млн. и 950 хил. гласа. За ДПС това не е прекрасно решение.\r\nПредложете 10 или 11 лв., което е добро решение за малките партии и ще видите ДПС как ще гласува \"за\". Не приемаме никакъв менторски тон. Това, за което плачете, ние го направихме - ние от ДПС\", каза още Цонев.       От левицата реагираха остро и попитаха правата на кои точно граждани представляват от ДПС., на което Йордан Цонев отговори \"На онези български мюсюлмани, на които вашата партия ги отне\".\r\nОтношение по въпроса за субсидиите взеха и управляващите от ГЕРБ. \r\n\"Цената в този дебат, който се води няколко години я плащахме ние. В миналия парламент и в този парламент бяхме най-голямата парламентарна група и бяхме представени като хората, които спират това всенародно искане за субсидия от 1 лв. Разбира се, че вашите аргументи имат основание, че партиите се нуждаят от финансиране. Добре е, че след като приехме субсидията да бъде 1 лв. този дебат започна да се води от всички. Преди това този дебат се водеше от нас и от едно телевизонно шоу, което вървеше по една от националните телевизии\", заяви Тома Биков.\r\n\"Воплите и на БСП, и на ДПС, колеги, не бяха чак толкова силни в наша подкрепа. Ние бяхме подложени на тежък натиск през цялото време. Всички мълчаха, докато ние плащахме политическата цена за това. Ние казахме преди няколко месеца, че отказваме повече да плащаме тази цена. Това е резонно. Друг е въпросът, че едва ли бюджетът е мястото за този дебат. Този дебат има място в Закона за политическите партии. Ние сме отворени за диалог, но не мислим, че точно в този дебат за бюджета трябва да решим този сериозен политически въпрос, който е въпрос за политическия модел в България\", каза още Биков.\r\nДепутатът от ГЕРБ заяви, че от управляващите не са готови да плащат тази политическа цена. Той призова да се направят стъпки за провеждането на дебата за субсидията, а бюджетът да бъде приет във вида, в който е предложен. Биков обясни, че ГЕРБ поема пълната отговорност да продължи да водим дебата с разумни аргументи, а не с тези на една шоупрограма, която вече и не съществува.      \"Колегата от ДПС заговори за игра на популизъм. Колеги, имахте възможност между първо и второ четене според вашите разчети да направите предложение за 10 лв. субсидия на глас. Точно липсата на такова предложение показва и популизъм в говоренето ви \", обърна се към Цонев депутатът от БСП Стоян Мирчев.\r\n\"Говорим за референдум, но все пак този референдум не е задължителен за Народното събрание. Чухме и шоупрограма. Имам чувството, че Народното събрание става заложник на една шоупрограма. Колегата от ГЕРБ говори за плащане на политическа цена\", допълни червеният депутат. Той посочи, че ДПС са виновни партиите да минат в ръцете на бизнеса. „Това, което ние в момента предлагаме е да защитим политическия плурализъм. Ако не го направим, г-н Цонев, ще превърнем политическият живот в корпоративен диктат. Сигурен съм, че точно тава вие искате. Вие сте най-корпоративната партия, най-безпринципната. Това, което правите е лицемерие, защото в този парламент вие сте в скрита коалиция с ГЕРБ и с „Обединени патриоти“ “, подчерта още Мирчев.\r\n„Понеже г-н Цонев говореше, че защитава българските мюсюлмани. Вие никога не сте ги защитавали, вие винаги сте стояли върху техния гръб, потискалите сте ги, за да стоите в тази зала“, допълни още Мирчев. ", "date": "2019.12.05", "title": "Скандал заради субсидиите: БСП обяви ДПС за \"най-безпринципната и корпоративна партия\""}
{"url": "https://www.actualno.com/curious/dneven-horoskop-za-6-dekemvri-news_1412895.html", "text": "                             Този петък    Този петък     Този петък       Този петък    Този петък  ", "date": "2019.12.05", "title": "Дневен хороскоп за 6 декември "}
{"url": "https://www.actualno.com/business/zastrahovatelite-haresvat-sistemata-bonus-malus-news_1412899.html", "text": "       е възможно най-олекотеният вариант, защото е базиран  само на по-тежки нарушения на правилата за движение по пътищата. По този начин се цели постигането на по-плавен преход и лесна адаптация на потребителите към новите правила. Системата е ефективно средство за противодействие на войната по пътищата. Това сочи опитът и статистиката от други държави след въвеждането й, където пътно-траспортните произшествия са намалели средно с 10-30%. Системата „бонус-малус“ е въведена първо във Великобритания преди 105 години, а към момента няма държава от ЕС, в която да не се прилага. АБЗ отчита, че въвеждането на системата е процес, който ще търпи развитие в бъдеще и ще се надгражда заедно с усъвършенстване на информационните системи и съобразно с постигнатите резултати, какъвто е обичайният процес и в други държави.Това казаха застрахователите на среща с журналисти днес.       с наредба на Комисията за финансов надзор (КФН), ще даде отстъпка от цената на задължителната застраховка \"Гражданска отговорност\" на над 80% от шофьорите. Максимумът до 25% ще достигнат 44% от водачите, или близо 1.55 млн. шофьори. В същото време максималното предвидено поскъпване от 400% ще застигне не повече от 21 хил. души в цялата страна, или 0.6% от автомобилистите.   Това показва прогноза на застрахователите, според които системата не трябва повече да се отлага, защото проблемът с войната по пътищата в България се задълбочава. По данни на браншовата асоциация икономическите загуби от загиналите, ранените и трайно инвалидизираните хора заради катастрофи по пътищата надхвърлят 1 млрд. лв. годишно и дисциплинирането на водачите чрез икономически стимули е един от инструментите за постигане на обществено полезен ефект.„Но ако ние, като общество не сме готови да приемем , не сме готови за никакъв вариант на системата „бонус-малус.“– заяви председателят на АБЗ Костантин Велев пред журналистите. ", "date": "2019.12.05", "title": "Застрахователите харесват системата \"Бонус-малус\""}
{"url": "https://www.actualno.com/crime/razbiha-prestypna-grupa-hakeri-zanimavali-se-s-prane-na-pari-news_1412862.html", "text": "       разкриха организирана престъпна група за пране на пари, действала от 2016 година. Действията на експертите са предприети по досъдебно производство, водено  от следователи от Следствения отдел при Специализираната прокуратура. Групата е била създадена с цел пране на пари, придобити от компютърни измами чрез компрометиране на междуфирмена кореспондеция, съобщи Сийка Милева от  Специализирана прокуратура. Членовете на групата са шестима, един е с ливанско, друг с иракско гражданство, но постоянно пребиваващ в страната ни, останалите са български граждани. Повечето от тях са осъждани за кражби и документни измами. Установена е схемата на действие – в обичайната кореспонденция между две търговски дружества се намесва трето лице, представящо се за дружество-доставчик на стоки или услуги. Оттам изпращат проформа-фактура с подменена банкова сметка, като така се отклонява банковата транзакция и тя постъпва по сметка, пряко контролирана от извършителя на компютърната измама. Изяснено е, че извършителят е имал нерегламентиран достъп до пощенски кутии на дружествата – доставчик или получател. Контактите са осъществявани чрез налучкване или , като извършителят следи протичащата кореспонденция между търговските дружества и се намесва в момента, в който се уговарят условията по плащането. Точно тогава той изпраща преправена банкова сметка. Механизмът на престъпната дейност – в България се регистрира търговско дружество, чийто управител и собственик е социално слаб, с капитал напр. от 2 лева, като процедурата се извършва чрез определени адвокати. Откриват се банкови сметки, като  задължително се активира услугата онлайн банкиране. Паролата се предоставя от финансови мулета на участниците в организираната престъпна група, те предоставят айбана на банковата сметка на новоучреденото дружество на извършителите на компютърните измами, а те го използват за подмяна на действителната сметка на реалния контрагент на потърпевшата чужда компания.      Финансовите мулета били набирани в София и Своге. Сумите, постъпили по български сметки, веднага се пренареждали в сметки в Китай и Хонконг. Установени са над 90 търговски дружества, регистрирани в България, чиито сметки са използвани за пране на пари от компютърни измами. Общият размер на измамите възлиза на  44 млн. евро и 15 милиона долара, около 50 измамени компании са със седалища в САЩ. Схемата е \"ливанската пералня\", допълни Явор Колев, ръководител на специализирания отдел „Киберпрестъпност“ – ГДБОП.   На 4 декември като са извършени проверки на адреси в София, Своге и село ботевградското с. Новачене. Иззети са множество таблети, компютърни конфигурации, а от един от обектите – и множество копирани лични документи и банкови карти. Повдигнато е обвинение на шестимата за , предстои искането на постоянна мярка за задържане. На един от участниците  е наложена мярка за неотклонение „парична гаранция“ заради влошено здравословно състояние, допълни тя.\r\nГрупата е изключително интересна, подчерта главен комисар Ивайло Спиридонов, директор на ГДБОП.  Действията на разследващите започнаха след получен сигнал от Асоциацията на банките за съмнителни транзакции. Проведени са множество оперативно – издирвателни дейности, благодарение на които е разкрита престъпната група, като реално за първи път се стига на ниво над реалното муле. В България сме стигнали до хората, които създават фирма и установяват възможност за теглене и прехвърляне на парите по електронен път и за набиране на финансови мулета. Хората, които хакват мейлите на фирмите са някъде по света, другите етапи от процеса също са извън наша територия. Жертви на този вид измамна финансова схема са станали много български граждани, подадени са и много жалби. Тази престъпна дейност придобива епидемичен характер, допълни още Спиридонов.   ", "date": "2019.12.05", "title": "Разбиха престъпна група хакери, занимавали се с пране на пари"}
{"url": "https://www.actualno.com/politics/mareshki-prochete-prikazka-za-stylbata-v-ns-i-prizova-simeonov-da-se-izvini-na-majkite-news_1412877.html", "text": "      Лидерът на „Воля“ Веселин Марешки направи декларация от името на група, която започна с литературен прочит на от Христо Смирненски.      Той сравни героят от произведението с водача на НФСБ Валери Симеонов.   „За нас от „Воля“ е по – удобно Валери Симеонов да бъде вицепремиер и заместник-председател на Народното събрание. Така ще можем да му четем непрекъснато подобни лекции.\r\nНо ние го призоваваме само да прояви малко смирение. Да даде крачка назад. Да излезе с ръка на сърцето, да се извини на хората.  Нека да се помоли на всички българи, на всички майки, да се моли на Господ да забравят и да простят“, допълни Марешки.\r\nВодачът на \"Воля\" напомня за скандала от преди година, когато Симеонов нарече майките на деца с увреждания \"кресливи жени с уж болни деца\".   Вследствие от широкия отзвук около скандала, Симеонов загуби поста си на вицепремиер.     ", "date": "2019.12.05", "title": "Марешки прочете \"Приказка за стълбата\" в НС и призова Симеонов да се извини на майките"}
{"url": "https://www.actualno.com/politics/deputatite-opredeliha-subsidiite-za-obshtinite-ot-dogodina-news_1412869.html", "text": "      Народното събрание одобри размерите на основните бюджетни взаимоотношения между централния бюджет и бюджетите на общините за 2020 г..      Това се случи след като депутатите приеха текстове от Закона за държавния бюджет за 2020 г. на второ четене.   Общата субсидия за делегираните от държавата дейност и е 3, 653 млрд. лв. Трансферите за местни дейности, в това число обща изравнителна субсидия е 307 млн. лв. и трансфери за зимно поддържане и снегопочистване на общински пътища е 43, 2 млн. лв.\r\nЦелевата субсидия за капиталови разходи на общините е 199 млн. лн.  Предвидените средства за Столична община за 2020 г. са 556, 103 млн. лв. 175, 982 млн. лв. са парите за община Пловдив. Бюджетът на Община Бургас възлиза на 119, 3 млн. лв. Обсъждания \"Българските общини са поставени в незавидно положение. Всяка година говорим за децентрализация, която остава само на хартия . Всяка година говорим за необходимостта да бъдат осигурени повече средства за общините, но това не се случва.\" Това коментира народният представител от ПГ на „БСП за България\" Надя Клисурска. Депутатът от левицата подчерта, че БСП са направили предложение т.н. фискална децентрализация да се реализира - 1/5 от данък общ доход да остава в общините, както и 1/10 от ДДС. „Надявам се това наше предложение да бъде разумно обсъдено и прието от ваша страна\", призова Клисурска.       Друг депутат от левицата Крум Зарков поиска допълнително финансиране за Русе и областта. „Нашите предложения касаят Русе и областта. За Русе е абсолютно необходимо да бъдат отпуснати допълнителни 4 млн. 500 хил.лв.\r\nКато народни представители от града на всяка наша приемна хората се оплакват от състоянието на пътната мрежа и особено на междублоковите улици, чиито ремонт се отлага с десетилетия. Малките улици остават забравени. За тях няма европроекти\".\r\nТой заяви,че предвидената сума от 1млн. 649 хил. лв за подръжка на уличната инфраструктура е пренебрежително малка и предлага да бъде увеличена с 4 млн. лв. „Други 500 хиляди лв. са необходими за изграждане на уличен канал в кв. „Веждата\". Неприемливо е през 2019г. хората да са принудени да извеждат отпадните си води на уличното платно\", допълни той.\r\nЗарков поиска да се отпусне допълнително финансиране и за други общини в областта. Средствата са необходими за поддръжката на читалища и обучителен център за преквалификация на кадри в община Ценово.\r\n\"Непрекъснато говорим за обезлюдяване на региони и се чудим как да задържим хората там, но ако не направим необходимото, това няма как да се случи и остават само празни обещания. Това са разходи, които не биват да бъдат спестявани, тъй като се отразяват директно на живота на хората\", завърши Зарков.       ", "date": "2019.12.05", "title": "Депутатите определиха субсидиите за общините от догодина"}
{"url": "https://www.actualno.com/starazagora/vodosvet-za-zdrave-v-naj-golemija-hram-v-mestata-za-lishavane-ot-svoboda-snimki-news_1412873.html", "text": "      Водосвет за здраве и благоденствие на лишените от свобода и работещите с тях отслужи Негово Високопреосвещенство Старозагорският митрополит Киприан днес. Обредът се извърши в отслужи водосвет за здраве и благоденствие на лишените от свобода и работещите с тях в Старозагорския затвор.       Обредът се извърши в най-големият храм в местата за лишаване от свобода - „Св. Николай Мирликийски“, който се намира в централния корпус и е осветен преди 15 години. Миналата година в навечерието на Никулден владиката служи в храма, когато за първи път от 1944 г. насам лишен от свобода бе подстриган за иподякон в храм. \r\n\"Пазете православната вяра и съхранявайте нашите традиции. Нека Бог и св. Николай ви закрилят!“, пожела от свое и от името на Епархийския съвет дядо Киприан.  Още до 9 септември 1944 година се извършват служения в Старозагорския затвор, припомнят от ръководството. След тази дата обаче на мястото за уединение с Бога са построени килии за осъдените на смърт. През 1994-та тогавашният Старозагорски митрополит Панкратий на Гергьовден освещава нов параклис, с което се възстановява затворническото служение. За тези 25 години на храма в на затвора християнската вяра  са приели повече от 2 хиляди души. „Горд съм от това, което сме направили, още повече, че ще остане за десетки години напред“, каза началникът на затвора старши комисар Иван Карушков, който наскоро бе удостоен с орден „Св. ап. Карп“ І степен за особени заслуги към Българската православна църква и Старозагорската епархия. Той благодари ина свещеноиконом Йордан Карагеоргиев за неотлъчната подкрепа през годините.     ", "date": "2019.12.05", "title": "Водосвет за здраве в най-големия храм в местата за лишаване от свобода (СНИМКИ) "}
{"url": "https://www.actualno.com/sofia/glavnijat-arhitekt-na-sofija-zashtiti-podsydimija-krusev-za-remonta-na-grafa-news_1412857.html", "text": "      Заради установени подпочвени води по Графа се стигнало до подмяната на подложките при ремонта на трамвайното трасе. Това обясни в спецсъда главният архитект на София Здравко Здравков. Той е убеден, че подсъдимият бивш зам.-кмет на столична община Евгени Крусев не заслужава отношението, което има към него. \"Изключително съм разочарован, че срещам този човек не на \"Московска\" 33, а в залата на \"Черковна\", сподели пред журналисти Здравков.      Запитан какво щеше да се случи, ако беше поставена пръвоначално заложената подложка, той обясни, че в нейните технически характерстики има инструкции тя да работи на сухо, да не се омазнява и коментира: \"Това са неща, които не могат да се случат на \"Граф Игнатиев\" и затова подмяната с друг тип подложка, според мен е правилно решение\".   Главният архитект съобщи, че в проверка в направление \"Архитектура и граудоустройство\" в наличната документация се установяват проекти и с двата вида подложки – подложката, пръвоначално предвидена в обществената поръчка и подложката, която е сложена впоследствие. \"И двата проекта са изработени от проектанта Румен Борисов, очевидно е имало подменяне на на листове – как и кой, това ще свършат хората, които проучват и проверяват казуса\", добави Здравков. Той изтъкна, че сложената подложка е в система с околорелсовата подложка и поясни, че когато един елемент работи в система, има гаранция от производителя. \"Това което е сложено на Графа е по-добрият вариант, защото то е в система - подложката и околорелсовия ботуш са от един единствен производител, който поема и гаранцията и своите ангажименти\", категоричен е главният архитект.\r\nПървоначалноизбраната подложка не съответства на овлажняването и високите подпочвен иводи, което се установи при стартирането на ремонтните дейности по Графа, обясни още той и добави, че това не е отчетено и е обърнато внимание на Експертния съвет.  Ако не се беше се стигнало до промени на условията, според Здравков \"щяхме да сме в една ситуация, при която един стартирал проект при извършени значителен обем строителни  и ремонтни работи по Графа трябва да възложим наново проектиране, наново тръжна процедура, което щеше да забави нещата с повече от година\". И затова той е категоричен, че взетото решение е правилно. По думите му \"в момента системата, която е околорелсов ботуш и подложка под плаващата плоча с единен елемент на един производител, дават по-доброто решение. То се вижда и на място – трамваят е изключително безшумен, забелязват го всички вече\".\r\nПо въпроса дали е ощетена общината, Здравков заяви:\"Мисля, че е взето по-доброто решение. Нека финансистите се произнасят по финансовата част\".   За подсъдимия Крусев, главният архитект каза, че е дошъл в Столичния общински съвет на 27 години с амбиция и желание, че е направил над 20 градски булеварда за  3 години и че не заслужава подобно отношение. \"Евгени е човек, който е изключително почтен и човек, който, както и аз работи  с цялата си воля и желание градът да стане по-приветлив за хората. Не съм чувал Евгени един ден да е почивал. Работи, както и аз,  7 дни в седмицата по 24 часа\", добави Здравков.    Запитан дали е облагодетелстван изпълнителят на обществената поръчка \"Джи Пи Груп\", за сметка на отстранения участник, главният архитект заяви: \"Дали има облагодетелстван, нека съдът прецени. Аз съм убеден, че е взето правилното техническо решение. Трамваят всички виждате, че върви безшумно и качествено. Изпълнението на единна система гарантира гаранцията, както експлоатацията за в бъдеще на трамвайното трасе\".\r\nПрокурор Генка Брезашка потвърди, че подсъдимият е нарушил Закона за обществените поръчки (ЗОП). \"Поддържаме повдигнатото обвинение и събираме доказателства и в хода на съдебното следствие\", каза тя. \"На лице е съществено изменение в първоначално одобрения проект, което е нарушение на ЗОП. Затова е повдигнатото обвинение за длъжаностно престъпление – именно за нарушение на ЗОП, което е довело и до настъпването на вредни последици и наличието на специална цел – да се набави облага за изплънителя на поръчката \"Джи Пи Груп\", заяви пред журналисти прокурор Брезашка.\r\nСъдът прие експертиза от вещо лице. Предстои да бъдат разпитани още няколко свидетели по делото.    ", "date": "2019.12.05", "title": "Главният архитект на София защити подсъдимия Крусев за ремонта на Графа"}
{"url": "https://www.actualno.com/society/radev-za-krizata-v-pernik-tova-e-nedopustimo-za-21-vek-news_1412848.html", "text": "      Водата е стратегически ресурс, а кризата в Перник е сигнал, че трябва да преосмислим цялостния модел на управление и стопанисване на водния ресурс. Това каза президентът Румен Радев във встъпителните си думи преди да проведе среща с министъра на икономиката Емил Караниколов, министъра на околната среда и водите Нено Димов, министъра на регионалното развитие и благоустройството Петя Аврамова, и Светлана Йорданова, зам.-министър на здравеопазването, предаде репортер на БГНЕС.      Държавният глава припомни, че поводът за срещата сега е водната криза в Перник, но добави, че тя не е прецедент по българските ширини в последно време.   „Проблемът е много по-дълбок и засяга хиляди български граждани от цялата страна. Това е недопустимо в 21 век. Имаме криза във водния сектор. Причините, за да се стигне дотук, са наслоени през годините и са комплексни: недофинансиране, забавено усвояване на европейски средства, проблеми с поддържането на язовирите. Водата е стратегически национален ресурс, влияещ пряко върху икономиката и демографията на засегнатите области, както и на качеството на живот на хората“, допълни той.\r\nРадев настоя да се изяснят какви са предприетите спешни мерки за решаване на кризата и кога се очаква да бъде установен нормален режим, а също така дали има здравословни рискове за българското население.  „Въпросите са какви са плановете за ремонт на язовирите, по какъв начин се възлагат строителните дейности и как ще се гарантира качеството. Големият въпрос е каква е цялостната стратегия за решаване на водната криза в България и бъдещето на водните ресурси и с какви инструменти ще бъдат постигнати тези цели\", коментира Радев.\r\nТова са въпроси с голяма обществена значимост“, коментира Румен Радев.    ", "date": "2019.12.05", "title": "Радев за кризата в Перник: Това е недопустимо за 21 век"}
{"url": "https://www.actualno.com/balkani/atina-poluchi-kopie-ot-memoranduma-mejdu-turcija-i-libija-news_1412823.html", "text": "      Гърция получи копие от меморандума за разбирателство между Турция и Либия за разграничаване на морските им територии, съобщи „Катимерини”, цитиран от БГНЕС.      Министерството на външните работи на страната проучва неговото съдържание.   Според изданието, гръцкият премиер Кириакос Мицотакис е заявил пред турския президент Реджеп Тайип Ердоган, че меморандумът е юридически невалиден и ще доведе до .\r\nРазговорите между двамата лидери се проведоха в .  „Представих всички проблеми, произтичащи от последните действия на турската страна. Двете страни отбелязаха съществуващите между тях разногласи, но се съгласиха да продължат дискусиите относно мерките за изграждане на доверие помежду си”, подчерта премиерът.\r\nВ края на ноември , който доведе до дипломатическо напрежение. Турция публикува карта на морските зони „като отчита турско-либийските меморандуми”, според която голяма част от гръцката изключителна икономическа зона „отива” към Турция.   Атина разкритикува споразумението, като заяви, че Турция е засегнала суверенните права на Гърция и се опитва да промени картата на изключителната икономическа зона.    Министърът на външните работи Никос Дендиас покани на 28 ноември . На 29 ноември беше извикан посланикът на Либия, на когото е предложено или да предостави текста на меморандума, или ще бъде обявен за нежелан (persona non grata) и ще бъде принуден да напусне Гърция.\r\nГоворителят на Министерството на външните работи на Турция Хами Аксой заяви, че меморандумът е базиран на принципите на международното право, а островите не могат да създават зона на морска юрисдикция извън пределите на териториалните води.    ", "date": "2019.12.05", "title": "Атина получи копие от меморандума между Турция и Либия "}
{"url": "https://www.actualno.com/europe/kipyr-podade-jalba-sreshtu-turcija-v-mejdunarodnija-syd-v-haga-news_1412812.html", "text": "      Кипър започна съдебни действия срещу Турция пред Международния съд в Хага заради дейностите на Анкара по сондиране на морското дъно в кипърски териториални води. Това заяви днес президентът на Кипър Никос Анастасиадис, цитиран от МИА.      Това е част от ангажиментите на неговото правителство да използва всички правни възможности, за да защити суверенните права на Кипър.   Чрез посолството си в Атина Турция е била информирана за тази стъпка, съобщава БГНЕС.\r\nПрезидентът подчерта, че е възможно да се появят известни затруднения.  От месец юли Турция извършва сондажни дейности в териториалните води на Кипър.\r\nАнкара, от своя страна, претендира върху почти половината от изключителната икономическа зона на островната държава и твърди, че защитава своите и на кипърските турци права по отношение на енергийните запаси в региона.   На 5 декември стана ясно, че Турция планира нови проучвания за природен газ и нефт в Източното Средиземноморие. \"Новите сондажи ще бъдат фокусирани в райони южно от Кипър, след като досега са проучвани зони източно, северно и западно от острова. Проучванията са в съгласие с меморандума за разбирателство, подписан между Анкара и признатото от ООН правителство в Либия\", на Турция Фатих Дьонмез.    Междувременно, на , ЕС реагира със санкции. Министрите на външните работи на срещу Турция заради сондажите за нефт и природен газ край Кипър. Съгласно решението, се прекратяват дипломатическите контакти и се спира финансирането с европейски пари на редица дейности, насочени към подготовката на Турция за членство в ЕС. Според дипломати, Анкара ще загуби около 150 милиона евро от предвидените за 2020 година 400 милиона за различни сфери на обществото и икономиката - от политическа реформа до проекти в земеделието. ", "date": "2019.12.05", "title": "Кипър подаде жалба срещу Турция в Международния съд в Хага"}
{"url": "https://www.actualno.com/starazagora/zapochva-daritelska-kampanija-v-kazanlyk-za-ag-otdelenieto-news_1412828.html", "text": "      Под мотото започва коледна дарителска кампания в подкрепа на акушеро-гинекологичното (АГ) отделение в Многопрофилна болница за активно лечение (МБАЛ) „Д-р Христо Стамболски“. Инициативата е на и призовават жителите на Града на розите да я подкрепят.      „Главната е закупуване на , които да дадат удобство на родилката, сигурност и адекватни условия в най-критичния и важен момент от появата на новия живот“, обяви заместник-кметът Лилия Цонкова.\r\nОрганизаторите се надяват да се наберат достатъчно средства в кампанията, за да се купят и . между инициаторите на кампанията в болница вече , припомня Мария Гинева, изпълнителен директор на СНЦ „Бъдеще за децата“. Към дарителската кампания ще се присъединят и деца с увреждания в Казанлък, които вече изработват сувенири за Коледа.  От 57 години в казанлъшката болница са родени поколения казанлъчани, в болницата са проплаквали и бебета от други общини,което означава, \"че то е необходимо на гражданите, че трябва да съществува и да бъде в крак с най-новите тенденции в медицината“, споделяд-р Кети Маналова, управител на МБАЛ „Д-р Христо Стамболски“. „Аз съм с надежда, че и тази кампания, както всички досега наши съвместни, ще бъде увенчана с успех. Тя е не само коледна, а е за нашите деца“, казва още д-р Маналова.\r\nЖелаещите да подкрепят инициативата могат да се включат като и да ги изпратят или занесат лично на адрес: гр. Казанлък, ул. „Войнишка” 25 (бившата Община 2) до 12 декември. Даренията ще бъдат предложени за покупка на Може да се организира и благотворително събитие - концерт, представление, изложба и др., а набраните средства да се преведат на следната банкова сметка:             ", "date": "2019.12.05", "title": "Започва дарителска кампания в Казанлък за АГ-отделението "}
{"url": "https://www.actualno.com/analysis/narodnata-jarost-e-po-celija-svjat-news_1412797.html", "text": "      Светът не е справедлив. Но това не е нещо ново. Новото е бързината и интензивността, с която народната ярост при тази несправедливост прелива в продължителни политически протести. През последните няколко месеца недоволства обхванаха и богатите, и бедните страни - силните демокрации и силните репресивни режими.      В основата на този гняв е широкото схващане, че политиците действат в интерес на елитите, а не на хората. Протестите се провеждат редовно в развиващите се страни и по уважителна причина; населението им страда сериозно, когато правителствата не предоставят основни услуги, а липсата на развити политически институции означава, че нетрадиционните участници - много протестиращи сред тях - са склонни да се опитат да раздвижат политиката.\r\nПрез последните седмици в Египет се наблюдават най-големите протести след Арабската пролет, предизвикани от обвиненията за корупция срещу президента Абдел Фатах ел-Сиси и военните, и допълнително изострени от икономически реформи, които доведоха до по-ниски субсидии и по-високи данъци за най-бедните.\r\nВ Ливан „данъкът WhatsApp“ върху онлайн комуникациите предизвика граждански акции, които бързо бяха погълнати  от по-широки икономически и политически опасения. Те в крайна сметка принудиха ливанския премиер Саад Харири да подаде оставка.  Президентът на Ирак Адел Абдул-Махди не се е справил много по-добре от ливанския премиер и страната му е обхваната от протести на хора, изтощени от висока безработица и обществени услуги без необходимата жизненост.\r\nВ Еквадор решението на президента Ленин Морено да бракува дългогодишното субсидиране на горивото предизвика продължаващи седмици бунтове по редица социални въпроси, които в крайна сметка го накараха да отмени решението си. И това бе победа за протестиращите, но загуба за фискалната дисциплина на страната.   В исторически план протестите обикновено са по-малко ефективни в по-заможните страни - и защото политиката е по-укрепена и вероятно вече е контролирана от специални интереси, и защото по-заможните групи имат лукса да чакат следващия изборен цикъл, за да регистрират своето политическо недоволство в урните. Все по-често обаче кабините за гласуване не са в състояние да действат като клапани за изпускане на парата.    В Чили с повишаването на цените на билетите за метрото с 3% от Себастиан Пинера започнаха протестите в една от най-богатите и стабилни страни в Латинска Америка и хората излязоха на улицата срещу ниските пенсии и високите разходи за основни комунални услуги и лекарства (някои дори запалиха пожари по площадите). Но гражданите бяха разгневени и допълнително от решението за разполагане на военните в страна с история на военна диктатура.\r\n„Жълтите жилетки“ във Франция доведоха Париж близо до застой  преди година и макар масовостта на движението до голяма степен да тръгна надолу, предстоящата пенсионна реформа и ефектът от годишнината рискуват да му вдъхнат отново живот.\r\nВ Испания неотдавнашното решение на Върховния съд на страната да произнесе дълги присъди затвор на лидерите на Каталуния, които бяха начело за провеждането на референдума за независимост през 2017 г. и сецесионистичния натиск, предизвикаха масови недоволства.\r\nМеждувременно на  другия край на света протестите в Хонконг продължават, хвърляйки в хаос един от най-важните центрове на икономическата сила в света. Но от всички протести, тези в Хонконг, изглежда, представляват най-малка заплаха за правителството (макар и косвено) в Пекин, което има лукса просто да изчака умората на протестиращите.   Всичко това повдига критичния въпрос - в днешните дни  на широко разпространеното недоволство и политическото безсилие демокрацията все още ли е най-добрата форма управлението да върви напред? Демокрацията процъфтява през последните десетилетия, когато все повече хора започнаха да допринасят за икономическата производителност на своята страна (един от най-важните странични продукти на глобализацията), което ги улеснява да получат по-голяма роля в политиката. Но сега глобализацията се оттегля и технологиите започнаха да изместват труда и ще продължат да го правят през годините, които идват.   Това е въпрос, който си струва да проследим, въпреки че е твърде рано да се каже, че най-добрите дни на демокрацията остават назад; глобализацията беше твърде успешна, за да бъде отписана напълно. Но когато комбинирате всички тези структурни проблеми с глобалната икономика, която се забавя, това прави още по-трудно за правителствата да се справят с легитимните опасения на техните народи за развитието в бъдеще.\r\nАко има нещо, което обединява света през 2019 г., това е гняв към правителствата - това трябва да тревожи както властта, така и хората, които се гневят  срещу нея.   ", "date": "2019.12.05", "title": "Народната ярост е по целия свят "}
{"url": "https://www.actualno.com/showbusiness/naum-shopov-stana-tatko-snimki-news_1412833.html", "text": "      Наум Шопов днес е станал баща. Приятелката му Теа Минкова го е дарила  с момиченце. Хубавата новина беше лично съобщена от щастливия татко в  социалните мрежи.      Лекарят и актьор публикува две снимки от родилното на годеницата си и новороденото им бебе. \"Амая Шопова/ 05.12.19. Обичам ви, Теа Минкова\" , написа Наум във Facebook.   Д-р Борис Тасев, както е познат на феновете на \"Откраднат живот\", и Теа се познават от училище. Любовта между тях пламва преди 7 години, след като случайно се срещат при Софийския университет. Оттогава двамата са неразделни, което може да се види и от социалните мрежи, където постоянно споделят общи снимки и видеа. В края на миналата година атлетичният лекар предложи брак на любимата си.  ", "date": "2019.12.05", "title": "Наум Шопов стана татко (снимки)"}
{"url": "https://www.actualno.com/crime/shestima-s-obvinenija-za-prestypna-grupa-za-komputyrni-izmami-news_1412810.html", "text": "      На 6-ма души са повдигнати обвинения за участие в организирана престъпна група за компютърни измами. За петима от тях искаме мярка „задържане под стража”. Това каза говорителят на Специализираната прокуратура Сийка Милева на брифинг във връзка с разкриването на международна организирана престъпна група за компютърни измами, предаде репортер на БГНЕС.      Милева уточни, че на единия от тях е наложена мярка „Парична гаранция“ поради влошеното му здравословно състояние.\r\nТя разкри, че организираната престъпна група е действала от 2016 г. Един от участниците е с ливанско гражданство, друг – с българо-иракско, но постоянно пребиваващ на територията на България, а останалите са български граждани.   Повечето от тях са с предходни осъждания за кражби и документни измами, уточни Милева  Измамата се е случвала чрез нерегламентиран достъп до електронните пощи на две търговски дружества, които са били в процес на сключване на сделка.\r\n„В обичайната кореспонденция между две търговски дружества се намесва трето лице, представящо се за доставчик на стоки или услуги. Той изпраща проформа-фактура с подменена банкова сметка, като така се отклонява банковата транзакция и тя постъпва по сметка, която е пряко контролирана от извършителя на компютърната измама. Извършителят имал нерегламентиран достъп до пощенски кутии на дружествата. Осъществява се чрез налучкване или изпращане на фишинг имейл или компютърен вирус. Извършителят следи протичащата кореспонденция и се намесва в момента, в който се уговарят условията по плащането и изпраща преправена банкова сметка“, посочи още Милева.\r\nТака парите вместо да постъпят в сметката на фирмата, отиват към финансово муле в България.    Сийка Милева посочи, че мулетата са били набирани от София и Своге.   Директорът на ГДБОП Ивайло Спиридонов че за първи път са стигнали на едно ниво над финансовите мулета.\r\n\"В България сме стигнали до лицата, които правят една фирма, установяват възможност за  теглене на пари и набиране на финансови мулета. Хакването на мейлите е ставало от чужбина\", посочи той.\r\nНачалникът на отдел \"Киберпрестъпност\" в ГДБОП Явор Колев каза, че откраднатите пари са в размер на 44 млн. евро. и 15 млн. долара. Те са били пренасочвани към Китай и Хонконг, където са преобръщани в биткойни. И след това са се връщали по сметките на престъпната група.\r\nКолев уточни, че схемата, по която са действали е т. нар. \"Ливанска пералня\", а главатарят на групата Ахмад Рамаз Шараф е ливанец като официалният му бизнес е ресторантьорски.   Спиридонов добави, че до разкриването на групата се е стигнало, след като наши банки са подали сигнали за съмнителни преводи.  ", "date": "2019.12.05", "title": "Шестима с обвинения за престъпна група за компютърни измами"}
{"url": "https://www.actualno.com/blagoevgrad/objaviha-koga-startira-ski-sezonyt-v-bansko-news_1412815.html", "text": "      Ски сезонът в Банско ще бъде открит официално на 14 декември. Стартът по снежните писти ще бъде даден от ски-легендата Марио Мат. А всички любители на белите спортове са в очакване на спортно събитие №1 за 2020 г. - Световната купа по ски алпийски дисциплини, чийто домакин отново е Банско.  Концесионерът на ски-зоната \"Юлен\"АД и Българската федерация по ски декларираха готовност за сезона и състезанията.      Община Банско усилено се подготвя за предизвикателствата на зимата и за гостоприемно посрещане на туристи и състезатели. На последното си заседание, общинските съветници приеха единодушно решение общината да задели средства от бюджета си за достойното представяне на града на Световната купа - събитие, което създава престижен имидж не само на курорта, но и на България.   На пресконференция за откриване на ски-сезона и Световната купа, кметът на Банско, Иван Кадев, заяви, че туристическият бранш ще продължи да бъде основен за общината и ще може да разчита на нейната подкрепа. \"Ще продължим да надграждаме това, което към момента са постигнали всички управленци на община Банско. Заедно с нашите партньори от туристическия бранш ще правим всичко, което е по силите ни, за да обезпечим един добър и силен туристически сезон. Имаме своите виждания и съображение за това как да се случат нещата. Туристическият бранш като водещ и структуроопределящ икономически бранш ще се радва на нашата подкрепа. Що се отнася до Юлен АД, ние имаме традиционно изградени взаимоотношения, добра координация и  взаимодействия, които ще продължим с оглед на подобряване на качеството на продукта, който този бранш осигурява за своите гости\", коментира Кадев.\r\nПо отношение на наболелия от години въпрос за изграждане на втора кабинкова линия, кметът на Банско отново заяви, че докато ВАС не излезе с решение по казуса, никакви действия не могат да бъдат предприети. Решението на съда ще предопредели и следващите стъпки за решаване на проблема с достъпа на туристите до ски-зоната.   ", "date": "2019.12.05", "title": "Обявиха кога стартира ски-сезонът в Банско"}
{"url": "https://www.actualno.com/society/ns-odobri-budjet-za-bnt-kolkoto-dylgovete-j-vypreki-seriozni-kritiki-news_1412814.html", "text": "      Депутатите утвърдиха малко повече пари за държавните медии, но з а БНТ парите за цялата следваща година съответстват на дълговете й, натрупани към момента от началото на 2019 г.      За 2020 г. националната телевизия ще разполага с общо 70 млн. лв., решиха депутатите. Още при гласуването на сумите в комисиите на парламента генералният директор Емил Кошлуков обяви, че тази сума е крайно недостатъчна за медия, която на практика е във фалит .   \"Субсидията ни е 70 млн. лв., дефицитът - 71 млн. лв., как да оцелееш? Ние сме в практически банкрут. Ако парламентът не предприеме мерки със Закона за бюджета и правителството не отдели целеви субсидии да покрием спешните си задължения - разпространение, спортни права с УЕФА и ФИФА, ключови международни договори, може да ни бъдат запорирани сметките още утре и да ни обявят в банкрут\", каза Кошлуков тогава пред депутатите. За тази година бюджетът на БНТ е 67.7 млн. лв. Голям дял от него - около 9 млн. лв. годишно отива за разпространението на сигнала на телевизията.   Затова Кошлуков обяви наскоро, че обмисля два от четирите канала да не се разпространяват ефирно, с което ще се спестят поне 6 млн. лв.(които плаща на НУРТС за разпространение - бел. а.), а освен това те са в полза на много малко хора, които все още нямат кабелна телевизия. \r\nНаскоро пък Кошлуков обяви, че от няколко месеца не забелязал, че заплатата му е вдигната с 40% и обяви, че ще върне надвзетото, защото не е морално. Повече по темата - тук.\r\nПо време на дебатите депутатът от БСП Антон Кутев се възмути, че на държавната телевизия се определя бюджет, който е колко дълговете й, което е нарушение на закона, където е записано, че задълженията на БНТ не могат да надхвърлят 10% от бюджета й, а тя вече дължи 100% от бюджета си.         Това води пряко към зависимост от властта – финансова и редакционна и това поставя България на 111 място по свобода на словото , обяви Кутев.\r\nТой напомни, че още през 1998 г. е решено да се създаде фонд за финансиране на държавните медии, в който да постъпват пари от данъкоплатците през така наречената такса електромер.\r\nОттогава всяка година създаването на този фонд се отлага с година, както сега. Затова той предложи да се отмени член от проектозакона за бюджета за парите за Съвета за електронни медии, който също би трябвало да се финансира от този фонд . Депутатите отхвърлиха предложението му и одобриха 5.2 млн. лв. за регулатора за 2020 г. Предложи, ако се налага, да се намери друга формула за набиране на пари във фонда, но той да бъде създаден, за да се финансират така държавните медии. Не бе прието предложението на Кутев да отпадне изобщо от проектозакона за бюджета за 2020 г. текста за бюджета на СЕМ, който би трябвало да отива в този фонд и тогава да се отчислява и за СЕМ.  Бюджетът на СЕМ за 2020 г., който депутатите гласуваха е 5.2 млн. лв.        ", "date": "2019.12.05", "title": "НС одобри бюджет за БНТ колкото дълговете й, въпреки сериозни критики"}
{"url": "https://www.actualno.com/politics/jeljazkov-vyvejdaneto-na-tol-sistemata-ne-e-samocel-a-neobhodimost-news_1412796.html", "text": "      Въвеждането на ТОЛ системата не е самоцел, а необходимост. Това заяви министърът на транспорта, информационните технологии и съобщенията Росен Желязков по време на дискусия за въвеждането на ТОЛ системата в България, организирана от Световната банка и Агенция „Пътна инфраструктура“.      „ се въвежда сравнително късно в нашата страна, но сега е моментът, когато в Европейския съюз върви дебат за дефиниране на политиките за свързаността, декарбонизацията и дигитализацията. По отношение на темата за свързаността до сега в България са инвестирани огромни ресурси за изграждането на пътната инфраструктура. Оттук нататък, правителството, данъкоплатците и ползвателите на инфраструктурата имат ангажимент да поддържат тази инфраструктура и да разпределят тежестта за нейното ползване“, посочи Росен Желязков, цитиран от МТИТС.   Министърът обяви, че преди дни в Съвета на ЕС, формат Транспорт бе приет общ подход за измененията на Директива 1999, с която се регламентира системата на евровинетката. С промените ясно се разграничават превозните средства с категория Евро 5 и 6 от тези с по-ниска категория, като се налага принципът да плаща повече не само този който разрушава инфраструктурата, но и този който замърсява. По думите му българската страна има значителен принос за приемането на този механизъм.\r\n„По време на обсъжданията нашето настояване беше от обхвата на евровинетките да бъдат изключени леките автомобили, мини бусовете и леките товарни автомобили. Това е подходът, който ние защитаваме и на национално ниво, като тежестите трябва да бъдат правилно разпределени“, изтъкна министър Желязков. Той допълни, че през следващите години постъпленията от ТОЛ системата ще бъдат основен приход за изграждането и поддържането на пътната инфраструктура, както и за реализация на политики, като свързаност и декарбонизация.   ", "date": "2019.12.05", "title": "Желязков: Въвеждането на ТОЛ системата не е самоцел, а необходимост "}
{"url": "https://www.actualno.com/pleven/georg-spartanski-vrychi-na-maestro-plamen-djurov-pochetnija-plaket-na-kmeta-na-pleven-news_1412835.html", "text": "      Георг Спартански връчи днес почетния плакет на кмета на Плевен на диригента, композитора и общественика Пламен Джуров. Поводът е 70-годишнината на маестрото. Юбилеят ще бъде отбелязан тази вечер с празничен концерт на Плевенската филхармония и младата пианистка Дора Делийска в читалище „Съгласие“. Диригентската палка, естествено, ще бъде в ръката на Пламен Джуров.      „Като кмет на Плевен мога само да се гордея, че Пламен Джуров е един от голямата плеада фигури в областта на изкуството, които са започнали житейския си път от нашия град. Вероятно тази земя тук, този климат по някакъв вълшебен начин влияят така, че да имаме толкова много таланти в областта на културата. За мен наистина е чест, че г-н Джуров намери време в напрегнатото си ежедневие да дойде в Плевен и да направи подарък за почитателите на музиката“, каза Георг Спартански.   На връчването на плакета присъства и бившият плевенски кмет Румен Петков. „Маестро Джуров е ярко доказателство за чувство на принадлежност. През цялата си динамична кариера, която има и своите световни върхове, той нито за момент не загърби Плевен“, каза Петков.\r\n„Това, че плевенското кметство застава зад този мой юбилей, е много задължаващо и много трогателно. Една трета от живота ми е минал в Плевен и тя е най-важната. В този град са най-светлите ми спомени, тук съм имал най-много творчески прояви, направени със свобода. По-голямата част от произведенията, които съм посвещавал, са били на плевенчани. И на концерта довечера ще има такова произведение - „Тост за Плевен“. Тази пиеса е много къса. Когато я създавах, си мислех как да обединя всичките си впечатления от Плевен. Общо взето в този град много се говори, при това – много често с противоречия и с напрежение. Но когато плевенчани се обединят около нещо, много трудно ще ги спреш. Точно това пресъздадох в тази пиеса“, разказа маестро Джуров.   ", "date": "2019.12.05", "title": "Георг Спартански връчи на маестро Пламен Джуров почетния плакет на кмета на Плевен"}
{"url": "https://www.actualno.com/europe/ima-deca-sred-zaginalite-pri-gazovata-eksplozija-v-polsha-video-i-snimki-news_1412838.html", "text": "      Осем души, включително четири деца, загинаха при газова експлозия и последвал пожар в триетажна сграда в ски -курорт Силезия в Южна Полша, съобщават местните власти, цитирани от БНТ.           Предполага се, че жертвите са от две семейства.      Около 200 души претърсват отломките на ръка, но вероятно няма други жертви. Пострадалата къща е изравнена със земята.\r\nНа място вече е изпратена и тежка техника. Шефът на местните огнеборци заяви, че не помни по-смъртоносна битова експлозия. Газовата компания посочи като вероятна причина дупка, пробита в инсталацията. ", "date": "2019.12.05", "title": "Има деца сред загиналите при газовата експлозия в Полша (ВИДЕО и СНИМКИ)"}
{"url": "https://www.actualno.com/plovdiv/iznenada-osvobodiha-edna-ot-osnovnite-figuri-v-us-na-fondacija-plovdiv-2019-news_1412852.html", "text": "      С нов управителен съвет е вече фондация „Пловдив 2019“. Той бе избран след бурни дебати в общинския съвет днес.      Изненадващо днес по време на сесията от съвета бе освободен заместник-кметът с ресор “Образование, бизнес развитие, европейски политики и международно сътрудничество” Стефан Стоянов. При поименното гласуване той събра едва 13 от нужните 26 гласа и загуби поста си в ръководството на фондацията. Освен него, от управителния съвет отпадат оттеглилите се Иван Тотев, Александър Държиков и Матей Матеев.\r\nТака от днес председател на управителния съвет ще бъде новият заместник-кмет по култура Пламен Панов, а членове ще са заместник-кметът по финанси Илия Кирчев, писателят и журналист Антон Баев, писателят Недялко Славов, проф. д.-р Стефан Костянев, Тони Симидчиева, Димитър Семков и проф. Любомир Караджов. ", "date": "2019.12.05", "title": "Изненада: Освободиха една от основните фигури в УС на фондация „Пловдив 2019“"}
{"url": "https://www.actualno.com/bgfootball/apatichen-cska-izlyga-arda-i-prodylji-na-14-final-za-kupata-na-bylgarija-news_1412841.html", "text": "      ЦСКА  се класира за 1/4-финал за Купата на България след много трудна победа срещу Арда.      \"Червените\" победиха с 0:1 с гол на Али Соу след малко повече от минута игра. До попадението се стигна след грешка в защитата на домакините, които изиграха много силен мач.\r\nАрда показа, че има желание да започне двубоя, налагайки преса, но това им изигра много лоша шега.   Малко повече след минута игра домакините допуснаха голяма грешка в защита, като Гаич вместо да изчисти свали топката към Али Соу, който не сгреши на опразнена врата.  Реферът Ивайло Стоянов първо изгони човек от щаба на Стамен Белчев, а показа два червени картона и на терена. Заради разправия между Соу и Хасани покрай тъча, реферът даде директен червен картон на Соу и втори жълт на играча на домакините.\r\nВ края на мача гол на Арда беше правилно отменен заради засада. .     ", "date": "2019.12.05", "title": "Апатичен ЦСКА излъга Арда и продължи на 1/4-финал за Купата на България"}
{"url": "https://www.actualno.com/europe/chetirima-deputati-napuskat-partija-brexit-podkrepjat-djonsyn-na-vota-news_1412840.html", "text": "      Четирима депутати от партия Brexit подават оставка като нейни членове в подкрепа на , само седмица преди предсрочните избори във Великобритания, съобщава .      В изявление, публикувано днес, лидерът на партията Найджъл Фарадж изрази разочарованието си и отрече кандидатите от партия Brexit да помагат на лейбъристите да спечелят.   Рийс-Мог, един от депутатите, напуснали партията, каза в изявление:\r\n„Нуждаем се от силно правителство, на 17,4 милиона гласуващи. Консерваторите са единственият вариант за привържениците наBrexit и за демократите.\"  Говорителят на партия Brexit осъди оставките, свързвайки ги с личните връзки на депутатите с членовете на кабинета.\r\n\"Трябва да отбележим, че една от депутатките е сестра на министър в кабинета, друг има партньор, който работи в кабинета на същия министър, а друг е личен приятел и на Борис Джонсън и на Майкъл Гоув\", заяви говорителят ,   Партия Brexit беше създадена в началото на 2019 г. от Найджъл Фарадж, чиито години на безмилостна кампания срещу членство в Европейския съюз изиграха основна роля за провеждането на референдума през 2016 г., на който британците гласуваха да напуснат блока. Тя се представи силно на последните европейски избори, проведени през май, но рязко падна в проучванията на общественото мнение, след като реши да не се състезава за места, заети от консерваторите на премиера Борис Джонсън, за да се избегне      ", "date": "2019.12.05", "title": "Четирима депутати напускат партия Brexit, подкрепят Джонсън на вота "}
{"url": "https://www.actualno.com/society/kaufland-garantira-ustojchivoto-proizvodstvo-na-sobstvenite-si-tekstilni-marki-chrez-globalnija-standart-za-organichen-tekstil-news_1412754.html", "text": "         , коментира Георги Стоилов , директор направление „Нехранителни стоки“ в Kaufland България.       Предимствата на Глобалния стандарт за органичен текстил GOTS GOTS е водещият в световен мащаб стандарт, който гарантира устойчивото производство на текстил – от добива на биологично произведени естествени суровини, през екологично и социално отговорно производство, до прозрачно обозначаване. Един продукт може да носи „GOTS органичен етикет“ само ако е произведен от поне 95% естествено отгледани органични влакна, а за да притежава печата на GOTS „Произведено от…“, се изискват поне 70%.\r\nПамукът за собствените текстилни марки на Kaufland се култивира органично, което означава, че се поддържа по-ниска консумация на вода в сравнение с конвенционалните методи, преработва се без използването на вредни за околната среда химикали – без изкуствени торове, химически дефолианти и хлор. За да се гарантира пълното съответствие с критериите, стандартът се основава на двойна система за контрол – чрез проверки на място при производствения процес, както и регулярни анализи.   Ангажиментът на Kaufland Сертификатът GOTS е част от серия мерки в стратегията за устойчив текстил на Kaufland. Като компания с отговорно и последователно отношение към обществото и околната среда Kaufland се включи в глобалната кампания Greenpeace-Detox на международната организация Greenpeace, с която подкрепя избягването на опасни химикали и спазването на важните екологични и социални стандарти на производствените условия.\r\nВ допълнение Kaufland сертифицира собствения си текстил и по стандарти като Ökotex**  и преобразува опаковките на собствените си текстилни продукти от пластмаса в картон.    Повече информация за устойчивото производство на собствения текстил на Kaufland можете да намерите тук: .        ", "date": "2019.12.05", "title": "Kaufland гарантира устойчивото производство на собствените си текстилни марки чрез Глобалния стандарт за органичен текстил"}
{"url": "https://www.actualno.com/europe/proval-na-pregovorite-mejdu-ukrajna-i-rusija-za-tranzita-na-gaz-news_1412850.html", "text": "      Планираните за днес преговори за подписване на нов договор за транзит на газ между няма да се проведат, съобщи РИА Новости, цитирана от БГНЕС.      Министърът на енергетиката на Украйна Алексей Оржел беше предложил проблемът да се обсъди днес. Руската страна прие, при условие, че до тогава „Нафтгаз” и „Газпром” се споразумеят за техническите подробности.   На 13 декември изтича последният срок, когато Русия и Украйна могат да сключат дългосрочен договор за транзит.\r\nСега действащото споразумение изтича в края на декември. Москва смята, че нов договор е възможен при взаимен отказ от претенции пред международен арбитраж и прекратяване на съдебните дела.  Киев заяви, че тези условия са неприемливи.\r\n„Нафтогаз” оценява своите искания към „Газпром” на 22 млрд. долара.   Министърът на енергетиката Александър Новак подчерта, че урегулирането на задълженията „е един от основните елементи” на бъдещото споразумение. Руският президент Владимир Путин и шефът на „Газпром” Алексей Милер са на мнение, че при евентуалното подписване на нов договор.     ", "date": "2019.12.05", "title": "Провал на преговорите между Украйна и Русия за транзита на газ "}
{"url": "https://www.actualno.com/politics/deputat-ot-nfsb-pita-reporterka-s-kakvo-belio-e-doshla-v-parlamenta-video-news_1412847.html", "text": "      Депутат от НФСБ пита репортерка с какво бельо е дошла на работа в парламента. Скандалният въпрос от изключително интимен характер е зададен от народния представител Петър Петров в кулоарите на парламента, където въпрос му задава журналистка на телевизията на \"Атака \".      Петров, видимо изнервен от питането на тв екипа на Волен Сидеров за обещаната и непостигната към момента пенсия от 300 лв., атакува момичето: \"Вие сутринта с какво бельо тръгнахте?\"     Журналистката на партийната телевизия на \"Атака\" е меко казано втрещена и пита невярващо \"Моля?!\", личи от записа, разпространен от партията във Фейсбук.\r\nПетър Петров отново повтаря достатъчно интимния въпрос: \"Кажете с какво бельо тръгнахте сутринта?\"\r\nРепортерката го пита възмутено: \"Вие бъзикате ли се? Това не е сериозно\", при което Петър Петров категорично отрича да си прави майтап, защото един депутат никога не се бъзика.    \"Чакайте, бе, Вие какво говорите! Аз се бъзикам? Депутатът се бъзикал! Хайде, бе!\"   \"Вие нямате право да ми задавате такива въпроси\", репликира журналистката.\r\nОще в началото на скандала депутатите от НФСБ Християн Митев и Борис Ячев са заедно с Петров, но те категорично отказват на екипа на \"Алфа\" да коментират каквото и да е за тяхната медия, след което се отправят към стаята на парламентарната група.\r\nСъпартиецът им Петър Петров обаче остава и продължава да се разправя с момичето, което се представя като Радослава Маринова от телевизия \"Алфа\".\r\nПреди година отново Петър Петров се прояви с натуралния си изказ, след като заяви, че държавата трябва да строи детски социални домове, за да може майките на деца с увреждания да ходят на работа.   Скандалът отекна достатъчно шумно, защото се разви точно след репликата на Валери Симеонов към протестиращите майки, заради което той подаде оставка като вицепремиер. ", "date": "2019.12.05", "title": "Депутат от НФСБ пита репортерка с какво бельо е дошла в парламента (ВИДЕО)"}
{"url": "https://www.actualno.com/vidin/d-r-cvetan-cenkov-vidin-ima-vsichko-neobhodimo-za-da-se-prevyrne-v-perlata-na-dunava-news_1412743.html", "text": "              Г-н Ценков, от каква промяна имаха нужда видинчани, избирайки вас за кмет? Интересен въпрос задавате. Вижте, ситуацията във Видин от години е общо взето следната. Това е един от най-хубавите и исторически значими български градове. На всичкото отгоре е на изключително възлово място за държавата. Той обаче постепенно се стопи до около 40-50 хиляди човека. Над 25 000 млади семейства са извън границите на страната. Това, което прави впечатление на всички видинчани, е липсата на работни места и нормална градска среда. Тоест, от нашите данъци се плащат огромни средства за чистота, озеленяване, поддръжка на междублоковите пространства, улична инфраструктура, за спортни площадки, за развитие на спорта - основно детския спорт. В същото време нещата са видимо зле. Затова хората след като пробваха и партийни кандидатури, и всякакви други, решиха да заложат на един човек като мен, който от 20 години хем е в политиката, хем се опитва с гражданските общества да направи нещо добро за региона. С моите колеги съм създал две нестопански сдружения. Едното е отпреди 10-тина години - \"Бъдеще за Северозападна България\". Второто е отпреди 4 г.-  \"Единни за промяна\". Аз лично смятам, че този град има друга съдба и вече виждам, след като съм вече от около 18 работни дни в общината, колко много проблеми има да се решат, за да тръгне напред. Кое е наистина най-важното!? Оказа се, че не е причината в една или друга политическа партия, защото това, което аз виждам, като избран от местна коалиция начело със СДС, е огромното желание да настане промяна към по-добър живот на хората, а Видин да се превърне в един от бъдещите индустриални центрове на страната. Това го разбрах от разговорите си в почти всички министерства, с които успях да се видя – със служителите на министър-председателя, с двама от българските президенти. Това ли е другата съдба на Видин?   Аз виждам нещата в две-три посоки. Видин да се превърне в едно модерно място за живеене, защото има всички условия. Да се превърне наистина в Перлата на Дунава и да се развива един модерен балкански, дори европейски туризъм. Има такива условия и по водния, и по историческия туризъм. Има минерални извори. Каквото се сетите, всичко във Видин го има в много. Разбира се, индустриализация на града, още повече на Видин не трябва да се гледа само като български, а като европейски регион. Неслучайно в момента подготвяме две еврозони. Едната е Унгария-Румъния-Сърбия-България с център Видин. Втората е между баварските общини и Видин, като една от най-обезлюдяващите общини на България. Но преди всичко трябва да се въведе ред в системата на управление. Виждам едни огромни задължения, едни огромни дела, които висят по всички европроекти, но това са си наши вътрешни проблеми, които тепърва ще гледаме. Видин наистина има много корекции по европейски проекти – на обща стойност близо 3 млн. лв. Как ще процедирате, дали има шанс да спечелите дела? Даже недоумявам защо с такава наглост предишният градоначалник говори, че общината е финансово стабилна. Ще ви кажа само за пречиствателната станция. До 20 октомври трябва да се платят около 4 млн. лв. плюс едно дело, което най-вероятно ще отиде във ВАС. То е още на ниво Административен съд - за 1,5 млн. лв. неустойки. Така че само там са около 5 млн. лв. Имаме и санкции, наложени от МОСВ. Това е само по единия проект. За площада имаше две възможности - или да платим и да търсим чрез изпълнителя неустойка за неспазване на срока по проекта. С ОСЕС (Изпълнителна агенция „Одит на европейските средства“ – б.р.) сме в разговори, за да видим там каква санкция ще наложат, защото гаранцията по проекта, заложена от изпълнителя, няма да стигне. За другите шест проекта, за които имаме дела във ВАС, не искам да влизам в подробности, но и там тежестите са в размер на няколко милиона.     Именно за площада и липсващи пари споменавате по време на заседанието в края на ноември, какво визирахте? Визирах, че не достигаше сумата от 400 000 лева, която трябваше да платим в края на проекта при изтекли срокове за изпълнението. Взехме я от фонд ФЛАГ и в момента правим всичко възможно да върнем парите, за да бъдем финансово изрядни. Това са вътрешни проблеми и ние се опитваме да ги решим някак, но те не са сътворени от моите колеги, а от предишното ръководство. А другата опция беше да не платим, да кажем: \"Това не ни интересува\" и Видин да пострада с над 12 млн. лв. по този проект. Успяхте ли да направите рекапитулация за дълговете, или е рано още? Не е рано. Ние сме направили всичко възможно в началото на другата година община Видин да влезе за цялостен одит при Сметната палата, какъвто не е правен от 2005 г., за да се видят всички неща едно към едно. А преди одита каква показват данните за дълга?    Това, което мога да кажа смело, е че въобще не става въпрос за финансов стабилна община. Има доста висящи неща, които тепърва трябва да се изчистят по съдебен ред. Така че нека си мине цялостният одит и ще излезе цялата истина. На какъв етап е проектът ви за чистота на въздуха? Начален. Вече имаме разговори с МОСВ. Този проект е много важен за Видин, защото ще касае над 5000 семейства. В същото заседание споделяте една своя „еретична“ мисъл – че не сте избран за кмет, а за пръв слуга на видинчани, защо еретична? Защото е така. Някои си мислят, че като станат кметове, е голяма работа. Напротив, това е много работа в полза на хората. И този, който не го разбира, не е за този пост. Какви ще са приоритетите ви в управлението?    Да възстановим реда в управлението. Да възстановим достолепието на този град и за него да се говори с достойнство, а не по този начин, по който досега. Видин го заслужава. Направихте ли вече промените в администрацията, окомплектовахте ли екипа? Тепърва ще направим структурна промяна. Нормално ли е в общината толкова години да няма мощно звено по бюджет и финанси!? Може ли една държава да съществува без министерство на финансите!? Това е ситуацията тук. Затова ще предложа изцяло нова структура, която ще бъде подредена както трябва. Предвид, че сте кардиолог по професия, каква диагноза бихте поставили на общината, тя в какво здравословно състояние е? Аз го казвам по друг начин. Видин е една прекрасна, млада, хубава мома, на средна възраст, която трябва да се изкъпе, оправи, облече, нагримира или нашминка по сръбски, за да почне да привлича туристи и инвеститори. Ето, при мен в момента има една госпожа. Дъщеря й работи за комуникациите на Катар. Едни американци и англичани лятото са минали през Видин. Възхитени са и искат да правят нещо тук. Видин има огромно бъдеще, ако се захванем с него и престанем да го точим по каквито и начини да си представите. Това се случва - от сметището, през озеленяването, до пазарите и гробищните паркове. Отвсякъде текат средства неправомерно, но това не е моя работа, има си контролни органи, те да си решават нещата както трябва по закон. ", "date": "2019.12.05", "title": "Д-р Цветан Ценков: Видин има всичко необходимо, за да се превърне в Перлата на Дунава"}
{"url": "https://www.actualno.com/starazagora/desislava-taneva-poskypvaneto-na-svinskoto-be-ochakvano-news_1412757.html", "text": "      Като нормална реакция на всичко, което се случва в Европа и в света, и най-вече щетите от (АЧС) в Азия, обясни в Стара Загора земеделският министър Десислава Танева. Тя смята, че най-вероятно на европейско ниво ще се обсъди какви мерки да  ще се предприемат.      \"Истината е обаче, че продължава разпространението на болестта и щетите от нея, увеличава се броят на засегнатите животни и безспорно нараства потреблението, което доведе до завишените цени. Интересно е да отбележим, че и интересът да се произвежда свинско в тази ситуация, също е висок”, коментира още тя.   В България около . Последните огнища на болестта са открити през август и няма нови засегнати големи свинекомплекси.\r\nПродължава изпълнението на Плана за справяне със заболяването. като основен източник на разпространение на заболяването. Всеки ловен уикенд се отчитат около 2 хиляди диви животни, от които се вземат проби. От тях положителните са между 2 и 8 на седмица. Планът за справяне с АЧС се изпълнява между 25 и 30 на сто, отчете министърът.  В Стара Загора тя присъства на тържественото връчване на дипломите на абсолвентите от Аграрния факултет на Тракийския университет. ", "date": "2019.12.05", "title": "Десислава Танева: Поскъпването на свинското бе очаквано"}
{"url": "https://www.actualno.com/cinema/kino-vlajkova-moli-za-pomosht-za-da-prodylji-da-syshtestvuva-news_1412765.html", "text": "                            ", "date": "2019.12.05", "title": "Кино \"Влайкова\" моли за помощ, за да продължи да съществува"}
{"url": "https://www.actualno.com/cosmos/sondata-parkyr-se-dobliji-do-slynceto-uchenite-sa-shokirani-video-news_1412777.html", "text": "       Сондата \"Паркър\" (Parker Solar), която , доближи короната на Слънцето и откри един \"учудващо хаотичен свят\" според учените. Апаратът с размери на автомобил е на НАСА и е първият уред, който е доближил звездата толкова много. Целта на сондата е да бъде намерен отговор на въпроса какво затопля слънчевата корона. В момента \"Паркър\" се намира в най-външния слой от атмосфератата на Слънцето. Данните от изследванията публикува американската космическа агенция .      Най-външният слой от атмосферата на Слънцето е 200 пъти по-топъл от  повърхността му. Тази топлина не може да е генерирана от звездата,  защото в съответствие с природните закони колкото повече се отдалечаваме  от източника на топлина, толкова повече температурата спада.\r\n\"Следователно слънчевата корона намира начин сама да се затопли\", поясни Алексис Руяр от Френския център за научни изследвания.\r\nС авангардни научни инструменти за измерване на околната среда около    космическия кораб, соларната сондата е извършила три от 24   планирани  преминавания през никога не изследвани части от атмосферата на    Слънцето - короната.  \"От десетилетия се надяваме \", заяви   ръководителката на мисиите на НАСА за изследване на Слънцето Никола   Фокс. Първите наблюдения на сондата са използвани в четири изследвания, резултатите от които са публикувани на 4 декември в сп.\" \". Те разкриват свят, който учени от университета на Мичиган окачествиха като изключително \"хаотичен\".    \"Установихме съвсем неочаквани неща - заяви един от ръководителите на  изследването Матийо Бертомие от Френската лаборатория за физика на  плазмата пред \"Франс прес\". \"Оказа се, че скоростта на слънчевия вятър  се променя. Понякога се увеличава със 100-150 км/сек. Това е много  странно.\"\r\nСлънчевият вятър е изхвърлените от звездата частици, които след това се разпръскват в цялата Слънчева система. Това е йонизиран газ, наречен плазма, носи със себе си магнитното   поле на звездата, простирайки го на повече от 10 милиарда мили. Динамичният слънчев вятър Наблюдаван в близост до Земята, слънчевият вятър е сравнително  равномерен поток от плазма, с случайни бурни изблици. По-близо до източника, сондата  видя много по-различна картина: сложна, активна система.\r\n„Сложността беше изумителна, когато за първи път започнахме да  разглеждаме данните“, казва Стюарт Бейл от Калифорнийския университет в  Бъркли, \"на 15 мили мили от Слънцето слънчевият вятър е много по-импулсивен и нестабилен от  това, което виждаме близо до Земята.\"   Данните от \"Паркър\" показват бързи промени в магнитното поле и внезапни,  по-бързо движещи се струи материал - всички характеристики, които правят  слънчевия вятър по-бурен. Тези подробности са от ключово значение за  разбирането как вятърът разпръсква слънчевата енергия. Оказва се още, че слънчевият вятър преобръща посоката на магнитоното поле, което обикаля Слънцето. Тези обръщания се случват за няколко секунди, а понякога и за минути.\r\n\"Вълните са били наблюдавани в слънчевия вятър от началото на  космическата епоха и ние предположихме, че по-близо до Слънцето вълните  ще се засилят, но не очаквахме да ги видим да се организират в тези  съгласувани структурирани скоростни скокове\", каза Джъстин Каспър,  главен изследовател на SWEAP в Мичиганския университет. Това вече дава обяснение как се самонагрява короната на Слънцет, обясни Каспър.   Учените предполагат, че тези събития стават още по-чести по - близо до Слънцето. Следващата слънчева среща на мисията е на 29  януари 2020 г. ще пренесе космическия кораб по-близо до Слънцето от  всякога и може да хвърли нова светлина върху този процес. Прах близо до Слънцето Друга загадка, която ще бъде развенчана с данните от Сондата \"Паркър\" е съществува ли зона без прах край звездата? За първи път на кадрите, изпратени от \"Паркър\" се вижда, че космическият прах започва да се изтънява.\r\nСлънчевата ни система е затрупана от прах - космическите трохи от сблъсъци, образували планети, астероиди, комети и други небесни тела преди милиарди години. Учените отдавна подозират, че в близост до Слънцето този прах се нагрява до високи температури от мощна слънчева светлина, превръщайки го в газ и създавайки зона без прах около Слънцето. Но никой не го беше наблюдавал.\r\nWISPR - инструментът за изобразяване на Паркър Соларна сонда, ръководен от Военноморската изследователска лаборатория - всъщност гледа отстрани на космическия кораб. Така той може да вижда широки области на короната и слънчевия вятър, включително райони, по-близки до Слънцето.   Как изглежда короната на Слънцето от кадрите, предадени от уредите на сондата Паркър, вижте в следващото видео. Тези изображения показват, че прахът започва да се изтънява на малко над  7 милиона мили от Слънцето и това намаляване на праха продължава  стабилно до последните данни от WISPR на малко над 4 милиона мили от  Слънцето.\r\n\"Бяхме шокирани, когато констатирахме до каква степен слънчевата  корона е различна при наблюденията й отблизо\", отбеляза Джъстин Каспър  от университета на Мичиган.\r\nОткритията от сондата \"Паркър\" тепърва започват, нетърпеливо потъркват ръце учените. Предвидено е апаратът да продължи изучаването на Слънцето до 2025 г. Данните, които ще се получават на Земята, ще са от все по - близо и по-близо разстояние до звездата. Очаква се най-близката точка, до която ще стигне сондата да бъде само на 3,83 милиона мили (6,16 милиона км) от слънчевата повърхност.Тогава апаратът  ще има максимална скорост от около 430 000 мили / час (690 000 км / ч) и за последно ще предаде научни данни до НАСА. ", "date": "2019.12.05", "title": "Сондата \"Паркър\" се доближи до Слънцето. Учените са шокирани (ВИДЕО)"}
{"url": "https://www.actualno.com/society/goljam-pojar-v-odesa-ima-jertvi-njama-postradali-bylgarski-grajdani-video-news_1412824.html", "text": "       Четиринайсет души се водят безследно изчезнали в Украйна при пожар в Одеса, съобщи президентът Володимир Зеленски. Огънят обхванал вчера сграда в центъра на града, където са разположени помещения на средни и висши учебни заведения. Загинала е 16-годишна студентка, пострадали са още 27 души, включително и шестима пожарникари. Тази сутрин пожарът бе потушен, но десетки огнеборци все още претърсват развалините на шестетажното здание, частично разрушено. Зеленски изрази във Facebook надежда да бъдат открити живи.      Няма данни за пострадали или загинали български граждани при пожара, избухнал в сградата на Одеския колеж по икономика, право и хотелско-ресторантски бизнес, довел до жертви и десетки пострадали, съобщиха от българското МВнР.      По информация на Генералното консулство на Република България в Одеса продължават усилията за откриването на четиринадесет души, които се водят в неизвестност. Във връзка с пожара 5 и 6 декември са обявени за траурни дни в града, където са отменени всички официални и празнични мероприятия.\r\nГенералното ни консулство е в постоянен контакт с местните власти.   При необходимост от съдействие българските граждани могат да се свържат с генералното консулство в Одеса на телефони: +380 48 746 65 54, +380 48 746 65 58, +380 68 293 0048, както и с посолството ни в Киев на телефони: +380 44 235-22-02; +380 44 246-72-37.     ", "date": "2019.12.05", "title": "Голям пожар в Одеса има жертви, няма пострадали български граждани (ВИДЕО) "}
{"url": "https://www.actualno.com/asia/kitaj-ne-predstavljavame-zaplaha-za-drugi-strani-news_1412770.html", "text": "      Китай в четвъртък отрече да представлява заплаха за други страни, настоявайки, че страната  е \"мирна сила\", след като членовете на НАТО подписаха изявление, с което признават \"предизвикателствата\", поставени от Пекин за първи път.      Генералният секретар на НАТО Йенс Столтенберг заяви във вторник, че алиансът трябва съвместно да се справи с нарастващия военен капацитет на Китай, който включва ракети, които могат да достигнат до Европа и САЩ, предаде БГНЕС.   Алиансът заяви след срещата на върха в Лондон в декларация, че признава, че \"нарастващото влияние на Китай и международната политика представлява както възможности, така и предизвикателства\".\r\nГоворителят на външното министерство Хуа Чунин заяви в четвъртък, че \"растежът на силата на Китай е растеж на мирна сила\" и че \"не е задължително да има връзка между заплахата и размера на една страна\".  Изказвайки се на редовна пресконференция, тя каза, че „най-голямата заплаха пред света днес е едностранчивостта и действията на тормоз“, като отправи слабо забулена препратка към САЩ.\r\n\"Дори американските съюзници са ощетени\", добави тя.    ", "date": "2019.12.05", "title": "Китай: Не представляваме заплаха за други страни "}
{"url": "https://www.actualno.com/business/rabotodatelite-sa-tvyrdo-protiv-vdiganeto-na-minimalnata-zaplata-news_1412790.html", "text": "      Асоциацията на организациите на българските работодатели (АОБР - която включва четирите най-големи работодателски организации у нас) от 560 на 610 лв. от началото на 2020 г.      Според тях минималната заплата се увеличава на база обещания и по непрозрачен начин, без да се вземе предвид как ще повлияе на отрасли и фирми с по-ниска добавена стойност и по-ниско заплащане, както и на по-нискоквалифицираните работници.   Работодателите призовават да се действа по-внимателно с ръста на доходите, особено в бюджетната сфера, а настоящата минимална заплата да се повишава по-плавно и то в съответствие със средната заплата у нас.\r\nБизнес организациите повтарят свое предишно предложение, като настояват , тъй като се определяла административно, а не при договаряне между работодател и служител.  Нарастването на минималното заплащане било в пъти по-високо от повишаването на производителността на труда, което засягало конкурентоспособността на българските компании, тъй като се вдигали разходите им за труд.\r\nРаботодателите изтъкват факта, че производителността у нас нараства, но все още сме последни в ЕС по този показател, а това е единственият начин да догоним по-развитите държави в Европа. Липсва и национален орган, който да е ангажиран с този проблем.   Според тях повишаването на минималната и средната заплата у нас е – нискоквалифицираните работници, ромите, младежите, жените – майки, като увеличава безработицата сред тези групи от хора, твърдят от бизнеса. Като доказателство за това, работодателите изтъкват данни на НСИ, според които през първите 9 месеца на 2019 г. в половината области в България намалява броя на наетите.    Работодателите оспорват аргументите, че \"нарастването на минималната заплата не оказва влияние върху заетостта сред нискоквалифицираните работници и наети на минимална заплата\" и \"Последните данни на НСИ за пазара на труда доказват, че увеличенията на минималната работна заплата през последните 3 години не оказват негативно влияние върху заетостта и безработицата.\" ", "date": "2019.12.05", "title": "Работодателите са твърдо против вдигането на минималната заплата"}
{"url": "https://www.actualno.com/politics/bsp-prizova-za-normalizirane-na-otnoshenijata-s-rusija-news_1412831.html", "text": "      БСП призовава премиера и правителството да направят внимателен преглед в отношенията между България и Русия и да се опитат да ги нормализират.      Това каза народният представител от БСП и зам.-председател на парламента Кристиан Вигенин пред журналисти във връзка с обявяването на български дипломат от посолството ни в Москва за персона нон грата от Руската федерация, предаде Агенция \"Фокус\".   \"Лошо е, когато се стигне до подобно изгонване на дипломати. Вярно е, че това е стандартна дипломатическа практика, която често се прилага. Реципрочно страната, чиито дипломат е изгонен, прави същото.\r\nСамият факт, че се стига до подобни отношения между двете страни, означава, че има проблем. Смятам, че и отговорът на министър-председателя вчера не беше достатъчно премерен и ясен по отношение на строителството на \"Турски поток\"\", каза още Вигенин.  Той отправи призив към премиера и правителството от името на БСП.\r\n\"Призоваваме министър-председателя и правителството като цяо да направят внимателен преглед на ситуацията в отношенията между България и Русия в момента и да се опитат да ги нормализират.   Нека да видят къде са допирните точки и взаимноизгодните стъпки, които могат да бъдат направени, а не да се задълбават в посока засилване на напрежението и конфликт между двете страни\", каза депутатът от БСП.    Припомняме, че посланикът на Република България в Руската федерация Атанас Кръстин е бил извикан днес в Министерството на външните работи в Москва, където му била връчена нота.\r\nС нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва.\r\nБългарският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г. Това стана ясно от съобщение на българското министерство на външните работи.    ", "date": "2019.12.05", "title": "БСП призова за нормализиране на отношенията с Русия"}
{"url": "https://www.actualno.com/plovdiv/protest-sreshtu-prezastrojavane-pred-obshtina-plovdiv-news_1412839.html", "text": "      От няколко седмици граждани на район Южен в Пловдив протестират срещу застрояването на свободната площ между блоковете им в и без това най-гъсто заселения квартал на града , но днес тяхното недоволство превзе пл. \"Стефан Стамболов\" и новият кмет Здравко Димитров за пръв път се изправи пред гневното множество. \"Бомба със закъснител\" нарече той ситуацията, която се е оформила още от Подробния устройствен план от 2005.та година, но фитилът е запален през януари тази година със строително разрешение за терена. Докато, впрочем, хората протестират, а един възрастен мъж дори получи инсулт и почина при един от протестите, теренът за бъдещата кооперация вече е ограден, вътре копаят багери, а камиони изнасят пръстта.       Околните блокове са от средата на 80-те, сред тях има пет и осем етажни, а строителното разрешение дава право за осем етажна сграда. Според протестиращите, които са създали и инициативен комитет, никой не ги е уведомил през януари, когато се дава строителното разрешение и сега те са поставени пред свършен факт. Те са подали сигнал за неизяснен статут на земята в Специализираната прокуратура и очакват проверка и евентуално акт за спиране на строежа, а ако това не е възможно, поне да бъде застроена по-малка част от терена, който е единствената зелена площ в района и, макар и неуредена като парк, е място за игра на децата.   Кметът Здравко Димитров покани инициативния комитет и близо час в заседателната зала на общината протекоха разговорите, протестиращите се запознаха с документацията и, макар и да хранят огромни съмнения към начина на промяна в ПУП през 2005-та и да негодуват, че не са били уведомени за строителното разрешение, издадено през януари тази година, те приеха следващата стъпка, предложена от кмета- да им организира и да бъде домакин на среща на протестиращите с инвеститора- собственик на 9 декември от 13 часа. \r\nПодобно напрежение в Пловдив, който се задъхва от липса на свободни площи и наплив на нови жители и инвеститори, започна да се случва все по-често, а според новия кмет, \" бомбите със закъснител\" не са една или две. Опитът от предишни подобни ситуации показва, че в повечето случаи инвеститорите продължават строежа си.       ", "date": "2019.12.05", "title": "Протест срещу презастрояване пред община Пловдив"}
{"url": "https://www.actualno.com/viewpoint/nedyzite-na-novija-proekt-za-bonus-malus-news_1412786.html", "text": "      Изложените по-долу коментари, бележки и предложения са по повод и във връзка с обявеното от КФН обществено обсъждане на Проекта на Наредбата за системата \"бонус-малус\" по задължителната застраховка \"Гражданска отговорност на автомобилистите\" и съпътстващите ги мотиви,  някои изменения в Наредба № 49 и други предложения.. Макар, че са израз на лично мои трактовки и схващания, те са съобразени и се базират на действащите понастоящем национални и европейски закони, други регулативни документи  и положения, както и на традиционните и добрите световни, и най-вече европейските практики, които задължително трябва да се отчитат и спазват от всички субекти, когато прилагат, изменят или създават нови регулативни актове.       I. Основни мотиви за изразените персонални бележки и становище 1. Основният мотив за настоящите бележки и изразеното становище е публикуваният от КФН нов Проект на Наредба по чл. 490, ал. 5 от Кодекса за застраховането и предложението за модел на системата \"бонус-малус\" (по-надолу наричан \"Проектът\"). По-конкретни предпоставки и причини за това е фактът, че  както в , така и в настоящия вариант  (още в чл. 2 ал. 1 и чл. 3 ал. 1.) прозират някои принципно-концептуално неточни постановки, спорни и противоречиви положения, които потенциално биха деформирали реалната концепция за същността и функциите на системата \"бонус - малус\". Така те я насочват в неправилни посоки и могат да предизвикат отново множество основателни възражения, но потенциално да станат и предпоставки за много по-сериозни по мащаб ефекти и последици за България. Най-общо казано, в Проекта” са налице сериозни  неточности и конфликтни моменти, които налагат необходимостта от солидно преработване, изясняване, прецизиране и аргументиране.\r\n2. В публикуваната на 19.11.2019 г. на КФН за представяне на становища и предложения по представения Проект се посочва, че отговорни за него \"…са три институции: Комисията за финансов надзор (КФН), Министерството на вътрешните работи (МВР) и Министерството на транспорта, информационните технологии и съобщенията (МТИТС). В процеса на изработване активно се включила и Държавна агенция \"Безопасност на движението по пътищата\".   От този текст не проличава дали при разработването са взели участие представители на най-заинтересованите субекти - на застрахователните и сродните им институции, както и на потребителите на застраховката.   II.  Същност, цели, принципи  и предмет на системата \"Бонус - малус\" В автомобилното застраховане системата е свързана със задължителната  застраховка \"Гражданска отговорност на автомобилистите\" (ГОА).  Системата не е вид или вариант на особена автомобилна застраховка, а е специална техника (средство, метод) за коригиране на оригиналната  (базовата) застрахователна премия, в случая конкретно по ГОА, чрез прилагане на отстъпки (бонус) и надбавки (малус) при определени условия.\r\nЗастрахователна премия по ГОА се изгражда и калкулира на базата на редица рискови фактори на застрахования, технически параметри на МПС, местожителство на застрахования и  регистрация на МПС и др., както и с оглед на административни нарушения и наказания, които се считат като основни, предварителни, рискови обстоятелства. .    Цели при прилагането на системата: Цели се чрез стимули (бонуси) и санкции (малус) провокиране, налагане и поддържане на заинтересованост на застрахованите и намаляване честотата и броя на  ПТП, следователно и намаляване броя и размерът на произтичащите от тях вреди за трети лица.  Това се постига чрез коригиране на оригиналната (базовата) застрахователна премия вече с прилагането на \"справедливото\" премийно тарифиране, т.нар. \"merit rating\" (коригиране според историята на щетимостта, т.е. честотата и броя на причинените от конкретния застрахован и изплатени от застрахователя вреди). Прилагането на системата не винаги и навсякъде е задължително, но все повече то става препоръчително и наложително. III. Основен принцип, оперативен и калкулационен механизъм на \"бонус-малус\" при застраховката ГОА В страните със силно развито застраховане, пазари и добри практики (особено в ЕС) прилагането на \"Бонус-малус\" се осъществява на базата на фундаменталния  принцип \"индивидуалната история на нанесените и изплатени от застрахователя вреди\", (на английски \"claims history\" или \"claims experience\"), т.е в зависимост от  недопуснатите нарушения (за бонуса) или  за малуса - от честотата и броя  на ПТП и нанесените вреди в предходните години.  Още по-конкретно казано, съгласно горния принцип, механизмът на системата се задейства и застрахования се  санкционира или стимулира със съответните (регламентираните) бонус-малус класове (стъпала)  САМО В ЗАВИСИМОСТ ОТ  НАСТЪПИЛИ И ИЗПЛАТЕНИ (ИЛИ РЕГИСТРИРАНИ И ПОДЛЕЖАЩИ НА ПЛАЩАНЕ) ОТ ЗАСТРАХОВАТЕЛЯ, РЕСП., ЗА \"БОНУС-А\" - НЕДОПУСНАТИ, В ПРЕДХОДНИТЕ ЗАСТРАХОВАТЕЛНИ ПЕРИОДИ ВРЕДИ ПО ЗАСТРАХОВКА \"ГОА\".\r\nОт казаното до тук логически следва императивът, че при прилагането на \"бонус - малус\" при сключване на ГОА поведението на водачите по пътищата и допуснатите административни нарушения по ЗДвП и наказания по НК не пораждат предпоставки и основание за стимулиране или санкциониране чрез преминаването от един в друг клас (стъпало, коефициент) или посока (бонус или малус) на разглежданата система. . IV.  Конкретни факти, коментари и критични бележки по  предложения за обсъждане Проект на Наредбата и Мотивите към него    Още при най-бегъл прочит в представения текст на Проекта на Наредбата се установяват много съществени противоречия и неточности, а именно:\r\n1. Текстът на чл. 1. (1) гласи: \" .\r\n2. А текстът на  алинея (2) на същия чл. 1 вече постановява друго: \" .  Възниква въпросът: 3. В мотивите смисълът на горното противоречие още повече се обърква и проблемът  още повече се задълбочава, което се вижда от следния текст:\r\n\" .\r\nТези двусмислени и неясни, но осезаемо императивни,  постановки и текстове стават отправната погрешна база за всички следващи неправилни, принципно противоречиви на други важни нормативни актове (основни закони) и подвеждащи, объркващи и спорни  моменти в целия текст на предложения проект. Преди всичко, многократно и упорито, но абсолютно неправилно и морално некоректно се втълпява, че прилагането на \"Бонус – малус\" и коригирането на индивидуалната премия трябва да се базира на поведението на водачите по пътищата и административните нарушения и престъпления (допуснати нарушения по ЗДвП и НК).  Това е посочено изрично и още по-конкретно (което е учудващо и абсолютно несъстоятелно), в чл. 3. (1) на Проекта: \" \" ще се определя от два фактора, а именно: \" \" и  дали водачът има влезли в сила присъди за извършени престъпления според гл. гл. 10 и 11 на раздел втори от Наказателния кодекс (НК).  На тази база, конкретните административни нарушения и престъпления вече са групирани и представени в 7 \"категории\" като \"фактори за оценката на риска\" в таблицата на Приложение № 1. Там, от първа до пета категории са пряко взаимствани и изредени само административни нарушения по ЗДвП  и някои по НК. Нещо повече, за по-голяма \"яснота\" в скоби са цитирани и конкретните членове и алинеи  на съответните закони. В шеста и седма \"категории\" са изредени  административни нарушения и престъпления, взаимствани   от Наказателния кодекс (НК).\r\nКакто се вижда, от целия предложен текст на Приложението, в първите пет \"категории\" изобщо не се споменава нито вина за настъпили щети, нито за изплатени от застрахователя компенсации (обезщетения). Само в шеста категория еднократно тихо се споменава понятието \"значителни материални вреди\", какъвто всъщност е предметът при системата \"бонус-малус\". Другите \"нарушения\" и \"престъпления\"  в тази категория, се свеждат само до различни по тежина варианти на \"телесни повреди\".   Подобни са предвидените за \"малуса\" \"престъпления\" и в седма категория, като тя включва и смърт.  И в тези две категории изобщо не се споменава за изплатени застрахователни обезщетения.\r\nОт така направения кратък обзор и коментар на предвидените за включване в системата \"бонус-малус\" биха могли да се направят следните предварителни изводи:\r\n1. Обстоятелството, че в таблицата на Приложение № 1 не се споменава абсолютно нищо както за застраховане, а така също и за застрахователни плащания (обезщетения), представеният текст изглежда и реално може да се възприеме, че в проекта на наредбата се третира материя,  предмет само на ЗДвП и НК и която . Фактически налице е разминаване със заявените в Проекта на \"мотивите\" и на декларирани намерения и цели в Наредбата.\r\n2. Още по-конкретно казано, представените в предложените проекти текстове, пояснения и особено съдържанието на Приложение № 1 на наредбата . В предложения вид Наредбата може да се разглежда като потенциално репресивно средство с фискален, а не със застрахователен, характер. Така  реално и неправомерно се деформират същността и  принципите на застраховането. Пренебрегват се, подменят се и изчезват благородните цели, функции и роля, както и доверието на обществото в застрахователната институция.\r\n3.  Прави впечатление и провокира обществени възражения наличието на големи разлики между броя и тежината (наказателните точки и процентите) в \"бонус\" и \"малус\" класовете. Това се отнася особено за (напр. категории 3 и 4 от Приложението) и много слабото стимулиране чрез \"бонуса\". При подобно положение, в някои случаи даже е възможно санкционираните с по-висок клас санкции лица до \"стопяването\" на „малуса” и излизането им от него, постоянно или за продължителен период от време да \"пребивават\" в 15-класната наказателна зона. .\r\n4.  В Проекта изобщо не се посочва , извършени от собственици и водачи на регистрирани в България МПС, но .\r\nНа базата на горното изложение може да се направят следният извод и заключение: Напълно несъстоятелни и недопустими са идеите и намеренията за включване в обсега и предмета на системата \"Бонус – малус\" деяния, които се третират и санкционират по Закона за движение по пътищата (ЗДвП) и Наказателния кодекс (НК) и имат връзка със Закона  за административните нарушения и наказания (ЗАНН)  и с други нормативни актове.\r\nОсновните (законови) аргументи за горното твърдение са следните:\r\nа) Това са  административни нарушения, които  като понятия са дефинирани в чл. 6. на ЗАНН и са обявени  за наказуеми с административни наказания, налагани по административен ред. Следователно, те не могат да бъдат налагани повторно, като втора (двойна) санкция на гражданите, особено чрез застраховането, при определянето на клас  „малус” в застрахователния договор.\r\nб).  В потвърждение на гореказаното, българското законодателство, чрез текста на чл. 17 от ЗАНН, още по-конкретно и категорично постановява: \" \".\r\nСледователно, законът е категоричен и  коментарите са излишни. Б. Коментари и бележки по други проблемни и спорни постановки в Проекта Нецелесъобразни и явно несъстоятелно е и предложението в текста на чл. 20, ал. 1, т. (2) за вписването  в  застрахователната полица и на всички други лица (ползватели и водачи на МПС), за да имат право да управляват МПС на даден застрахован собственик. Като се има предвид, че отговорността носи формално застрахованият по договора за гражданска отговорност собственик на превозното средство,  т.е. този който е вписан в  регистрационното свидетелство (картон), на какво основание ще се определя  клас бонус-малус и на лицата, които не са собственици на  дадено МПС, които не са  вписани в талона и полицата, следователно те не са и застраховани? Не се пояснява също, ако едно или няколко лица са вписани в няколко (5 – 6 – 10 бр.) застрахователни полици на други застраховани по ГОА субекти, считат ли се те за двойно или многократно формално застраховани субекти по ГОА съгл. чл. 345 (ал. 1 и 3)? Освен това, как ще се процедира, ако самите те имат нормално сключени собствени застраховки на тяхно име?  В това отношение биха могли да се направят следните възражения и аргументи:\r\n1. В повечето случаи подобни лица, водачи на МПС, може да нямат правно признат или изразен застрахователен интерес по отношение на конкретно (чуждото) МПС, което ще управляват, т.е. реално да липсва основният мотив за  сключването на застраховка. Освен това, ако вписването е извършено при липса на реално валидно волеизявление и съгласие, то действително винаги може да бъде обявено за нищожно.  Така нещата могат да \"зациклят\" още повече и по-продължително във времето, което неминуемо ще създаде допълнителни комплицирани ефекти и проблеми. Много вероятно е и възникването на изключително сериозни и сложно \"заплетени\" казуси, съдебни дела и пр. Освен това в Проекта не се споменава и пояснява как ще се процедира при сключване на застраховката с постоянно пребиваващи чуждестранни граждани, ако те не дават съгласие за вписване в полицата на други субекти.\r\n2. Правомерното управление на чуждо МПС може да бъде по всяко време, обичайно или да възникне инцидентно, но наложително, при неизбежна необходимост, появяваща се в предварително неизвестени,  непредвидими или критични ситуации и моменти във времето.\r\n3. Така при вписването в полицата на много голям брой лица, неминуемо биха възникнали множество неудобства и допълнителни усложнения, свързани с допълнителни многократни и реципрочни вписвания, отписвания, съдебни и други спорове, уреждане на финансови въпроси при доплащане или връщане на части от премията. Особено много неизвестности, излишна \"бумащина\" и голям хаос биха настъпили при забавяне на  съдебни решения по обжалвания и спорове, разнопосочни плащания и пр.. Накратко казано, негативните ефекти биха се мултиплицирали многопосочно и многократно, което излишно би утежнило нормалната работа на регулаторни институции, съдебни органи и би затруднило компенсационната роля на застрахователните дружества. Възниква още и въпросът: Вписването на твърде голям брой водачи какъв би бил форматът и „обемът” на застрахователната полица?!?!\r\n4. В подобни случаи биха се появили излишни висящи прави и реципрочни разплащания, в резултат на които  застрахователите няма да бъдат наясно и да са сигурни с какъв размер на премиите  и обем на премийния приход ще разполагат, какви части от него трябва да задържат, колко да цедират (отстъпят) към презастрахователи при закупуване на презастраховане, както и какъв размер ще остава за формиране на техническите и други резерви и пр. А това е много важно, защото специализираната статистика за българския застрахователен пазар показва, че презастраховането на ГОА  и отстъпените от отделните застрахователи цесии (части от премиите)  заемат значителен дял (процент) от презастрахователния портфейл на почти на всеки застраховател. Според статистиката на КФН за националния застрахователен пазар за 2017 г. той е около 38.12%, а за 2018 г. - 40.97% от общия премиен приход по ГОА за пазара. . Но тези ефекти ще се проявят по-късно,  едва когато системата действително се приложи (както се предвижда – през 2021 г.) и те ще са вече кумулирали в много голяма степен. Този потенциален, но много съществен проблем обезателно трябва да се очаква и да не се  пренебрегва от заинтересованите субекти и законотворците..\r\n5. Особено несъстоятелно и противозаконно е предложението \"цената\" на застраховката да се определя според нарушенията на този от шофьорите, който има най-много и най-тежки провинения на пътя, т.е. на по-високия \"малус\" клас на собственика или на водача на МПС. Не е редно собственик на МПС да носи допълнителна (утежнена) отговорност и да понася индиректна санкция за поведението на друго лице, както и за извършено нарушение с друг  автомобил. Подобно прехвърляне на чужда вина върху невинен субект и пораждането на незаслужена \"съвиновност\" е незаконно, неморално, и даже абсурдно. Това е така, защото противоречи на чл. 35. от НК, ал.1, където се казва: \"Наказателната отговорност е лична\" и ал. 2: \"Наказание може да се наложи само на лице, извършило предвидено в закона престъпление\".\r\n6.  От текстовете на \"Мотивите\" и  проекта на Наредбата  прозира още една  аномалия - предлага се за неизпълнението на задължението за обявяване на водачите в полицата да се налагат административни наказания (фиш, глоба и пр.), както на водача, така и на собственика на МПС-то: . В случая се има предвид предложението да се въвежда санкция чрез налагането на глоба на двамата субекти и да се изисква допълнителна застрахователна премия по застраховката, ако невписаният шофьор е по-рисков от собственика.\r\n7.  Не е изключено, а даже много вероятно е,  повечето от предложенията в Проекта да провокират и стимулират \"активизиране\" на \"апетита\" на недобросъвестни пътни контролиращи лица към търсенето, увеличаването и налагането, даже и на незаслужени, по-тежки санкции, което може да повиши нивото на корупцията по пътищата и на други злоупотреби със служебно положение и функции.   Практиката у нас е доказала, че в това отношение има много примери.  Това неминуемо би създало реални предпоставки за нерегламентирано, предварително, \"откупуване\" на санкциите, \"чистене\" и избягване на бъдещите (особено по-високите) \"малус\"  класове. Ефектите от подобни деяния  са ясни, неминуемо ще въздействат не само върху \"бонус-малус\" системата, но и върху цялата застрахователна дейност. Общите последици са ясно предвидими и не подлежат на коментар.\r\n8. Според текстовете за вменяване на \"съвиновност\" винаги може да възникне парадоксалната  ситуация ако ти си внимателен, добросъвестен и респектиран водач на МПС, \"малусът\" може да ти го докара твоят безотговорен приятел, задължително вписан в полицата като лице, имащо право да управлява твоето МПС. В. В представения проект на наредбата, \"мотивите\", както и в предложението за изменение на наредба № 49 за задължително застраховане на ГОА от 16.10. 2014 г. се предвиждат и се прави предложение за съществени изменения във  функциите и работата на Гаранционния фонд (ГФ). Ето някои спорни моменти в това отношение: 1. Прави се предложение за създаване на задължение на застрахователите, предлагащи застраховка ГОА  да обявяват (подават) пред Гаранционния фонд тарифите си по застраховката  за определяне размера на базовите застрахователни премии, както и всяко тяхно  изменение. По принцип  и в добрите европейски практики обаче, гаранционните схеми и фондове в застраховането нямат право да се намесват в тарифната политика на компаниите, защото не е тяхна функция.  В това отношение могат да се приведат много аргументи, но в никакъв случай не трябва да се пренебрегва преди всичко фактът, че тарифирането е работа на застрахователните дружества, а контролът върху тях е функция на надзорната институция.\r\n2.  Предлага се определянето на \"бонус-малус\" клас и съответния коефициент на всеки собственик и вписан водач на моторното превозно средство от информационната система на Гаранционния Фонд (ГФ). Това също е работа на застрахователните дружества е извън функциите на ГФ, защото той не е застраховател. (чл. 2, ал. 4. от Правилника на ГФ).  В противен случай, тарифната политика и реалното тарифиране се разбива между застрахователите и ГФ, което не е нормално.  В това отношение възникват и следните въпроси, които касаят правилен отговор:  3. Гаранционният фонд обезпечава техническата възможност за издаването в някои случаи на застрахователните полици.   Но и в този случаи той не е застраховател?!? (чл. 2 ал. 4. от Правилника на ГФ)\r\n4. ГФ извършва проверка по възраженията и приложените доказателства и предоставя обоснован отговор. на жалбоподавателите. Това следва да се отнася само по възражения по казуси, спорове, плащания, регреси и пр.,, свързани с подобни, предписани от чл. 519  на  КЗ.\r\nПосочените по-горе, както и други, несвойствени за ГФ, дейности, надхвърлят, смесват се и изменят регламентираните в КЗ  функции на ГФ.  Той, както беше вече казано, не е нито застраховател, нито регламентиран контролен или регулаторен орган на застраховането (той е поднадзорен субект на КФН). Следователно, така фактически се изместват до голяма и неговата роля. V. Някои налагащи се обобщени изводи, заключения и потенциални ефекти 1. Най-общо казано, което е и очевиден факт, в сравнение с първия, отпаднал миналата година вариант за \"бонус-малус\" системата, в представения нов вариант са направени много малко, и то незначителни промени, които обаче не са по същество и също са неприемливи поради тяхната необективна, погрешна принципно-концептуална база. Всъщност между настоящия и предходния вариант няма много съществена разлика, защото основните, най-важни моменти, в концептуалната рамка почти изцяло се повтарят и запазват и в двата варианта, обстоятелство, което по необходимост, неминуемо ще наложи правенето на  нови радикални корекции.\r\n2. По съдържание представеният проект по-скоро изглежда като  проект за внасяне на промени и допълнителни санкции в ЗДвП и НК чрез застраховането. Основание за подобно твърдение дава, както вече беше казано, фактът, че съдържанието на посочените в Приложение № 1 нарушения и „престъпления”, валидни за тези регулативни актове (това ясно се вижда и от заглавната антетка на таблицата на Приложение 1) цитира именно тези административни наказания и престъпления и съответните членове и алинеи в ЗДвП и НК..  С подобни подходи и трактовки прозират мисълта и схващането като че ли се прави опит за неоснователна, принудителна, подмяна на реалната   същностно-целева приложимост на „бонус-малус” системата, което е вредно, защото те биха могли да бъдат прилагани и използвани неправомерно, в неправилни, вредни посоки и варианти по повод и в случаи на изключително сложни, и важни за обществото интереси и области, каквато е застраховането.\r\n3.  В постановките в текста на представения проект на Наредбата осезателно прозира намерение и стремеж  към пряко, самостоятелно, държавно дирижиране на системата „бонус-малус” и тарифирането, което е недопустимо от редица основни Европейски нормативни документи.   4. Фактически изглежда, че се прави опит за налагане на правила и санкции, предвидени и залегнали в други, незастрахователни, нормативни актове. Поражда се съмнение дали това не е своеобразен опит за натиск и налагане на волята на някои други, незастрахователни, институции? Възниква още и въпросът: Дали директно заимстваните от други области, адаптирани, транспонирани и наложени в текста на проекта на наредбата нарушения не представлява  пренебрегване и нарушение на принципа „Non bis in idem” („не два пъти за едно и също нещо), който е неразделна част от наказателното и административно-наказателното право и според Европейския съд е едно от основните човешки права.  Както беше вече казано този проблем е пояснен и в чл. 17 на ЗАНН.\r\n5.  От това следва, че всички предложени в Наредбата правила, свързани с определяне на бонус-малус класовете при ГОА, са необосновани, несправедливи и незаконосъобразни, някои даже абсурдни,\r\n6. Не трябва да се забравя, че застрахователите не са институции, които  във всички случаи са задължени да възприемат и прилагат изцяло и стриктно несвойствени за бизнеса правила, норми, санкции и пр. от други сфери на обществения живот.\r\n7.  При евентуално приемане, утвърждаване и прилагана в застрахователната практика постановките и предложенията в представения проект не е изключено това да се квалифицира от европейските регулативни органи като индиректна (чрез механизмите на застраховането) непозволена държавна помощ на частните застрахователни дружества, което е незаконосъобразно, недопустимо и наказуемо.\r\n8.  Дори да не се стигне до горната неблагоприятна ситуация, почти напълно е сигурно, че ще настъпят множество сериозни усложнения, безполезни и излишни оспорвания и други компликации, във връзка с неправомерно и незаконно санкциониране на гражданите чрез системата „бонус-малус”. Това е най-възможно да се случи по силата на наскоро актуализирания и променен Закон за отговорността на държавата и общините за вреди (ЗОДОВ), където се казва: \" \". А както ясно се вижда, че се предлага проект на доказуемо незаконосъобразен нормативен акт.\r\n9. Задължително трябва да се има предвид и да се отчита, че задължителното застраховане, каквато е и ГОА, е елемент на социалната, а не на репресивната, функция на държавата. Затова въвеждането на бонус- малус система не трябва да е тежка регулативна, репресивна, мярка, с дългосрочен и общо пазарен ефект и да не води до рушене доверието на гражданите в неговата благородна мисия и роля.   10.  Не е изключено направените в Проекта предложения  да провокират излишни масови вълнения, символични и ефективни протести, „окупации” и пр. на заинтересовани субекти, предимно превозвачите (както вече се съобщава и заявява  в медиите за планирани протест на 13,12, 2019 г. и през януари 2020 г.)\r\n11. Евентуалното приемане и въвеждане на предложените в Наредбата постановки в застрахователната практика, може да провокира неодобрение и да се отрази негативно върху авторитета, компетентността и качеството на българското застрахователно законотворчество, законодателство и регулиране в Европейското бизнес пространство и да постави  огромна „черна точка” върху тяхната репутация. А не трябва да се забравя, че по време на избора му и на представянето на Концепцията си за развитието на КФН, г-н Бойко Атанасов акцентира върху защитата на потребителите, както и създаване на репутация на Комисията за финансов надзор като стабилен, обективен и независим регулаторен орган.  Потребителите искрено се надяват категоричното обещание да бъде изпълнено. VI. Някои препоръки 1. Както вече нееднократно беше казано, коефициентите на системата „бонус-малус” следва да се прилагат за коригиране на оригиналната (базовата) застрахователна премия само на базата на  принципа „индивидуалната история на вредите”, ( “claims history” или “claims experience”), т.е за „бонуса” в зависимост от  недопуснатите, а за „малуса” - от честотата и броя  на ПТП и нанесените и изплатените от застрахователите вреди в предходните години.\r\n2.  За постигането на по-голяма справедливост между стимулите и санкциите, трябва задължително да се ревизират и оптимизират величините (стъпките, процентите и тежестта) на двете страни – бонуса и малуса – на системата.\r\n3.   Административните наказания при ПТП без вреди и застрахователни плащания (обезщетения) да бъдат вземани предвид само при определяне на рисковия профил при калкулиране на базовата застрахователна премия. При прилагането обаче, те обезателно да бъдат изключени.   4.  Относно формално застрахования/те субект/и по застраховката  ГОА съгл. чл. 345 (ал. 1 и 3) нищо не пречи да остане в сила сега прилаганата практика.\r\n5.   Като основен проблем преди прилагането на системата \"Бонус – Малус\" остава актюерският, т.е. разработването и обосноваването на премийните „бонус-малус”  коефициенти (“стъпала”, „класификационни индекси“, „рейтингови индекси“ или „рейтингови индекси”) да се осъществява на базата на достатъчен обем обективна, качествена и надеждна, основно застрахователна, статистическа информация за пазара.\r\n6.  Понастоящем, не само препоръчително, но целесъобразно и наложително е, поради   гореспоменатите незаконосъобразни, необосновани и несправедливи постановки в Наредбата, тя да бъде изтеглена. В противен случа, не е изключено да се породи впечатление, че така се нарушават „върховенството на  закона” и принципите на правата държава.\r\n7.   В следващото разработване и обсъждане на нов проект да бъдат включени и изслушвани по-широк кръг от специалисти и експерти, особено от застраховането – академични представители, представители на застрахователните дружества, на застрах ователните брокери, съответните асоциации и пр.\r\nВ заключение заявявам, че направените по-горе коментари, критични бележки и изказаните становища по предложените за обсъждане проекти са лично мои, субективни виждания и не отразяват никакво чуждо индивидуално (лично), групово или институционално мнение. Те изобщо не ангажират и моя работодател – ВУЗФ-София. Заявявам, че коментарите и бележките  не са изготвени по никаква поръчка или  натиск от страна на други субекти. Допускам, че не е изключено и е възможно да не съм доловил и достатъчно ясно разбрал прякото значение или конотациите в някои от текстовете на проекта.  Смятам обаче, че това е неизбежно, особено при сложна проблематика и  материя, които са характерни за застраховането и особено в случаи като проблематиката на настоящото обсъждане. Автор:            ", "date": "2019.12.05", "title": "Недъзите на новия проект за \"бонус-малус\"*"}
{"url": "https://www.actualno.com/politics/dps-obvini-bsp-i-gerb-v-zadkulisna-sdelka-za-subsidiite-ninova-otreche-news_1412776.html", "text": "       Бойко Борисов и Корнелия Нинова са се договорили ГЕРБ да не са в пълен състав, за да мине предложението на БСП за 8 лв. партийна субсидия на глас.       Това обвинение отправи председателят на ДПС Мустафа Карадайъ пред журналисти в парламента.   \"Предстои важно гласуване на промени в текста за партийните субсидии, внесен от БСП. Информацията, която имаме е, че Бойко Борисов и Корнелия Нинова са се договорили ГЕРБ да не са в пълен състав в залата, за да мине предложението на БСП. Искам да припомня позицията на ДПС, когато ГЕРБ популистки внесоха предложение за намаляване на субсидията за политическите партии на 1 лв.\r\nНие заявихме, ако има субсидия, то тя трябва да гарантира финансирането на най-малките политически партии, поне тези, които са парламентарно представени и може да се отвори дебат за тавана на субсидиите, защото се вижда, че големите партии не могат да изхарчат цялата субсидия и имат големи банкови депозити. За малките политически партии субсидията не е достатъчна и те не могат да финансират дейността си\", допълни още Карадайъ пред журналисти в парламента.  Той обясни, че ДПС са имали среща с ГЕРБ, на която е присъствала Менда Стоянова. \"На срещата ние заявихме, че 1 лв. субсидия е популистки ход. \"Или 0 лв. за политическите партии, за да могат да финансират дейността си чрез дарения, прозрачно и открито. Г-жа Стоянова от ГЕРБ тогава заяви, че популисткото предложение на ГЕРБ е временна мярка и до внасянето на държавния бюджет ГЕРБ ще инициират широк обществен дебат по темата, за да се намери най-правилното решение за субсидиите на политическите партии.\r\nДнес сме свидетели, че такъв обществен дебат не е проведен. Има едно предложение от БСП, което обслужва големите партии - ГЕРБ и БСП и ощетява малките партии, които няма да могат да финансират дейността си .\r\nСпоред ДПС това е поредният удар на ГЕРБ и БСП по демокрацията и плурализма, както съвсем скоро наградиха кошмара на майките на деца с увреждания чрез избирането на Валери Симеонов за заместник-председател на Народното събрание\", допълни още Карадайъ.       Последва и реакция от лидера на БСП Корнелия Нинова. \"Лъжа е информацията, че аз и премиерът сме се договаряли за субсидиите.  ДПС искат да замаскират своето участие в управлението, обяви соцлидерът. \"Интересно ми е защо го правят от ДПС след като осъзнато го правят. Нито съм се срещала, нито съм говорила по телефон, нито съм договаряла с г-н Борисов такова нещо\", каза още Нинова и посочи, че според БСП има поне две причини.\r\n\"Първата е, че т ова е опит ДПС да прикрият вече известният и за децата факт, че те участват в това управлението и да прехвърлят някакво задкулисие или скрита коалиция между ГЕРБ и БСП, за да замаскират своето участие.\r\nВторото е, че на ДПС им е удобно в момента статуквото - партиите да се финансират от бизнеса, от мафия задкулисно, за да могат бизнесът, лобита и кръгове да диктуват политиката\" , подчерта Корнелия Нинова.\r\n\" Нашата позиция винаги е била ясна и открита - 1 лв. субсидия за партиите е убиване на опозицията, посегателство върху плурализма и многопартийната система в България. Отварянето за безконтролно пълно без ограничение финансиране от бизнеса е намеса на икономически интереси и лобита в правенето на политика\" , посочи още Нинова.      Лидерът на БСП припомни, че е поканила всички партии за обсъждане на размера на субсидията преди обсъждането на държавния бюджет. \"Не получихме разбиране. Внесохме си сами предложението в бюджета, което ще гласуваме днес.\r\nВтората стъпка - поискахме международна експертиза и подкрепа. Т.е. официално през европейски институции, през международни - и я получихме. Имаме подкрепата вече знаете от ОССЕ, в което се осъждат последните промени в Изборния кодекс, финансирането от фирми. Препоръки се отправят да се отменят измененията изцяло. Т.е. нашата позиция е открита и принципна.\r\nРазумно държавно финансиране на партиите, така че да се гарантира многопартийност, плурализъм и нормално функциониране на демокрацията, затваряне на вратата за бизнеса за влияние върху политиката. Днес ние ще защитаваме открито своето предложение. Внесли сме го открито и ще го защитаваме открито. Как ще гласуват другите партии е решение, в което ние не се месим\", допълни Корнелия Нинова. ", "date": "2019.12.05", "title": "ДПС обвини БСП и ГЕРБ в задкулисна сделка за субсидиите, Нинова отрече"}
{"url": "https://www.actualno.com/politics/deputatite-odobriha-budjeta-za-kultura-bez-poveche-pari-za-makedonskite-bylgari-news_1412767.html", "text": "      Парламентът одобри бюджета на Министерство на културата за 2020 г. Това се случи след като народните представители приеха текстове от Закона за държавния бюджет за следващата година.      33 млн. лв. са приходите, помощите и даренията в бюджета на Министерство на културата. Бюджетните взаимоотношения са в размер на 184 млн. лв.   За политиката в областта на движимото и недвижимото културно наследство са предвидени 22 млн. лв. за следващата година. В бюджета по политиката в областта на създаване и популяризиране на съвременното изкуство в страната и в чужбина са заложени 188 млн. лв. От БСП съвместно с ВМРО предлагаха Съюзът на тракийските дружества да получи 120 хил. лв. от бюджета, Македонският научен институт - 120 хил. лв. и Българското сдружение на родовете от Македония - 60 хил. лв .  Предложението им обаче не бе подкрепено от пленарна зала. Обсъждания    Македонският научен институт и сдружението на родовете от Македония трябва да имат повече средства. Това каза народният представител от БСП Дора Янкова по време на дебата.    „Надявам си всички си даваме сметка за дебата, който водим и споразумението, което подписахме за Македония. Македонският научен институт и Сдружението на родовете от Македония трябва да имат повече средства.\r\nЗаедно с това си даваме сметка за мисията на Съюза на тракийските дружества в България като родолюбива и патриотична организация. Тя отстоява в голяма степен интересите на българските граждани, които са били в Тракия и са загубили много от своите лични неща и паралелно с това тя пази достойнството на българите.\r\nЗа това искам да се обърна към вас - да подкрепите нашето предложение. То е много скромно на фона на това, което е необходимо“, каза още Дора Янкова.    ", "date": "2019.12.05", "title": "Депутатите одобриха бюджета за култура, без повече пари за македонските българи"}
{"url": "https://www.actualno.com/dobrich/balchik-i-mangalija-si-partnirat-za-podobrjavane-na-pytnata-mreja-news_1412785.html", "text": "      Община Балчик си партнира с румънската община Мангалия по проект  „Подобряване връзката на третостепенните пътни възли Мангалия и Балчик до TEN-T инфраструктура“ по програма INTERREG V-A Румъния-България. В рамките на проекта в Мангалия ще бъдат модернизирани 17 улици, а планираните средства са 2,746 млн. евро. Улиците в румънската община са в добро състояние, затова там е предвидена само вертикална маркировка и подмяна на уличното осветление, уточни зам.-кметът на Балчик Димитрин Димитров, който е и ръководител на проекта от българска страна.      Инвестиционните дейности в община Балчик за разделени на три ЛОТ-а. По първия се предвижда рехабилитация на панорамния общински път от пристанището до границата с община Каварна. Вторият ЛОТ обхваща двукилометрова отсечка до държавната болница „Тузлата“, а третият обхваща ремонт на главната улица в Балчик „Черно море“ и част от ул. „Приморска“. Общата дължина на българския участък е около 9 км и за рехабилитацията му са предвидени 2,869 млн. евро.\r\nВ рамките на проекта ще бъде закупен специализиран високопроходим товарен автомобил, който да е оборудван с гребло за чистене на сняг, с него да се пренася пясък за опесъчаване на пътищата през зимата, а през летните месеци да може да коси тревата.\r\nПредстои по проекта да се разработи пътеводител на трансграничните маршрути.  В най-напреднала фаза е ремонтът на панорамния път, който преминава по морския бряг, а отсечката до Тузлата е готова, уточни Димитров.\r\nОбщата стойност на проекта е 6,9 млн. евро, от които за Балчик са предвидени 3,564 млн. евро. ", "date": "2019.12.05", "title": "Балчик и Мангалия си партнират за подобряване на пътната мрежа"}
{"url": "https://www.actualno.com/smolyan/blagotvoritelen-koncert-v-giovren-sybra-2000-lv-za-nujdaeshti-se-news_1412762.html", "text": "      Благотворителен концерт по случай Международния ден на хората в неравностойно положение се състоя в девинското село Гьоврен. Вече шеста поредна година читалище „Светлина 1948“ на този ден организира благотворителен концерт и базар, съобщи председателят му Исмаил Терзиев.      „Залата за концерта беше пълна, а участници в програмата бяха около 70 души. В нея се включиха малките момичета и момчета от Детска градина \"Радост\", основното училище \"Пейо Яворов“, самодейни състави към Съюза на слепите в Смолян, мъжка фолклорна група и танцов състав към читалището в Гьоврен. Със свои изпълнения се изяви певицата Надя Пашова и гайдарят Емил Чолаков“, каза още той.   Доброволки от селото подготвили изделия за базара - много домашни сладки, детски дрехи, чаши, картички. А сладкарниците „Каприз“ и „Севда“ в Девин дарили торти и чудесни сладки.   Събраните средства на стойност 2000 лв. били раздадени на 15 нуждаещи се от Гьоврен, Грохотно, Смолян и Търговище. Разпределението било направено петчленна комисия, определена със заповед на председателя.\r\n„Благодарим на всички участници, дарители и доброволци, които допринесоха за събиране на средствата. Специално благодарим на фирмите \"Меркез\",\"Мусан\" и минерална вода – Девин, които са съпричастни към нашата добра кауза и ни помагат вече няколко години поред“, каза Терзиев и допълни, че народният представител д-р Даниела Дариткова се е включила в кампанията с дарение от 300 лева.    ", "date": "2019.12.05", "title": "Благотворителен концерт в Гьоврен събра 2000 лв. за нуждаещи се"}
{"url": "https://www.actualno.com/moresport/rekorden-budjet-za-sport-za-2020-g-prieha-deputatite-news_1412808.html", "text": "      Бюджетът на Министерството на младежта и спорта (ММС) за следващата година ще е 82.26 милиона лева, реши парламентът.      Това е рекорд за България като средства, заделени за спорта. За 2019-а сумата бе 79.7 милиона.   От предвидените за 2020-а пари, 53.9 милиона лева ще са за спорта с високи постижения (елитен спорт). Отново е представено увеличение на парите за масовия спорт.\r\nММС предвижда да отдели 18,866.5 млн. лева за политиките в областта на спорта за учещи и спорта в свободното време, което е с 1,332 милиона повече.  Парите в графата за \"текущи трансфери, обезщетения и помощи за домакинствата\" се увеличават до 10,160 млн. лева, а тези \"за персонал\" стигнат 15,011 милиона, което е с близо 2 милиона повече от тази година. ", "date": "2019.12.05", "title": "Рекорден бюджет за спорт за 2020 г приеха депутатите"}
{"url": "https://www.actualno.com/tips/zalozi-po-koleda-predizvikatelstvo-ot-20-do-5000-leva-s-futbolni-prognozi-zalog-2-news_1412807.html", "text": "      Съвсем скоро идва най-приятната част от годината - коледните и новогодишни празници. По този повод стартирахме една специална рубрика за чудесен , а по възможност и на тези от вас, които са любители на спорните залози онлайн. Разбира се, и късметът трябва да е с нас, но началото на рубриката \"от 20 до 5000 лева с футболни прогнози\" беше обещаващо, след като Лестър спечели мача си срещу Уотфорд (подробности за прогнозата вижте в тази статия).      Продължаваме днес към залог №2, като предизвикателството изпълняваме , заради високите коефициенти, които предоставя. Все още може да се включите в нашето приключение при желание, а ако нямате акаунт, то може да се възползвате от страхотния . В рамките на следващите 2-3 седмици ще се опитаме да превърнем сумата от 20 лева в 5000 с познанията, които имаме върху футболната игра. За целта ще са необходими около 15 поредни успешни залога, което е много трудоемка задача, но не и невъзможна. Ще използваме коефициенти между 1.30 и 1.60, търсейки най-оптималните залози всеки ден.   : Предизвикателството ще бъде разделено в две части. В момента, в който достигнем 500 лева в сметката (около 8 поредни успешни залога), ще извадим 200 лева, за да сме сигурни, че ще има поне утешителна награда, ако предизвикателството се окаже неуспешно. Очакваме в рамките на 15 (до 20) залога предизвикателството да бъде изпълнено. НЕ ЗАБРАВЯЙТЕ: В света на спортните залози  рискът е много голям , а още повече когато търсим 15-ина поредни успешни прогнози. Правим го за забавление и с надеждата, че късметът ще ни се усмихне.      Оставаме в , тъй като програмата в четвъртък е бедна откъм футболни събития, но все пак предлага интересна възможност за продължаването на предизвикателството. \"Артилеристите\" се намират в слаба форма, която продължи и в първия мач на новия мениджър Фреди Люнберг. Големият проблем на лондонския тим остава и ще продължи да бъде защитата, която е съставена от слаби изпълнители и едва ли има мениджър на света, който може да я подобри драстично. \r\nНа това се надявам и с избора на прогноза за мача. На \"Емиратс\" гостува Брайтън, който показва сериозно подобрена игра през настоящия сезон и няма никакви притеснения да атакува, когато се изправя срещу топ отборите в Англия. Тимът играе с отлична скорост в нападение, обича контраатаката, а при статичните положения е един от най-опасните отбори в Англия. Една от силните страни на тима е отнемането на топката в средата на терена, докато за Арсенал именно това е най-големият проблем през сезона - обработването на топката от централните защитници.   С оглед на предизвикателството, прогнозата е за гол/гол в мача, която изглежда рискова на пръв поглед, но Арсенал играе отчайващо слабо в защита, а Брайтън вече показа, че може да бележи на контраатака през сезона. Възможности за такива ще има, а \"артилеристите\" не са допуснали гол във вратата си за последноте преди два месеца при победата с 1:0 над Борнемут. Брайтън от своя страна е вкарал гол в последните си 3 гостувания, две от които на Ливърпул и Манчестър Юнайтед, а в 4 от последните 6 мача на тима тази прогноза излиза. За Арсенал това важи в 7 от последните 8 срещи на отбора. : И двата отбора да отбележат гол (коефициент 1.58 в 7777.bg)   След успешния залог №1, сумата в нашата сметка е 27.20 лв. Поставяме я на споменатата прогноза и играем за 42.98 лв.\r\nНе забравяйте, че може да активирате , ако досега не сте се възползвали от него, като по този начин ще удвоите средставата си до 100 лева.  ", "date": "2019.12.05", "title": "Залози по Коледа: Предизвикателство от 20 до 5000 лева с футболни прогнози, залог №2"}
{"url": "https://www.actualno.com/crime/uvolniha-direktora-na-kat-plovdiv-news_1412803.html", "text": "      Освободиха от длъжност шефа на КАТ - Пловдив, съобщава Нова тв.      Главен инспектор Димитър Димитров е уволнен заради слаби резултати и многобройни катастрофи със загинали в областта.   Заповедта е дадена от директора на Областната дирекция в Пловдив старши комисар Йордан Рогачев.\r\nДимитров оглави сектор \"Пътна полиция\" - Пловдив през 2017 г. След отстраняването му задълженията му временно ще бъдат поети от заместник, докато бъде назначен нов директор.   ", "date": "2019.12.05", "title": "Уволниха директора на КАТ-Пловдив"}
{"url": "https://www.actualno.com/society/pone-100-tona-pileshko-meso-sys-salmonela-stigna-do-bylgarskija-pazar-news_1412851.html", "text": "      Най-малко 100 тона пилешко месо със салмонела от Полша са стигнали до българския пазар, признаха от Агенцията по храните. Част от месото е иззето, засега няма данни за заболели от салмонелоза потребители, предаде БНР.      \"По отношение на полското месо със салмонела нотификациите не са една или две. В България като засегната страна вече сме получили 16 такива нотификации\", казва доктор Кремена Стоева от Агенцията по храните.   Тя отказва да каже кога е дошло първото предупреждение от Европейската система за бързо реагиране.\r\n\"Но към всяка влязла нотификация Агенцията е предприела съответните мерки\", уточни Стоева.  И допълни, че няма как да се знае каква част от него все още е по магазините. \r\n\"Най-малко сто тона през една фирма, аз не мога да кажа доколко се е изтъргувала на българския пазар\", заяви тя.   Салмонелата не е устойчива на високи температури и, ако месото е топлинно обработено, риск от зараза няма, допълни Стоева.     ", "date": "2019.12.05", "title": "Поне 100 тона пилешко месо със салмонела стигна до българския пазар"}
{"url": "https://www.actualno.com/asenovgrad/prechistvatelnata-stancija-v-asenovgrad-ne-raboti-no-ima-naznacheni-slujiteli-news_1412646.html", "text": "       За проблема съобщи кметът на града доктор Христо Грудев. Тя бе открита официално съвсем скоро. Градоначалникът посочи, че вече е организирал комисия, която да извърши анализ на ситуацията. Защото сега община Асеновград няма законовото право да изисква от изпълнителите да извършат корекции и поправки за своя сметка.      Грудев бе категоричен, че ще сезира министър-председателя на България Бойко Борисов. Кметът на града съобщи, че е запознал и министъра на околната среда и водите. , обясни доктор Грудев.   Той припомни, че ПОСВ бе изградена за сумата от около 26 000 000 лева. И посочи, че е изпратено писмо до изпълнителите да бъдат извършени корекции и поправки по съоръжението, като някои от тях са се отзовали на доброволни начала. „Нямаме обаче законови лостове, с които да ги принудим да предприемат действия по отстраняване на нередностите”, съобщи кметът. \"Докато не заработи ПОСВ, ние не можем да я предадем като обект на ВиК\", подчерта в заключение Грудев.\r\n„Пречиствателната станция на Асеновград не работи въпреки, че има надлежно издаден Акт 15 без нито една забележка. Това означава, че общината е приела обекта. Впоследствие има издаден и Акт 16 и разрешение за ползване. Към момента пречиствателната станция на Асеновград не работи и общо взето, перспективите да заработи са много далечни, а полезните ходове на общината за разрешаване на проблема са твърде малко. И тази пречиствателна станция в момента тежи на бюджета на общината”. Това допълни заместник-кметът на града Стоян Димитров.  Той потвърди, че след извършване на проверките се оказало, че основната част на пречиствателната станция не е подвързана към останалите модули. Заради нефункционирането на съоръжението, в момента общината няма право да събира такса от гражданите. Друг голям риск, за който съобщават от градската управа, е обектът да не бъде приет от управляващият орган. В случай, че това не се случи, съгласно договорките между община Асеновград и Министерството на околната среда и водите - в частност Оперативна програма „Околна среда” - може да бъдат наложени финансови корекции, които да достигнат до 100%, т.е. „да ни бъде отказано изцяло разплащането, което е както казахме в рамките на около 26 000 000 лева без ДДС”.\r\nОсвен констатираното състояние на съоръжението, на юристите на общината е възложено да извършат обследване и на договора по проекта. Междувременно стана ясно, че на Пречиствателната станция за отпадни води в момента има назначени служители, които стоят на работните си места и получават заплата от общината. По думите  на Стоян Димитров, това е задължение на общината, съгласно договора въпреки, че съоръжението не функционира и не може да заработи докато не бъдат отстранени всички забележки, описани в протокола.    ", "date": "2019.12.05", "title": "Пречиствателната станция в Асеновград не работи, но има назначени служители"}
{"url": "https://www.actualno.com/curious/znaete-li-zashto-kutijkata-v-jajcata-kinder-surprise-e-jylta-news_1409521.html", "text": "      Кой не знае какво е да мрънкаш на родителите си за едно шоколадово яйце Kinder Surprise? Кой родител не е купил десетки и стотици яйца през годините, в които децата му са растяли? Мнозина обичат шоколадовата обвивка на Kinder Surprise, но най-приятната част е да отвориш жълтата кутийка и да видиш каква играчка ти се е паднала. Е, отговорът, в интерес на истината, е доста логичен. Всъщност кутийките са жълти на цвят, тъй като             ", "date": "2019.12.05", "title": "Знаете ли защо кутийката в яйцата Kinder Surprise е жълта?"}
{"url": "https://www.actualno.com/society/riskyt-ot-bednost-e-fakt-i-v-bylgarija-news_1412731.html", "text": "      Жителите на Съединените щати и Израел са най-застрашени от бедност, казват експертите от фондацията „Бертелсман“.      Проучването отбелязва, че в Германия безработицата сред младите е една от най-ниските в света.   Въпреки подобрението на пазара на труда, рискът от бедност в много индустриализирани страни не намалява. Това заключение се съдържа в изследването „Индекс на социалната справедливост“ на германската фондация „Бертелсман“, резултатите от което са публикувани в четвъртък, 5 декември.\r\nПочти десет години след началото на световната финансова криза средният процент на безработица в около 41 държави от ЕС и ОИСР за първи път спадна малко под нивото преди кризата от 2008 г. Въпреки това в 25-те изследвани страни рискът от бедност остава непроменен или дори увеличен, предаде БГНЕС.  Експертите на фонда нареждат сред  тези, които са потенциално изложени на риск от бедност, хората,  които имат по-малко от половината от средния доход във всяка конкретна страна. По-конкретно, според проучването, най-добрите възможности за избягване на проблеми са в северните страни като Исландия, Норвегия, Дания и Финландия. Германия е на десето място в този списък, Великобритания - 11-то, Франция - 15-то. В края на списъка е САЩ (36-то място), следвана от Чили, България, Румъния, Турция и Мексико.\r\nОсвен това хората в Израел (17,9 процента от населението) и САЩ (17,8 процента) са най-застрашени от бедност.   Сравнително доброто място на Германия в този списък се основава предимно на успешни показатели на пазара на труда, отбелязва проучването. В допълнение към намаляващия общ процент на безработица в Германия, младежката безработица е една от най-ниските в света - 6,2 процента.    В същото време, въпреки че като цяло нивото на заетост от 2013 г. до 2018 г. се увеличава от 73,5 на 75,9 процента, рискът от бедност за гражданите на Германия за същия период се увеличава от 9,4 на 9,8 процента. Рискът от бедност за възрастните хора в Германия е 9,7 процента, най-високото ниво за десет години. Освен това рискът от бедност сред децата и юношите е 7,6 процента. ", "date": "2019.12.05", "title": "Рискът от бедност е факт и в България "}
{"url": "https://www.actualno.com/smolyan/pijan-shofior-potroshi-peshehodec-v-devin-news_1412696.html", "text": "      Пиян 69-годишен девинчанин блъсна с Пасата си внезапно излязъл на улицата пешеходец и го потроши.      Вчера около 18,35 часа 76-годишен мъж изскочил внезапно на пътното платно пред Спа хотел „Персенк“ и бил ударен от движеща се кола, за шофьора на която е установено след проверка с техническо средство, че е с 1,31 промила алкохол .\r\nВследствие на удара възрастният мъж получил комоцио, разкъсно-контузни рани по главата, счупен прешлен, фрактура на коляно, съмнение за счупване на дясна бедрена шийка и за счупване на дъгите на 4-ти, 5-ти и 6-ти шиен прешлен. Оказана му е помощ във филиала за спешна помощ в Девин, откъдето е закаран за лечение в смолянската болница. Няма опасност за живота му, съобщава полицията. ", "date": "2019.12.05", "title": "Пиян шофьор потроши пешеходец в Девин"}
{"url": "https://www.actualno.com/balkani/matu-palmyr-belgrad-i-prishtina-trjabva-vzaimno-da-se-priznajat-news_1412708.html", "text": "      Специалният пратеник на държавния секретар на САЩ за Западните Балкани подчерта, че Съединените щати искат да бъде постигнато пълно нормализиране на отношенията между Белград и Прищина, което .      \"Ако се признаят един друг, те биха могли да разрешат въпросите като съседи\", каза Палмър в интервю за H1 Сараево, цитирано от БГНЕС.   Според него е необходимо Белград и Прищина \"да седнат на една маса, да постигнат споразумение и заедно да начертаят път към европейското бъдеще\".\r\nПалмър каза, че причината за преговорите е и в това, че и че не е необходимо да се вижда какви компромиси са необходими за постигане на напредък.  „Необходимо е споразумение, което ще бъде прието и подкрепено от обществеността и от двете страни като най-добрият път напред“, каза Палмър и добави, че е важно споразумението да бъде „приложимо, справедливо и дълготрайно“.\r\nТой добави, че има много добри отношения с посланика на САЩ в Германия Ричард Гренел и че това не е първият път, когато САЩ назначават двама специални пратеници по един и същ проблем.   Палмър също така каза, че Западните Балкани остават приоритет на външната политика на САЩ и че Вашингтон иска страните в региона да разглеждат САЩ и ЕС като \"партньори, които сами са избрали\".    Пратеникът на държавния секретар на САЩ каза, че Вашингтон иска Западните Балкани да станат част от \"семейство на европейски държави\" и че те инвестират в региона  значителен политически и друг капитал.\r\nАмериканският дипломат отказа да коментира неотдавнашен доклад на Пентагона за нарастващото влияние на Русия в Сърбия, заявявайки, че САЩ считат себе си за партньор на всички страни в региона, включително Сърбия.\r\nСпоред него целите на САЩ са в съответствие с тези на балканските страни: членството в ЕС и НАТО, освен в случая със Сърбия, и Вашингтон ще подкрепи Западните Балкани в тези стремежи.   Матю Палмър каза, че евентуален нов договор за Босна и Херцеговина, т.нар. „Дейтън две“, не е в центъра на вниманието на политиката на САЩ, тъй като „не биха обвинили за нефункционирането на правителството на БиХ“. ", "date": "2019.12.05", "title": "Матю Палмър: Белград и Прищина трябва взаимно да се признаят "}
{"url": "https://www.actualno.com/music/stenli-predstavja-novija-si-album-na-scenata-na-sofia-live-club-news_1412704.html", "text": "      След огромния успех през ноември с премиерата на новия си проект, Стенли се завръща на сцената в Sofia Live Club, за да представи всички песни от албума \"Чужди тела\". Програмата включва и някои от най-емблематичните хитове на артиста, сред които „Обсебен“, „Пътят към храма“, „Стар парфюм“ и други, част от които са в нови изненадващи аранжименти.      Концертът ще бъде на 26-ти декември (четвъртък) от 22:00 часа, а на сцената до Стенли ще застанат музикантите Димитър Ковачев-Фънки (бас китара), Станислав Вълчев (китари) и Николай Николаев (барабани). За предстоящото събитие в Sofia Live Club, Стенли е поканил и специални гост-музиканти – нашумялата млада рок банда Innerglow и фронтмента на групата Hayes Y и композитор на „Чужди тела“ – Благослав Анастасов.\r\nВсички почитатели на Стенли ще имат възможността да закупят албума „Чужди тела“, който ще се продава на място в клуба.\r\nДо този момент от албума „Чужди тела“ като официални сингли са издадени: заглавната песен с участието на Никол, която е на #3 място в чарта на БНР – Топ 10 и влезе в Топ 10 на общата класация за най-излъчвани БГ песни и дигиталният сингъл – „Счупено сърце“.  „Чужди тела“ е първият студиен проект на Станислав Сланев - Стенли от 17 години насам, след отличения с редица награди „Обсебен“ (2002).\r\n„Чужди тела“ е създаден в продължение на година като песните в албума са реализирани в три различни държави – в студиа в София (България), Манчестър (Великобритания) и Дъблин (Ирландия). Албумът включва 10 нови песни, всичките написани от Благослав Анастасов, фронтмен на популярната рок банда „Hayes Y“, който живее и работи в Манчестър. Аранжиментите са дело на Благо и Стенли, а за част от песните към тях се присъединява и музикантът Светлин Къслев. За текстовете на песните в новия си албум, Стенли събира съзвездие от близки приятели – популярният поет Александър Петров („Ранен сняг“,  „Манекен“), телевизионната водеща Наталия Симеонова („Тамагочи“, „Вън от мрака“, „Счупено сърце“), актьорът и звезда от сериала „Откраднат живот“ Дани Рашев („Бягай от мен“, „Откраднат спомен“, „Там зад стената“), емблематичният Любо Киров („Чужди тела“) и съпругата на музиканта – актрисата и певица Людмила Сланева–Локо („Разговори с нощта“). Продуцент на албума е Станислав Сланев-Стенли.\r\n„ След това с “ – казва Стенли за албума и добавя:    „През “. – завършва артистът.  Билетите за концерта са на предварителна продажба в мрежата на EVENTIM, OMV, касите на НДК, Orange Center на цена 20 лева. На място в клуба в деня на концерта ще са 25 лева.\r\nРЕЗЕРВАЦИИ:      ", "date": "2019.12.05", "title": "Стенли представя новия си албум на сцената на Sofia Live Club"}
{"url": "https://www.actualno.com/curious/zapoznajte-se-s-pyrvite-krilati-bylgarki-news_1412709.html", "text": "      Природата е дала криле само на птиците. Но сякаш не можейки да се примири с тази несправедлива съдба, човекът дръзва да й се противопостави, да се сдобие с криле, да достигне и надвиши скоростта на звука.      В авиаторската професия българската жена навлиза много по-убедително и по-властно, отколкото в морето или мините. И макар в миналото дамите често да са били забравяни в сянката на мъжете, а постиженията им пренебрегвани, това не значи, че те не са оставили своята ярка . Има една по-особена „порода” жени – не тези, създадени да свият гнездо, да създават уют и да продължават родове – а тези, които са дръзнали да се изправят срещу страховете, срещу неодобрението и са се сдобили с криле, но не само метафорично казано.\r\nМоже би сте срещали името на Мария Атанасова, по-известна като „първата жена, управлявала моторен самолет”. Истината е, че тя е една от първите 8 жени, завършили рамо до рамо през 1950 година в Долна Митрополия . До нейното име гордо се нареждат Мария Недялкова, Сийка Цончева, Пелагия Алферова, Милка Горанова, Пенка Нунева, Жечка Бачева и Евдокия Христова. Днес ще си поговорим с последната, Евдокия Христова, за онези години, за тръпката от летенето и за перипетиите, които са срещали жените в тази професия през средата на миналия век. Как и кога реши, че искаш да станеш пилот?   Кога съм решила, че искам да стана пилот, не мога да ти кажа точно. Започнах през летните ваканции в гимназията да ходя на безмоторно летене и от едното другото – хванеш ли пътечката, тя сякаш сама те води. На времето гимназия се учеше до 10-ти клас. Който иска да учи след това, се явява на матура, аз влязох направо във военното училище на 16 години. В Граф Игнатиево взехме първи пилотски изпит, тогава така се казваше, и заминахме за Долна Митрополия.  ", "date": "2019.12.05", "title": "Запознайте се с първите \"крилати\" българки"}
{"url": "https://www.actualno.com/education/temata-obrazovanie-v-parlamenta-poveche-debati-za-pari-otkolkoto-za-gramotnost-news_1412721.html", "text": "      Резултатите от образованието са дългосрочни и днес берем плодовете за това, че пестяхме предходни десетилетия от образование . Това каза министърът на образованието Красимир Вълчев по време на дебата за бюджета на образованието за 2020 г.      „Благодаря на всички, които взеха отношение по чл. 16 и изказаха мнение по отношение на финансирането на образованието. Системата на образованието е най-голямата публична система.   Има близо 4000 институции в нея. Близо 150 хил. работещи. Ако аз съм на ваше място сигурно ще намеря не 5, не 10, а сигурно 50 нефинансирани дейности . Всяка една от тези институции има десетки потребности. В никакъв случай с един бюджет не можем да финансираме всички тези потребности“, обясни Вълчев.\r\n„Средствата никога не са достатъчни, никога не са били и толкова много. 600 млн. е реалното увеличение за следващата година без увеличението за средствата от ЕС.  Тук добавям и тези 70 млн. лв., които са допълнително заложени за изграждането на детски градини и доизграждането на училища. Най-голямото увеличение действително е за учители“, допълни още министърът. Според него не може да се приложи принципа, че ще се финансира само това, което даде резултат. „Ще поливаме това дърво, което даде плодове. Тук логиката е обратното, първо трябва да полеем, после да берем плодове“, обясни още Красимир Вълчев.    От опозицията изразиха притеснение заради ниските заплати на учителите и неравнопоставеността между училищата.     Изразяваме притеснение, че единния разходен стандарт за училищата се увеличава с 16 %, а заплатите на учителите със 17 %.\r\nТова каза народният представител от групата на левицата Ирена Анастасова по време на обсъжданията.\r\n„Би следвало тази година училища, които няма да могат да достигнат това увеличение на заплатите да бъдат подпомогнати по друг начин, за да може да се достигне до това увеличение, без да страдат други пера“, обясни Анастасова.   Припомняме, че съвсем наскоро бяха публикувани , проведено в 79 държави сред ученици от 9 клас. То показва, че българските ученици са на последно място по функционална грамотност сред страните-членки на ЕС.  ", "date": "2019.12.05", "title": "Темата образование в парламента: Повече дебати за пари, отколкото за грамотност"}
{"url": "https://www.actualno.com/crime/kola-se-blysna-v-tramvaj-5-na-ruski-pametnik-snimki-news_1412809.html", "text": "      Катастрофа между трамвай номер 5 и лек автомобил блокира кръговото кръстовището на Руски паметник в София, съобщи БГНЕС.      Лекият автомобил, тип \"баничарка\", се е забил в трамвая, докато той прекосявал кръговото кръстовище.    Няма данни за пострадали. Движението в района е силно затруднено. Ако можете, избягвайте го.  Трамваите в посока Съдебна палата - Княжево временно са спрени. ", "date": "2019.12.05", "title": "Кола се блъсна в трамвай 5 на Руски паметник (СНИМКИ)"}
{"url": "https://www.actualno.com/starazagora/pojar-unishtoji-restorant-na-starozagorski-hotel-news_1412723.html", "text": "      Ресторантът на старозагорския хотел \"Железник\" е унищожен тази нощ при пожар. Сигналът за него е получен около 4:20 часа тази сутрин. Огънят не е достигнал хотелската част, овладян е от три  противопожарни коли. Нанесени са значителни материални щети в залата на ресторанта. Оборудването и обзавеждането са изгорели. 43-ма души - 41 гости и 2-ма служители, са евакуирани заради задимяването. Пострадали няма.      На мястото има полиция, а мястото е отцепено. Извършва се досъдебно производство за причините за пожара. Заведението е в ремонт от около половин година заради ремонт.    ", "date": "2019.12.05", "title": "Пожар унищожи ресторант на старозагорски хотел "}
{"url": "https://www.actualno.com/europe/pojar-izbuhna-v-luksozen-hotel-v-atina-news_1412772.html", "text": "      Пожарникарите евакуираха двама души от хотел в южна Атина, където в четвъртък сутринта избухна пожар. Смята се, че повече хора са попаднали в капан вътре, се казва в съобщението на пожарната, съобщи \" \".      Първоначалната информация сочи, че пламъците са тръгнали от стая на хотел Атенеум Палас, който се намира на главната улица в на Неос Космос, съобщи телевизия ERT.   Властите не поясниха дали хората, евакуирани, са гости или хотелски персонал, предава БГНЕС.\r\nСнимките и кратките видеоклипове, публикувани на уебсайтове, показваха, че дим излиза  от няколко прозорци на третия, четвъртия и петия етаж на сградата, докато пожарникарите се опитват да потушат пламъците.  Пожарната  е изпратила на място 12 автомобила. ", "date": "2019.12.05", "title": "Пожар избухна в луксозен хотел в Атина "}
{"url": "https://www.actualno.com/europe/pet-stanaha-jertvite-na-gazova-eksplozija-v-silezija-news_1412701.html", "text": "      Жертвите на в жилищна сграда в полския град Шчирк в Силезия станаха пет, съобщи пред журналисти Ярослав Вечерек.      Взривът се случи в сряда през нощта. Според наличните данни в сградата живеели девет души. Известно е, че една от обитателките била на работа по време на инцидента.   „Имам лоши новини. Беше открито поредното тяло. За съжаление то е на дете“, каза Вечерек.\r\nПо-рано се съобщаваше за четирима загинали, сред които едно дете.   ще се провежда дотогава, докато специалистите не се уверят, че под руините на сградата няма хора.\r\nОт местния газов дистрибутор PSG заявиха, че експлозията е била предшествана от внезапно спадане на налягането в газопровода, което може да показва, че тръбопроводът е бил пробит случайно по време на строителните работи наблизо.    ", "date": "2019.12.05", "title": " Пет станаха жертвите на газова експлозия в Силезия"}
{"url": "https://www.actualno.com/europe/greta-tunberg-poluchi-alternativnata-nobelova-nagrada-news_1412679.html", "text": "      Наградата „Right Livelihood“, наречена „Алтернативна Нобелова награда“, беше връчена на церемония в Стокхолм, а сред победителите беше климатичната активистка Грета Тунберг, предаде БГНЕС.      Тя беше наградена \"за инспириране и засилване на политическите искания за спешни действия по изменението на климата въз основа на научни факти\", заяви журито.\r\nТунберг не можа да присъства на събитието, но във видеосъобщение каза: \"Битката продължава, никога няма да спрем.\"    Освен нея награди получиха и още трима активисти. Четиримата победители ще получат около 94 000 евро.\r\nАминату Хайдер, носителка на една от наградите,  повече от 30 години се застъпва за независимостта на Западна Сахара - територия, която Мароко окупира от 1975 г.\r\nДави Копенава, член на племето Яномами, беше награден като представител на организацията „Футукара Яномами“ за защита на тропическите гори на Амазонка.      Четвъртият носител на наградата е китайската адвокатка Гуо Джианмей за нейната \"новаторска и упорита работа\" относно правата на жените в Китай. От 1995 г. насам тя и нейните сътрудници предоставят безплатни правни съвети на над 120 000 жени.\r\nТази година наградата „Right Livelihood“ отбелязва 40-годишен юбилей. ", "date": "2019.12.05", "title": "Грета Тунберг получи Алтернативната Нобелова награда "}
{"url": "https://www.actualno.com/scene/za-pyrvi-pyt-v-bylgarija-3d-dekor-v-muzikalnija-teatyr-news_1412735.html", "text": "      Музикалният театър в София се оказа с иновативен декор – 3D принтиран за първи път в България.  Повод на гордост е новата постановка „Прилепът“, която завладя с класически декори – изработени с помощта на 3D принтиране.      Идеята за тази иновация идва на сценографа Иван Славов. Той решава да създаде декор, който да бъде съвременен, но и да се използва за дълго време. Така те стигат до идеята за 3D принтиране и се обръщат към специалистите в лицето на 3DBGPrint. Следва кратка консултация дали може 3D принтирането да се приложи върху декорите.\r\nВ крайна сметка проектът стартира в началото на месец август и пред 3DBGPrint и главните сценографи стои много работа, за да може всичко да е готово за началото на „Прилепът“ през октомври.   Първо 3D артиста успява да моделира в срок декорите и да се дадат в 3D работилницата за основната работа – изработката на множеството елементи.\r\nЦялостната сметка е, че над 200 части биват принтирани в срок. За целта са използвани цели 10 идентнични принтера, които били натоварени в пълна мощност.\r\nМатериалът за 3D принтирането също е от основно значение и е специално подбран.    За щастие, успяват да изработят всичките 200 елемента в срок, асемблирани са и са дадени за постобработка.\r\nВ крайна сметка, проектът по декорите за „Прилепът“ има успешен край в края на месец септември и вече всички зрители могат да се насладят, както на постановката, така и на невероятните иновативни декори. Информация за „Прилепът“:\r\nНовата постановка излезе на сцената на Музикалния театър 100 години след първата й премиера в България. Тя е била в далечната 1919 година в тогавашния “Свободен театър”.   Творбата на знаменития австрийски композитор – провъзгласен за Краля на валса – не слиза от световните оперетни сцени от премиерата си на 5 април 1874 година във виенския театър „Ан дер Вин” до наши дни. Тя си е заслужила статута на класическа оперета и затова често се играе в оперните театри редом с творбите на Моцарт, Вагнер и Верди.\r\n„Прилепът” е класическа танцувална оперета, в която любовните страсти и семейни перипетии са разкрити на фона на прекрасните мелодии на валса, полката и кадрила. Сюжетът заплита комични ситуации, породени от любов и ревност, които подлагат на изпитание съпружеската вярност. Мелодраматичният и комедиен стил, съчетани с красивата музика на Щраус, която блика като шампанско,  създават усещането за празничност и лекота. ", "date": "2019.12.05", "title": "За първи път в България 3D декор в Музикалния театър"}
{"url": "https://www.actualno.com/scene/vylshebstvata-na-detskite-prikazki-ojivjavat-v-muzikalnija-teatyr-video-news_1412741.html", "text": "      За първи път - от 29 ноември до 8 декември - в Музикалния театър се играят само детски спектакли. Театърът се превърна в приказно царство за децата, в което се разказват музикални приказки, уловили духа на Коледа.      Вълшебствата за децата ще започват 30 минути преди началото на всеки спектакъл. Още във фоайето на театъра те попадат в приказната атмосфера на спектаклите. Там ги очакват героите от музикалните приказки, а също и гримьорите на театъра, много изненади и подаръци. \r\nВ специалния Коледно-новогодишен детски блок са включени любимите на малчуганите спектакли на Музикалния театър: “Аладин”, ”Котаракът Шарл”, “Да целунеш принцеса”, “Снежанка и седемте джуджета”, “Малката кибритопродавачка” и най-новото ни заглавие –мюзикъла за малки и големи „Четиримата близнаци”. улови атмосферата преди \"Снежанка и седемте джуджета\" - грейналите лица на децата и пъстрите костюми на актьорите.    Зимните приказки в театъра продължават само до неделя, 8-ми декември. Не пропускайте детските спектакли, които ще се играят само тази седмица: 05 декември (четвъртък)     11.00ч.-„Снежанка и седемте джуджета“\r\n19.00ч.-„Лешникотрошачката“-Балет „Арабеск“ 06 декември (петък) 11.00ч.-„Четиримата близнаци“\r\n17.00ч.-„Снежанка и седемте джуджета“   07 декември (събота) 17.00ч.-„Малката кибритопродавачка“    08 декември (неделя) 11.00ч.-„Малката кибритопродавачка“\r\n14.00ч.- „Да целунеш принцеса“\r\n17.00ч.-„Лешникотрошачката“- Балет „Арабеск“\r\nБилети се продават на касата на театъра, както и онлайн . ", "date": "2019.12.05", "title": "Вълшебствата на детските приказки оживяват в Музикалния театър (ВИДЕО)"}
{"url": "https://www.actualno.com/music/posledni-detajli-okolo-koncerta-na-the-aristocrats-na-9-dekemvri-news_1412725.html", "text": "      Първата визита на рок-фюжън триото The Aristocrats е в понеделник, на 9 декември. Шоуто на мега музикантите (китаристът Guthrie Govan, басистът Bryan Beller и барабанистът Marco Minnemann) в клуб City Stage се организира от Loud Concerts. Датата ни е част от натоварената европейска обиколка на бандата, която върви с пълна сила. Заредените с превъзходна музика и емоции концерти в подкрепа на издадената тази година амбициозна четвъртата продукция You Know What…? предизвикват истински фурор сред феновете на „Аристократите“.      Билетите за изявата на The Aristocrats са в продажба в мрежата на Eventim ( ) и партньорите им в цялата страна - магазинитe Office 1 Superstore, OMV, Български пощи, Технополис.. Цената е 45 лв. на билет, а в деня на концерта ще бъде 55 лева.\r\nВсеки фен може да използва и опцията на Eventim Print at Home, която дава възможност да се отпечатва закупеният електронен билет вкъщи. The Aristocrats обещават уникално преживяване по време на изявата си в София, но изрично умоляват феновете си да не правят аудио и видео записи, както и да не използват телефони по време на концерта.      В клуб City Stage няма да се допуска внасянето на напитки, както и застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.\r\nВсички зрители под 18 години трябва да имат закупен билет и да бъдат съпроводени от придружител с попълнена декларация. От сайта (http://loudconcerts.com/sites/default/files/declaracia_deca.pdf) може да бъде свалена декларацията за придружител за концерта на „The Aristocrats”.\r\nДекларацията може да бъде получена и от охраната на входа на клуб City Stage.    Документът трябва да бъде попълнен, подписан и представен на входа на клуба, като няма нужда да бъде нотариално заверен.\r\nДеца до 7 годишна възраст ще влизат на концерта напълно безплатно - с придружител и попълнена декларация.   Нека припомним още веднъж кои са The Aristocrats:\r\n*  Guthrie Govan безспорно е сред най-горещите китаристи на съвремието ни, чийто солов албум през 2006 Erotic Cakes бе припознат като неизбежна класика. Опитът му по поп турнета му осигуряват голямо търсене, а през април 2015 година се появява на корицата на списание Guitar World.\r\n*  Bryan Beller е работил с имена от ранга на Steve Vai, Joe Satriani, Mike Keneally (Frank Zappa), както и с метъл бандата Dethklok. Соловите му творби включват 3 албума, 2 DVDта, а през 2012 година се появява на корицата на октомврийския брой на списание Bass Player Magazine.   *  Marco Minnemann се счита от феновете за един от най-талантливите и иновативни барабанисти в света. Освен че има честта да се появява на кориците на най-престижните издания за барабанисти, вкл.и Modern Drummer, той се радва и на колаборации с Adrian Belew, UKZ, Steven Wilson, Joe Satriani, Necrophagist, Steve Hackett. По-малко известно е, че той е мулти-инструменталист и продуктивен композитор с над 20 солови албума и DVD-та зад гърба си.\r\nШоуто на The Aristocrats на 9 декември в клуб City Stage е с начало 20 часа! ", "date": "2019.12.05", "title": "Последни детайли около концерта на The Aristocrats на 9 декември"}
{"url": "https://www.actualno.com/education/visshistite-rabotjat-na-pozicii-za-srednisti-no-problem-njama-news_1412710.html", "text": "      Безработицата сред завършилите висше образование в последните 5 години е рекордно ниска, едва 2.2%. Това, означава, че условията се подобряват. Те обаче работят на позиции за хора с и са нископлатени. Това стана ясно думите на Георги Стойчев от \"Отворено общество\" по време на представянето на рейтинговата система на висшите учебни училища в България за 2019г., цитиран от БГНЕС.      По думите на Стойчев, статистиката се отнася най-вече за висшистите, завършили бакалавърска степен, при магистрите - било по-добро положението. Той направи сравнение с 2014 г. когато безработицата е стигала до 7% в определени направления.\r\n\"Днес, безработни висшисти на практика няма, но половината от тях  се реализират на позиции, които не изискват висше образование. Този  проблем засяга по-скоро завършилите степен „Бакалавър“, отколкото  „Магистър“ – над 60 % от магистрите се реализират на позиции, изискващи  висше образование, а при бакалаврите този процент е под 36%“, посочи Стойчев.\r\nСред специалностите, в които висшистите заемат позиции, изискващи  завършено висше образование са на първо място \"Военно дело\", \"Медицина\", \"Фармация\", \"Общество и здраве\".  От обратната страна на статистиката, най-малко от завършилите  специалност \"Туризъм\" се реализират на позиции, изискващи завършено  висше образование. Сред другите специалности са \"Биотехнологии\", \"Животновъдство\", \"Хранителни технологии\" и др.\r\nТой посочи още, че средният осигурителен доход на завършилите току-що   висше образование в страната нараства, достигайки до 1297 лв. през 2019   година при нива от 1151 лв. през миналата година и от едва 867 лв. през   2014 година.\r\nПо време на представянето стана още ясно, че тази година, в сравнение с миналата 2018г. , се обучават повече инженери, лекари и учители , по-малко икономисти, юристи и администратори. Което е положителна тенденция предвид     Според статистиката, представена от Стойчев, броят на студентите през последната  година у нас намалява с около 6000, а в сравнение с преди 5 години - намалението е с 45 000 студенти. Това е спад на студентите с около 17%.\r\n\"В двете най-големи висши училища – СУ и УНСС се обучават по-малко  студенти, отколкото е спадът в броя на студентите през последните 5  години. Този спад е съпроводен с промяна на структурата на разпределението на студентите по различни професионални направления. В момента имаме около 15 професионални направления в България, в които в  последните 5 години броят на студентите е спаднал с над 30%. Пример за  това са двете най-масови направления – \"Икономика\" и \"Администрация и  управление\". Спадът на студенти в тях е с около 31 000\", посочи Стойчев и  добави, че през последните пет години се наблюдава увеличение в пет  направления, където броят на студентите е нараснал с над 30% . Това са  \"Медицина\", \"Военно дело\", \"Стоматология\", \"Педагогика\" и \"Ветеринарна  медицина\", каза той.\r\nОт думите на Стойчев стана ясно още, че Софийският университет остава  първенец в системата с 21 професионални направления, на второ място е  Техническият университет - в шест направления и на трето място -  Американският университет в България в три от направленията.  Медицинските университети в Пловдив и в София делят първото място със 74  точки по медицина, а висшето учебно заведение в столицата е първенец по  фармация.   \" За най-голям ръст в БВП, в износа, добавената стойност роля имат секторите, свързани с технически науки : \"Електроника\", \"Машиностроене\". Имаме нужда от повече технически кадри. Така ще се случат повече национални и външни инвестиции, подчерта министърът на образованието Красимир Вълчев, предаде репортер на Агенция „Фокус“.\r\nВълчев добави, че в момента тече и процес на преструктуриране в системата на гимназиалното образование , съобщи БГНЕС.   \" Стимулираме профилите и професиите, свързани с математиката, техниката и природните науки. Това ще го видим след няколко години: намаляването на приема в първи курс се вижда в масата на общия брой   студенти пълноценно след няколко години или със същия процент се вижда   след няколко години\", обясни Вълчев.\r\nМинистърът коментира, че ако преди дипломата е давала 10 крачки в предимство в живот от 100 крачки, днес тя дава една.\r\n\"Висшето образование няма да е билет само за една професия.   Проучвания показват, че днешните деца ще работят в бъдеще между 3 и 9   професии \", коментира министърът.   Министърът каза още, че в момента се работи по изработването на Стратегия за висшето образование. \"Тази стратегия вече не трябва и няма да говори толкова за корекция на грешките от последните години, няма основната политика да бъде оптимизация. Основната политика трябва да бъде развитие. Нашите висши училища ще се развиват по-добре, ако са по-свързани в един все по-свързан свят. Те трябва да са свързани в европейски университетски мрежи най-вече, защото тези висши училища, които са в тези мрежи, ще имат значително конкурентно предимство. Това ще бъдат европейски консорциуми, които ще издават общи дипломи, ще споделят ресурси. Висшите училища трябва да са свързани едно с друго и на територията на България по отношение на споделянето на ресурси. Много малко вероятно е да бъдат конкурентни, като развиват единствено и само собствени школи от преподаватели. Почти няма висше училище, което да има достатъчно преподаватели за всички дисциплини, а учебните програми ще става все по-комплексни\", обясни Вълчев.\r\nСпоред него създаването на мрежовия подход  трябва да бъде основна политика през следващите години. \"Общи дипломи, споделени преподаватели, споделени ресурси, споделена материална база, общи програми. Ние ще стимулираме със средства, които са предвидени за утвърждаване в проектозакона за държавния бюджет за 2020 г. определени политики за висшите училища, освен тази политика на свързаност, която стимулира в много голяма степен ЕК чрез програма \"Еразъм\". Ще стимулираме и свързаност тук вътре в страната. Ще стимулираме инвестициите в млади преподаватели, промяната в учебните програми. Със сигурност ще имаме национална програма в системата на висшето образование за педагогическото образование\", допълни министърът.\r\nТой коментира, че акредитациите показват, че висшите училища са отличници, но в същото време се вижда, че половината от тях научната дейност клони към нула . Според него това разминаване се дължи на факта, че на хартия нещата изглеждат по един начин, а само в реалността пропуските изплуват.\r\nМинистърът припомни, че приемът в държавните университети е бил  преструктуриран и догодина той ще бъде намален с още 6000-7000 места,  както и че ще бъдат направени промени в ПМС 64.\r\nВълчев обяви, че се отчита спад и в броя на зрелостниците, които искат да продължат обучението си в чужбина като през тази година са издали само 3500 удостоверения, което е  сериозен спад в сравнение с минали години. Министърът посочи, че в  предишните години броят на желаещите да учат в чужбина са били 6 000  като той е паднал до 4 200 през 2018 г.   Министър Вълчев посочи, че рейтинговата система е един от добрите  примери за международно разпознаваема и оценена система. \"Тя ни дава  инструмент да провеждаме политика за приема и финансирането на висшето  образование\", посочи той. След това той обърна внимание на училищното и предучилищно образование, като отбеляза голямата нужда от учители.\r\nПаралелно с този дебат, в Народното събрание депутатите гласуваха 360 млн. лв. повече за учителски заплати в бюджета на МОН за 2020 г. Още за решението и дебатите можете да прочетете \"Не можем да рискуваме да останем без учители и затова провеждаме  политика с допълнително финансиране на приоритетните професионални  направления. Важно е не само да мотивираме повече кандидат-студенти, но  да мотивираме и учениците, които завършват с най-добри резултати\",  посочи министър Вълчев.\r\nЗа да се мотивират учениците МОН ще предложи промяна в Постановлението за стипендиите.\"За да може 10- те % от студентите най-висок резултат от ДЗИ по  Български език и литература да се включат в педагогическо и инженерно  направление да получават трета стипендия\", обясни той.\r\nА как протече дебатът за парите за образование за следващата година можете да  ", "date": "2019.12.05", "title": "Висшистите работят на позиции за среднисти, но проблем няма"}
{"url": "https://www.actualno.com/crime/hvanaha-sina-na-minu-stajkov-news_1412705.html", "text": "      Синът на бизнесмена Миню Стайков – Стайко, е задържан снощи в София, съобщи Нова телевизия.      По информация на телевизията Стайков се е возил в брониран автомобил с въоръжени мъже и отказал да даде документите си за проверка. Пред органите на реда той обяснил, че е тръгнал на автостоп към Айтос и така се озовал в джипа.   Той е арестуван за 24 часа за осуетяване на полицейска проверка и се намира в Четвърто РУП в столицата.    припомня, че съдебният процес срещу Миню Стайков и със средства от европейските земеделски фондове ще започне по същество на 14 януари 2020 г., реши Специализираният наказателен съд в разпоредително заседание снощи, съобщиха от пресцентъра на съда. Съдът прие, че няма процесуални пречки делото да стратира, след като не намери допуснати пропуски и грешки в обвинителния акт, които биха накърнили правото на подсъдимите да се защитават.\r\nСъдебният състав потвърди мярката за неотклонение \"Задържане под стража\" на Миню Стайков, тъй като не са настъпили нови обстоятелства, които предполагат нейното изменение. Със същия мотив потвърди и определените парични гаранции на 9-има от подсъдимите, които без законно основание са получавали или са кандидатствали да получат средства от еврофондовете. ", "date": "2019.12.05", "title": "Хванаха сина на Миню Стайков"}
{"url": "https://www.actualno.com/curious/otbeljazvame-svetovnija-den-na-pochvata-news_1412621.html", "text": "      Днес, 5 декември, отбелязваме за поредна година Световния ден на почвата. Тази година отбелязването на деня в България ще премине под мотото „Да спрем ерозията на почвата, да спасим нашето бъдеще”, съобщиха от Българското почвоведско дружество.      Почвата е ограничен, незаменим и практически невъзобновим природен ресурс. Въпреки огромното й значение за осигуряване на продоволствената сигурност и устойчивостта на земните екосистеми, включително приспособяването към изменението на климата и смекчаването на последиците от него, следствие постоянния ръст на населението и прилагането на неустойчиви управленски практики, деградацията на почвените ресурси расте заплашително в световен мащаб.   Като призна решаващата роля на почвата за постигане на целите на хилядолетието за устойчиво развитие и нулев глад и предвид огромните предизвикателства пред нейното устойчиво управление и опазване, Общото събрание на ООН, с резолюция на 68-та сесия от 20 декември 2013 г. взе решение на 5 декември да бъде отбелязван ежегодно Световен ден на почвата и призова националните правителства, регионални и международни правителствени и неправителствени организации, частният сектор и всички заинтересовани страни да се присъединят към честването на Световния ден на почвата.\r\nЗа изминалите години Световният ден на почвата се превърна във важен ден от календара на ООН с организирането на събития, посветени на почвата, в над 150 страни по целия свят.  По случай Деня на почвата Селскостопанската академия, Националният музей „Земята и Хората”, Институтът по почвознание, агротехнологии и защита на растенията „Никола Пушкаров” и Българското почвоведско дружество организират различни инициативи в Националния музей „Земята и Хората” в столицата. ", "date": "2019.12.05", "title": "Отбелязваме Световния ден на почвата "}
{"url": "https://www.actualno.com/burgas/stana-jasna-prichinata-za-incidenta-v-kronoshpan-burgas-news_1412694.html", "text": "      Работникът е изпълнявал задълженията си тази сутрин и е проверявал изправността на агрегатите. Той обаче не е изключил машината, която е била обект на проверка и това е станало причина да пострада. Източник на от предприятието съобщи още:      „Работникът, който е проверявал машините, е забравил да изключи една от тях и е направил проверката докато тя работи. Това е станало причина за инцидента. Едната му ръка, по-скоро китката, е пострадала. Машината му е дръпнала ръкава, само дясната му китка е навехната. Няма други травми. Сам е отишъл до портала на завода, за да потърси помощ. От предприятието са се обадили на линейката и той е откаран в болница“.   От завода за преработка на дървесина казват още, че няма опасност за живота на работника. Технологиният процес не е нарушен, няма и авария, касае се за трудова злополука.\r\n„Кроношпан” е предприятие, което произвежда плочести материали от дървесина и обработва дървесина.   ", "date": "2019.12.05", "title": "Стана ясна причината за инцидента в „Кроношпан” Бургас"}
{"url": "https://www.actualno.com/society/chujdencite-iskat-da-jivejat-i-rabotjat-v-bylgarija-a-gyrcija-e-na-dynoto-news_1412722.html", "text": "       на чужденци и за малко не влиза в първата десетка в света, предаде БГНЕС. Страната ни е класирана на 11 място, а Гърция е на дъното.      За шеста поредна година анализаторите на , най-голямата в света общност на експати, наблюдават живота на чужденците в чужбина. В края на всяка година те публикуват рейтинг на страните по популярност сред чуждестранните специалисти. В актуалното изследване са взели участие над 20 хиляди души. Анализаторите съставят класацията като вземат предвид ключови показатели, сред които са качеството на живота, условията за адаптация, работата, семеен живот, финансово положение.   Общите изводи: мнозинството експати са привлечени от следните дестинации: Германия, САЩ, и ОАЕ. Трима от десетина експати живеят и работят в тези държави.\r\nГърция е на дъното  Палмата на първенството е за Тайван. Този дебютант от 2016 г. твърдо удържа позициите на лидер. На второ място в класацията за 2018 г. е Виетнам. Третото място е за Португалия. Любопитното е, че над половината от експатите планират да остават в тази държава завинаги.\r\nГермания, въпреки че влиза в списъка със страни с най-голям брой работещи и живеещи чужденци, заема едва 33 място в актуалния рейтинг. А на дъното е Гърция и Турция, които са съответно 57 и 60. Сърбия дори не е включена в изследването.   Ню Йорк и Париж не са фаворити    Тайпе, Куала-Лумпур и Хошимин са получили най-висока оценка сред експатите. За най-добър германски град за живеене и работа е признат Ахен, който е на 11 място в общия рейтинг. Причините са, че там чужденците получават високи заплати и имат относително ниски разходи за живот. Но що се отнася до културата на гостоприемство, Ахен не е лидер.\r\nИнтересното е, че на дъното на рейтинга са такива мегаполиси като Рим (81 място), Милано (80), Париж (78), Сан-Франциско (77), Лос Анджелис (76) и Ню Йорк (74). От руските градове най-висока оценка в класацията е получила Москва, която се нарежда на 54 място. ", "date": "2019.12.05", "title": "Чужденците искат да живеят и работят в България, а Гърция е на дъното "}
{"url": "https://www.actualno.com/politics/izvesten-oryjeen-tyrgovec-pita-kak-ofshorka-svyrzvana-s-peevski-obshto-vzeto-rykovodi-dyrjavata-news_1412658.html", "text": "      Вече не е странно, но сагата продължава – преди не беше странно. Така оръжейният търговец Емилиян Гебрев коментира как върви разследването по опита за убийство срещу него.      Гебрев коментира, че е ясно какво е оръжието на атаката срещу него от 2015 година и че то е забранено за ползване от ООН – става въпрос за отрова, макар че Гебрев не я определи категорично като \"Новичок\", както и кои са замесените, като и българската прокуратура го е потвърдила, по думите му. Те нямаше да го направят, ако не бяха получили команда – а защо са я получили, е обект на разследване, категоричен е оръжейният търговец. Според него, покушението срещу него е следствие на \"смесен вариант\" – информация от България, пратена навън, като не се нае да каже кой всъщност го е поръчал.   На въпрос на bTV докъде стигна разследването за опита на убийство, Гебрев отговори, че става въпрос за планирани действия за административно унищожаване на бизнеса му. Той е собственик на \"Емко\" и беше част от , където все още няма . Гербев твърди и, че офшорката \"Виафот\", свързвана с Делян Пеевски, продължава да съществува и да действа с голям натиск срещу него. Как една фирма, която няма един работник, един цент, общо взето ръководи държавата, попита оръжейният търговец. Припомнете си в какво каза Цветан Василев пред вече за \"Виафот\" и ролята ѝ в сагата \"КТБ\".\r\nПо думите на Гебрев, действията на държавата срещу \"Емко\" продължават. Той твърди, че поредният натиск е на междуведомствена комисия, която искала да спре негова сделка за износ на оръжие към \"една бяла държава\".  Гебрев попита и как бяха купени \"Булгартабак\", ИПК \"Родина\", БТК, след като той има повдигнато обвинение, че знаел, че \"Дунарит\" бил купен от Гебрев с \"престъпни пари\" от КТБ . Нека има обвинения за всички тогава, каза оръжейният търговец. За мен е ясно, че 80% от ставащото е заради \"Дунарит\", каза той.\r\nПравени са много опити да бъдат отстранен от оръжейния бизнес и продължават, заяви оръжейният търговец. И припомни как новият главен прокурор , че са правени опити \"Дунарит\" да мине в руски ръце. Собственик на \"Дунарит\" съм аз, доказвам го с Книгата на акционерите. От 2017 година съдът многократно разпорежда на Търговския регистър да впише увеличението на капитала на дружеството (с което Гебрев поема контрола над русенския завод) и той не го прави, твърди Гебрев и пита Търговският регистър над съда ли е и кой командва Търговския регистър?   В нашата държава има прекрасни и съвестни прокурори, но дава ли им се свободата да работят, попита оръжейният търговец.    Каква публикация, свързана и с Гебрев, и с агресивната руска външна политика, излезе преди часове с Le Monde, научете в ! ", "date": "2019.12.05", "title": "Известен оръжеен търговец пита как офшорка, свързвана с Пеевски, общо взето ръководи държавата"}
{"url": "https://www.actualno.com/actualno/kak-pravitelstvoto-da-izharchi-trite-ostanali-miliarda-news_1412736.html", "text": "      Само месец преди финала на календарната и финансовата година, правителството разполага с над 1 млрд. лева бюджетен излишък за харчене, със заложени 2 милиарда дефицит. Сега има един месец ., ако смята да изпълни параметрите на бюджета.      Знаем, че винаги е било трудно за властта да избере за какво да си харчи парите, затова може да помогнем с идеи. 1. Още самолети Всички знаем, че купените не са ни достатъчни и е необходимо да продължим да се въоръжаваме, защото във военна ситуация някой трябва да пази пенсионерите, които нямат зъби, пари за лекарства и парно и е възможно някой да ги бомбардира, преди те да си умрат от само себе си, а ние не искаме да си отиват преждевременно, а просто да работят до 80, за да не дремят пред сериалите и да вливат работната си ръка в опустялата провинция, понеже скоро няма да има кой друг да го прави. Необходимо е да създадем нов военен балкански съюз и да се превърнем в могъщ оръжеен център, който изкупува всичко хвърчащо, подводно, бомбардиращо и гърмящо. Преди да се решат социалните проблеми, трябва да сме сигурни, че сме решили военните. Защото е много по-правилно да пазиш онова, което нямаш, отколкото да не пазиш, онова, което имаш: пазиш - следете ми мисълта - защото ако заимаш някой ден, какво като си заимал, при положение, че не можеш да го опазиш.   2. Бонуси в администрацията Държавната заплата никога не е била голяма и винаги е компенсирала този недъг чрез ония бонуси, които се раздават в края на годината. Те могат да се раздадат под формата на командировки, проекти, застроени тераси, отстъпки от покупка на имоти, варианти бол. От това ще се случат само хубави неща - затяга се електоралната мощ на държавната администрация - единствената мощ, на която се разчита. Но това няма да е еднопосочно, няма да се забрави на социално слабите да се дадат по 40 лева бонус за Коледа, да се вземе там бананче, кроасанче. 3. Да се направи нова структура     Няма нищо по-хубаво и обнадеждаващо от обединяваното на предишни зле работещи структури в една по-голяма, събирателна зле работеща мегаструктура. Това е номер открай време: сливането на различни институционални безсилия в общо институционално безсилие, за да може много различни абревиатури да получат название в нова по-дълга абревиатура. Даже може да пробваме като за начало със следното: Министерство на труда, социалната политика, горите, земеделието, младежта, спорта, енергетиката и козите (МТСПГЗМСЕК) 4. Правителствена телевизия То не че основните телевизии не щадят правителството, но оня начин, по който Цветанка Ризова прекъсна Борисов, който заяви, че иска да се похвали с това какво е свършил, а тя му отговори с това, с което е добре по-често да му се отговаря (\"Друг път, г-н премиер\") се помни и до днес и не дава добър пример на останалите. Дори малка част от тези три милиарда е предостатъчна, за да се инвестира в медийно влияние, тъкмо някой трябва да тушира ония мръсни и долни неща, които стават в опозиционно конкурентната 7/8-и. 5. Спонсорирани връзки във Facebook За разлика от Twitter, Марк Зукърбърг продължава да не вижда проблем, че политически партии могат да наливат пари за спонсорирани връзки в платформата, понеже, цитирам, не искал да \"пречи на политическото говорене\", което преведено значи - не иска да изгуби огромните суми на политическия капитал. Затова и 3-те милиарда могат да се разпределят във всякакви предстоящи избори, където единствената информативна разгласа, която скоро ще има - тази на Facebook, да бъде впрегната в това между статуси на приятели да виждаш политическа реклама от сутрин до вечер и скоро да започнеш да чувстваш как и онези от политическата реклама вземат да ти стават приятели.   6. Тролове Свързано с горното: ясно е забелязано как към всяка политическа глупост все пак се прикрепват що годе мислещи хора, които бързо я демаскират и торят публичното поле с малки зачатъци на разум. Разбира се, очевидно е, че остарелите модели на цензуриране и заглушаване не работят - но добре работи това срещу тях да се изправи армия от трололове, които да удавят с капслок и хиляда удивителни всеки, дръзнал да оспори написаното. Сто милиона за тролове са много важно перо в бюджета, а ордата трябва да е поне толкова страшна и толкова голяма като в книгите на Толкин. 7.  Да се плати на карикатуристи и журналисти Един от любимите жестове на премиера е да казва, че непрекъснато дава работа на карикатуристи и журналисти - Христо Комарницки, по цял ден работи благодарение на премиера и ако не е той, Христо Комарницки няма да работи (това, че е работил при 4-5 премиера иначе няма значение, онези предишните не са му дали работа, само Борисов му я е дал). Но може би трябва да се прекрати това безумие. И вместо да даде работа, премиерът би могъл да даде малко суха пара и да се свърши най-сетне тоя тормоз на съзнанието, да се прекрати подобен човеконенавистен боен фронт. А Христо Комарницки би могъл да започне да рисува карикатура на Христо Комарницки, който рисува карикатура на Бойко Борисов, мечтата на последния. Автор:   ", "date": "2019.12.05", "title": "Как правителството да изхарчи трите останали милиарда"}
{"url": "https://www.actualno.com/asia/erdogan-njama-da-se-izteglim-ot-sirija-predi-pobeda-nad-vsichki-teroristi-news_1412720.html", "text": "      Турция няма да напусне Сирия, докато не победи всички терористични групи там, заяви президентът Реджеп Тайип Ердоган след срещата на върха на лидерите на НАТО в Лондон.      Изказвайки се на среща с турски граждани в Лондон, президентът Ердоган също изрази критики по отношение на позициите на чуждестранни служители и на страните по отношение на антитерористичните операции в Турция.   \"Турция е независима във външната си политика и не търси разрешение от други (за стартиране) операции (които счита за необходими) за собствената си сигурност\", каза Ердоган.\r\n\"Онези, които смятаха, че биха могли да дресират  Турция с тероризъм и изнудване, сега чувстват неудобството от неуспеха да постигнат целта си\", добави той.  Турция на 9 октомври започна операция „Мирна пролет“ в северна Сирия на изток от река Ефрат, насочена срещу кюрдските Отреди за защита на населението (ОЗН).\r\nАнкара твърди, че с тази офанзива цели да осигури границите на Турция и да помогне за безопасното завръщане на сирийските бежанци.   Ердоган също така подчерта, че за Турция териториалната цялост на Сирия е от първостепенно значение, като каза: \"Не сме хвърлили око на сирийската земя, но тези, които го правят, трябва да напуснат.\"    Ердоган засегна и възхода на крайната десница в света. Той каза, че неонацистките организации са толкова опасни за мира и бъдещето на човечеството, колкото Ислямска държава или ПКК. ", "date": "2019.12.05", "title": "Ердоган: Няма да се изтеглим от Сирия преди победа над всички терористи "}
{"url": "https://www.actualno.com/education/uvelichenie-na-uchitelskite-zaplati-prieha-deputatite-za-2020g-news_1412729.html", "text": "      360 млн. лв. повече за учителски заплати приеха депутатите в бюджета на МОН за 2020 г.      Средствата за „Персонал“ в бюджета на МОН за следващата година ще бъдат 430 млн. лв.. Между 17 и 18% ще нараснат работните заплати на педагогическите специалисти в образователната система от 1 януари 2020 г.   За политиката в областта на всеобхватното, достъпно и качествено предучилищно и училищно образование и за учене през целия живот са отделени 650 млн. лв.\r\nЗа политиката в областта на равен достъп до качеството висше образование и развитие на научния потенциал парите за следващата година възлизат на 93 млн. лв.  Предвидените средства за Българската академия на науките са в размер на 105, 6 млн. лв. Народните представители приеха и бюджета за държавните висши училища.\r\nСофийският университет „Св. Климент Охридски“ получава 73, 5 млн. лв. Бюджетът на Университета за национално и световно стопанство за следващата година възлиза на 23, 9 млн. лв.\r\nСтопанската академия „Д. А. Ценов“ в Свищов ще разполага с 4, 3 млн. лв. бюджет през следващата година, а бюджетът на Медицинския университет в Плевен ще бъде 11, 5 млн. лв.       По предложение на ГЕРБ бяха отделени 100 хил. лв. за Македонския научен институт. Обсъждания \"Системата на образованието е най-голямата публична система. Има близо 4000 институции в нея. Близо 150 хил. работещи.\r\nАко аз съм на ваше място сигурно ще намеря не 5, не 10, а сигурно 50 нефинансирани дейности. Всяка една от тези институции има В никакъв случай с един бюджет не можем да финансираме всички тези потребности\". Това каза министърът на образованието Красимир Вълчев по време на дебата.\r\n„Средствата никога не са достатъчни, никога не са били и толкова много. 600 млн. е реалното увеличение за следващата година без увеличението за средствата от ЕС.      Тук добавям и тези 70 млн. лв., които са допълнително заложени за изграждането на детски градини и доизграждането на училища. Най-голямото увеличение действително е за учители“, допълни още министърът.\r\nСпоред него не може да се приложи принципа, че ще се финансира само това, което даде резултат. „Ще поливаме това дърво, което даде плодове. Тук логиката е обратното, първо трябва да полеем, после да берем плодове“, обясни още Красимир Вълчев. От опозицията изразиха притеснение заради ниските заплати на учителите и неравнопоставеността между училищата. Изразяваме притеснение, че единния разходен стандарт за училищата се увеличава с 16 %, а заплатите на учителите със 17 %. Това каза народният представител от групата на левицата Ирена Анастасова по време на обсъжданията.\r\n„Би следвало тази година училища, които няма да могат да достигнат това увеличение на заплатите да бъдат подпомогнати по друг начин, за да може да се достигне до това увеличение, без да страдат други пера“, обясни Анастасова. ", "date": "2019.12.05", "title": "Увеличение на учителските заплати приеха депутатите за 2020г."}
{"url": "https://www.actualno.com/asenovgrad/koncert-i-bazar-v-pomosht-na-liza-ot-asenovgrad-dnes-news_1412644.html", "text": "       Благотворителен концерт и базар в подкрепа на асеновградчанката, страдаща от \"Множествена склероза\" - , ще се проведе в Асеновград тази вечер. В него ще участват както познати и известни имена, така и местни формации. Сред участниците, които ще пеят или танцуват на асеновградска сцена, са Симона Загорова, Мартина Иванова, Невена Момнева, Елица, Калина и Невена, Севджан Рамадан, Николай Титеряков, Дуо Доминанто, Любомир Панайотов, Представителен Гвардейски Блок към ДГ „МАЯ“ Пловдив, Квартет „Станимака“, ДТШ „Пловдивъ“, Танцов Състав „Станимака“, Големите Гайди – Асеновград , Денс Формация „Косара“, Вокална група по поп и оперно пеене при НЧ „Свети преп. Паисий Хилендарски“ и ДГ „Асенова крепост“.       Базар в подкрепа за Лиза ще има позициониран и от ДГ „Дружба“.     Входът за мероприятието е в размер на 3 лева. Само преди около три дни \"Театрална работилница за мечти\" в Асеновград също се включи в благородната инициатива, като представи постановката \"Лелята на Чарли\". Събраната от театъра сума възлиза на над 2 000 лева. Благотворителният концерт и базарът “Заедно за Лиза“ ще се състоят днес (05.12.19 г.) от 18:00 ч. в Градска Библиотека „Паисий Хилендарски“ в Асеновград. Средствата са необходими на асеновградчанката, за да й се извършва терапия с вливки, целта на които е да се подобри състоянието й. Процедурите се провеждат в клиника в Турция.\r\nДарителска сметка в ОББ: град Асеновград IBAN: BG 84 UBBS 80021060713340 BIC:UBBSBGSF Титуляр: Лизавета Иванова PayPal: lizavetaivanova@abv.bg И смс с текст DMS LIZA на номер 17 777.   ", "date": "2019.12.05", "title": "Концерт и базар в помощ на Лиза от Асеновград днес"}
{"url": "https://www.actualno.com/america/trymp-byrzo-zabravi-che-poznava-princ-andru-news_1412623.html", "text": "      Президентът на САЩ Доналд Тръмп каза в Лондон, че не познава британския принц Андрю. Оказва се, че двамата са се срещали, а Тръмп нарекъл втория син на кралица Елизабет Втора \"много забавна компания\", пише NBC.      \"Той не е претенциозен. Много забавна компания е\", казал Доналд Тръмп за Андрю в интервю от 2000 година, предаде БГНЕС. Наред със старото интервю за Андрю беше показана и снимка, на която Тръмп е заедно с принца и сегашната си съпруга Мелания.    да се оттегли от официалните си задължения, след като се забърка в скандала със самоубилия се милионер Джефри Епстийн. Американка твърди, че е била доставена като проститутка на Андрю от Епстийн когато е била 17-годишна. Синът на кралицата отрича обвиненията.\r\nТова не е първият път, в който Доналд Тръмп твърди, че не познава някого, ако връзки с него могат да са неизгодни от политическа гледна точка. През ноември Тръмп каза, че не познава посланика на САЩ в Европейския съюз Гордън Сондланд, след като Сондланд даде неизгодни за президента показания пред Конгреса.  Президентът се познаваше с Джефри Епстийн, който, според официално заключение, се самоуби в килията си през август, докато чакаше да бъде съден за организирането на схема за осигуряване на проститутки за богати и влиятелни хора. ", "date": "2019.12.05", "title": "Тръмп бързо забрави, че познава принц Андрю "}
{"url": "https://www.actualno.com/business/na-vseki-iznesen-ton-riba-godishno-vnasjame-shest-news_1412601.html", "text": "      България изнася 10000 тона риба на година, но вносът е в пъти повече, показват данните на земеделското министерство. Около 64000 тона се пласират по нашите пазари, като голяма част идва от импорт и много малка са улов, пише \"Монитор\".      Общият износ се равнява на около 500 тежки камиона с 20-тонен товар. „Вносът е с ръст от 10 на сто за последните три години. Потреблението на риба също се увеличава като за 2018 г. на човек е средно по 5,2 кг“, съобщи министърът на земеделието Десислава Танева по време на изложението „Обичам българската риба“. „Показателите са с положителен тренд в последната година и за производството на аквакултура, и за предлагането на пазара“, заяви ресорният министър. Събитието е част от кампанията на Министерството на земеделието, храните и горите (МЗХГ) и ИАРА, която цели популяризиране на местното производство и повишаване на консумацията на риба. За любителите бяха изградени 7 щанда, на които могат да открият разнообразие от черноморски риби.   Едни от най-купуваните риби са царската или позната още като барбун за 8 лв. килограма и калкана на цена 40 лв. за килограм. Тенденцията в последно време показва, че потребителите предпочитат прясната риба, а от бранша, като всяка година обещаваха, да няма спекулативно покачване на цените\r\n преди празника. „Тази година уловите са по-бедни“, оплака се един от търговците. Заради късното лято и липсата на есен рибата няма възможност да се групира на пасажи и по-големите риби няма как да се нахранят и пораснат достатъчно. Въпреки това рибата се радва на целогодишен интерес от страната на купувачите.  Най-скъпата риба на изложението е дивият лаврак, който струва 68 лв./кг., а традиционният за празника шаран може да бъде закупен за десетачка. По-възрастното поколение пазаруваше на промоция раци за 9 лв./кг. и рапани за 16 лв./кг. Освен прясната риба, могат да бъдат открити шишчета от сом, скумрия (8 лв./бр.) и пъстърва (6 лв./бр.) на скара. ", "date": "2019.12.05", "title": "На всеки изнесен тон риба годишно внасяме шест"}
{"url": "https://www.actualno.com/sofia/loshite-rezultati-ot-remonta-na-grafa-vse-po-vidimi-news_1412606.html", "text": "      Некачествената работа на изпълнителя „Джи Пи Груп“ и очевидната липса на сериозен контрол от страна на Столичната община правят все по-видими лошите резултати от ремонта на централната столична улица „Граф Игнатиев“ и района около нея. Само месеци след откриването на обекта той все по-видимо има нужда от нова строителна намеса, пише в. \" \". Настилките по „Графа“ са разместени, част от плочките са се надигнали, а други потъват. Шахти и други съоръжения пропадат, а основата под трамвайното трасе, особено на кръстовищата, където по него минават автомобили, започва да се руши.      Проблем с релсите беше регистриран за пръв път през юни, когато те се надигнаха заради горещините. Тогава зам.-кметът Дончо Барбалов заяви, че общината ще възложи на експерти да изготвят математическия модел на конструкцията на трамвайното трасе.   Заради лошо изпълнение след първия снеговалеж в градинката пред църквата „Св. Седмочисленици“ се събира и задържа вода.\r\nОсобено лошо е положението по краищата й, където са пейките. Първият сняг образува големи локви под много от тях. Същият проблем имаше през пролетта и лятото и гражданите сигнализираха за него. Тогава от общината заявиха, че ще задължат „Джи Пи Груп“ да пренареди настилките, но ефект от това съвсем видимо няма.  Столичната община очевидно няма желание или капацитет да приведе в завършен вид и площад „Славейков“. Както и по съседния „Гарибалди“, по него трябваше да бъдат наредени „композиции от лят камък“, на които гражданите да седят и да си почиват, да чакат трамвая и т.н. За тези композиции с цена за всяка от над 8900 лв. \"Сега“ писа нееднократно. В хода на ремонта обаче се оказа, че проектът не може да бъде изпълнен така, както е начертан, защото има опасност композициите да застанат прекалено близо до трамвайните линии и да застрашат живота и здравето на пътниците на спирката на „Славейков“. Вместо това част от елементите бяха разхвърляни в други зони на „Графа“. През пролетта кметът Йорданка Фандъкова обяви, че е дала задача на проектанта - архитектурното бюро „А.Д.А.“, да намери друго решение за тяхното разполагане. Такова няма и до момента. ", "date": "2019.12.05", "title": "Лошите резултати от ремонта на \"Графа\" - все по-видими"}
{"url": "https://www.actualno.com/society/krajnijat-srok-za-podavane-na-dokumenti-za-generalen-direktor-na-bnr-izticha-sled-njakolko-chasa-news_1412642.html", "text": "      В 17:00 часа днес, 5 декември, изтича крайният срок за подаване на документи на кандидатите за генерален директор на Българското национално радио (БНР).      Съветът за електронни медии обяви процедурата за избор, след като прекрати предсрочно . Конкурсът за избор на нов генерален директор на общественото радио идва по-малко от половин година след избора на Светослав Костов на поста на 28 юни. На 17 октомври обаче СЕМ прекрати предсрочно мандата му след безпрецедентното спиране на ефирното излъчване на програма „Хоризонт“ за близо 5 час на 13 септември и след създалото се напрежение в радиото. За временно изпълняващ длъжността беше избран .   Приетата от СЕМ процедура за избор на генерален директор на БНР предвижда, че в срок до 8 януари медийният регулатор оповестява на интернет страницата си кандидатите, допуснати до участие. Изслушванията им ще се проведат на 20 и 21 януари, а самият избор ще бъде на 22 януари. Ако никой от кандидатите не получи най-малко три гласа, един час по-късно се насрочва второ заседание на СЕМ. В случай, че на него няма избран генерален директор отново час по-късно се насрочва ново заседание. Ако и на третото поредно заседание не бъде избран генерален директор на БНР процедурата се прекратява. ", "date": "2019.12.05", "title": "Крайният срок за подаване на документи за генерален директор на БНР изтича след няколко часа"}
{"url": "https://www.actualno.com/curious/3-te-zodii-koito-obichat-samo-vednyj-v-jivota-si-news_1412690.html", "text": "                   - Това са хора, които притежават наистина много труден характер. Също така, те са много упорити и инатливи. Възможно е да имат десетки връзки зад гърба си, но обичат истински само веднъж в живота си. Овните са много силни представители на зодиака, които се борят със зъби и нокти, за да задържат този, когото обичат. Не са способни да се откажат, ако истински желаят някого. Готови са да направят всичко, за да докажат любовта си. Никога не се съмнявайте в чувствата на тези хора. Ако казават, че обичат, то това наистина е така. Никога не биха преувеличили или излъгали някого за чувствата си. Обичат много силно и безрезервно. Когато се влюбят са готови да простят дори изневяра, ако вярват, че това е сродната им душа.    - Влюбват се трудно, нужно им е много време, за да повярват, че това е истинската им любов. Когато открият човека, с когото искат да прекарат живота си, нищо и никой не може да ги спре по пътя към сърцето му. Девите са всеотдайни и много грижовни. Готови са да преместят планини, за да спечелят този, когото обичат. Те не са колебливи и винаги са сигурни в решенията и чувствата си.  Вярват в силата на любовта. Не биха направили компромис със себе си. Готови са да дадат допуснат до себе си само наистина достоен човек. Девите са взискателни към хората около себе си, за това, ако представител на този знак ви позволи да се докоснете до истинската му същост, оценете това. Вие сте късметлии и сте намерили половинка, която никога няма да се откаже от вас.         ", "date": "2019.12.05", "title": "3-те зодии, които обичат само веднъж в живота си"}
{"url": "https://www.actualno.com/curious/ilyn-mysk-s-interesni-objasnenija-v-syda-shto-e-to-obida-news_1412609.html", "text": "      Основателят на Тесла Илън Мъск настоя, че когато е нарекъл известен британски пещерняк \"педо пич\" не му е нанесъл обида, предаде БГНЕС.      Скандалът избухна през 2018 г., когато , че ще построи миниподводница, с която да бъдат спасени заклещени от наводнение деца в пещера в Тайланд. Тогава известният спелеолог Върнън Ънсуърт нарече миниподводницата \"пиар номер\". Милиардерът отвърна на пещерняка, че \"педо пич\", както и други обиди в редица ядни публикации в Twitter. А Ънсъурт отговори, че Мъск можел \"да си завре подводницата там, където  боли\".   Ънсуърт заведе дело и въпреки опитите на адвокатите на Мъск да уредят спора извън съда, спелеологът отказа. В резултат, делото започна в началото на седмицата в Лос Анджелис и Илън Мъск вече два пъти дава показания.\r\n\"Педо пич\" не означава педофил. Когато добавиш \"пич\" към нещо, то става по-малко сериозно\", обясни 48-годишният милиардер в съдебната зала. Мъск каза, че не е искал да представи Ънсуърт като педофил, а коментарите му били \"лекомислени изказвания\".  Делото се превърна в атракция за жълтите издания заради нецензурното съдържание на обидите, които си разменяха двамата и нуждата те да бъдат обяснявани в съда.\r\n\"Ако кажа, че някой си е е**л майката, не означава че го обвинявам в кръвосмешение\", даде цветист пример Мъск в съдебната зала, докато обясняваше, че обида и обвинение в педофилия са различни неща.   Цялото дело се върти около това дали съдията ще прецени, че разумен човек би помислил Върнън Ънсуърт за педофил на базата на написаното от Илон Мъск в социалните мрежи. Очаква се процедурите да приключат в петък.    След като Мъск завърши с показанията си, предстои да се изказва Върнън Ънсуърт, който търси от милиардера компенсация в неизвестен размер за предизвикана болка, страдание и емоционални терзания. ", "date": "2019.12.05", "title": "Илън Мъск с интересни обяснения в съда що е то обида"}
{"url": "https://www.actualno.com/chronicles/jerusalim-e-provyzglasen-za-stolica-na-novata-dyrjava-izrael-news_1412300.html", "text": "      Йерусалим или Ерусалим е град в източен Израел, административен център на Йерусалимски окръг. Населението му е около 890 000 души (2013).      Разположен на плато в Юдейските планини между Средиземно и Мъртво море, Йерусалим е един от най-древните градове в света и е смятан за свещен от трите главни авраамически религии – юдаизъм, християнство и ислям. И Израел, и Палестина смятат града за своя столица, като основните израелски държавни институции действително са разположени в града, а палестинците се стремят също да преместят своите там.   Претенциите и на двете страни нямат широко международно признание, като повечето държави смятат Тел Авив за столица на Израел и затова техните посолства са в този град. ", "date": "2019.12.05", "title": "Йерусалим е провъзгласен за столица на новата държава Израел"}
{"url": "https://www.actualno.com/europe/francija-syzdava-slujba-za-borba-s-omrazata-news_1412619.html", "text": "      След поредната антисемитска атака във Франция, страната обяви откриването на специална служба за борба с омразата, информира Euronews.      Агенцията ще координира дейността си с полицията и съдилищата, за да потърси отговорност на авторите на антисемитски, ислямофобски и антихристиянски нападения, се казва в изявление на вътрешния министър Кристоф Кастанер, предаде БГНЕС.   \"Поругаването на гробове е израз на чиста омраза\", написа Кастанер, след като 107 гроба в еврейско гробище край Страсбург бяха издраскани със свастики и други символи на расистки организации.\r\nТова е втора подобна атака в региона, като по-рано 96 еврейски гроба бяха поругани в градче само на 10 километра от мястото на новото нападение.   ", "date": "2019.12.05", "title": "Франция създава служба за борба с омразата "}
{"url": "https://www.actualno.com/america/strelba-s-raneni-i-jertva-v-istoricheska-voenna-baza-v-sasht-news_1412624.html", "text": "      Американската военна база Пърл Харбър-Хикам влезе в специален режим, след като беше съобщено за стрелба на нейна територия, предаде БГНЕС.      \"Службата за сигурност на базата се отзова на сигнал за стрелба в корабостроителницата\", написа командването на базата в социалните мрежи.\r\n\"Инцидентът е станал в приблизително 2:30 часа. Поради продължаващата операция за безопасност, базата е изолирана\", написаха още от командването.\r\nСпоред The Guardian, военнослужещ е открил огън и е ранил трима души, а след това се е самоубил. Двама от ранените са в критично състояние, като изглежда става въпрос за военнослужещи. Тече разследване на мотивите за стрелбата.    Пърл Харбър-Хикам е обща база на военновъздушните и военноморските сили на САЩ и е ба около 13 километра от хавайската столица Хонолулу. Тя има исторически статут. ", "date": "2019.12.05", "title": "Стрелба с ранени и жертва в историческа военна база в САЩ "}
{"url": "https://www.actualno.com/business/ekspert-ot-mzh-oproverga-preduprejdenijata-za-novija-zakon-za-zemedelskite-zemi-news_1412650.html", "text": "      Започнахме да правим промени в Закона за земеделските земи и за да защитим малките собственици на земеделска земя. Това заяви Кирил Стоянов, експерт дирекция „Поземлени отношения и комасация” от МЗХ.      На въпрос на bTV дали ще има „кражба” на земя от малки собственици, Стоянов увери, че процедурата по комасация е „страхотно демократична”. Тя била създадена по холандски модел и вече имало 6 случая с тестове как става всичко. Всеки собственик е равен – глас срещу глас, независимо кой с колко имоти участва.   Винаги комасацията се случва по желание на собствениците, но министерството прави план, обясни експертът и отрече, че ще има „прикачване” на земя на собственик, който е решил да не участва. И предупреди, че липсата на комасация в България пречи например да се съревновава в Турция, където този инструмент действа и оттам „идват дините по 7 стотинки”.\r\nСтоянов е категоричен, че срещу законовите промени не са основателни. Но той призна, че е взето решение на Министерски съвет за удължаване на обществените обсъждания за промените с 12 месеца – заради разгорещени дебати. Въпреки това експертът смята, че не хора като Манолова са довели до това решение, а има други спорни моменти – например, държавата искала да се прекратят стари договори, сключени от един съсобственик и ощетяващи други съсобственици, но едни желаят това да мине през закон, а други – не.  Какво казаха от партия \"Възраждане\" за закона - припомнете си в ! ", "date": "2019.12.05", "title": "Експерт от МЗХ опроверга предупрежденията за новия Закон за земеделските земи"}
{"url": "https://www.actualno.com/politics/po-visoki-zaplati-za-dyrjavnite-chinovnici-zalojeni-v-novija-budjet-news_1412689.html", "text": "      С 15% ще бъдат увеличени заплатите на социалните работници в Агенцията за социално подпомагане през следващата година. Това е първото предложение на БСП, което беше одобрено от мнозинството. „За“ гласуваха единодушно 199 народни представители.      Необходимите за увеличението на заплатите средства са в размер на 5 млн., което няма да се отрази на държавния бюджет, само в в бюджета на Министерство на труда и социалната политика (МТСП), който бе одобрен. Той е в размер 1,4 млрд. лв.    Увеличение на заплатите ще има и в МВР, както и в другите звена на държавната администрация. По време на дебата от БСП обвиниха, че финансовото министерство умишлено занижава прогнозата за приходите, за да може в края на годината преизпълнение на приходите и излишъкът да се разпределя с постановления на Министерски съвет.  Опозицията критикува, че Бюджет 2020 е копие на миналогодишния и няма никакви заложени реформи, а само наливане на повече средства. “Приходните агенции работели добре, правителството създавало такава добра бизнес среда. Нито едно от тези неща не е вярно. Последни сме по заплати, сивия сектор е 30% у нас. Народното събрание трябва да разпределя, а не постфактум с постановление на Министерския съвет. Да коригираме прогнозата на финансовия министър Горанов“, каза от трибуната Николай Тишев от левицата.   Министърът на финансите Владислав Горанов се позова на статистиката, според която през последните години има съвсем малко разминаване между планираните приходи и реалните, а отклонение от 1-2% било съвсем нормално.    За текущата 2019 г. той отчете, че ще постъпят с 53,8 млн. лв. по-малко или неизпълнението на бюджета се очертава в рамките на 0,2%.\r\nЧаст от мненията бяха, че само чрез увеличените средства за чиновнически заплати, си задушава дребния и среден частен сектор. ", "date": "2019.12.05", "title": "По-високи заплати за държавните чиновници заложени в новия бюджет"}
{"url": "https://www.actualno.com/education/prevodyt-na-pod-igoto-sopot-vyzstana-prevodachkata-e-gorda-s-truda-si-news_1412653.html", "text": "              Сопот възстана Жители на град Сопот, подкрепени от общинската администрация, излизат на протест срещу \"превода\" на романа \"Под игото\" на съвременен български език.  Недоволството си те ще изразят на знаково място в града - пред родната къща на патриарха на българската литература Иван Вазов.\r\nКметът Деян Донков обяви, че ще внесе в общинския съвет декларация от името на гражданите на цялата община Сопот да не се допуска този превод \"Под игото\". Той обяви, че ще настоява за среща с премиера Бойко Борисов и министъра на образованието Красимир Вълчев за забраняването му. Протестиращите заплашиха, ако не бъдат чути да протестират в София.  \"Не трябва да допускаме икони като \"Под игото\" да бъдат по някакъв начин  манипулирани, интерпретирани и представени на съвременните поколения.  Напротив, ние трябва да ги съхраним в автентичен вид. Думите на Вазов  изразяват душата на българина в две епохи. Не е нормално да превръщаме  \"Под игото\" в тълковен речник. Призовавам всички отговорни органи да  заемат сериозна позиция по върпоса, вярвам в тях и очаквам добър  резултат\",  каза Деян Дойнов, кмет на Сопот.    Ако изгубим езика си, губим културата си, губим идентичността си , заяви директорът на къщата - музей на Иван Вазов в града пред БНТ.\r\n\"Романът  \"Под игото\" е нашата памет, той е първият по време и по стойност  български роман и отваря вратите й пред целия свят. Словото е магия,  словото е живот - животът на българина, затова то трябва да бъде  запазено и съхранено, независимо от всичко. Допускам и други варианти,  но според мен учениците трябва да общуват пряко с \"Под игото\" , защото  преразказването на романа е нещо съвсем друго\", заяви учителка, която  настоява романът да остане в автентичния си вид.    \"Когато  не можем да достигнем някой, обикновено се стремим да го принизим към  нас. Това се е опитала да направи авторката. Да не подценяваме  съвременните деца , нека ги поощрим да търсят и учат, а и не допускам, че  учителите ще оставят необяснени архаичните думи\", каза друга учителка по  литература в Сопот. Преводачката е горда с труда си Нели Стефанова, \"превела\" \"Под игото\" всъщност и преди се е опитвала да го направи достъпен за българските ученици. Тя отказа да се включи на живо в ефира на БНТ, за да остане неразпознаваема за хората.  Стефанова разговаря с водещата на предаването по телефона. Причината обясни така: този роман трябва да бъде свръзван единствено с образа на своя автор Иван Вазов.   Ето как Нели Стефанова защити своя \"превод\": \"Преполагах каква реакция ще предизвика \"превода\", защото правенето на подобен превод на романа е светотатство и кощунство. Аз съм съгласна с тези доводи на моите опоненти. Но искам да ги попитам, трябва ли да се отреже крайник, за да се спаси животно. Трябва ли да се наруши сакралността на този текст, за да може информацията, съдържаща се в него, да достигне до днешните и идните поколения. Нашият отговор е ДА . И ние предлагаме два варианта за решаването на този въпрос. Вариантът с търсене в интернет пространството не работи, защото веднъж оказали се там те намират значително по- интересни неща за самите себе си.\"\r\n Според Стефанова част от родителите , които са много млади, също не биха могли да помогнат на децата си и не биха могли \"да се справят с този текст\" и \"превода\" на някои от думите в него.   Всичко се прави в помощ на учениците, обясни Стефанова, която и преди е правила превод на същия роман. Тя отказа да обсъди предложението за преосмисляне на превода, след протестната реакция и общественото мнение. \"Смятам, че на децата трябва да се поставят посилни задачи. Задачи, които са според техните възможности. Защото ако не е така има две реакции, детето да се захване с нещо, което му е по-приятно. А другата още по-лоша реакция е да се понижи самооценката на този човек.\"\r\nИздателството е подготвило вариант с \"превод\" на 6000 думи и такъв с превод на 4000 думи. Вариантът - електронна книга с превод на по-малко думи е приемлив, по думите й, издателството обаче няма финансова възможност да го издаде. \"Аз не съжалявам. Как така ще съжалявам? Създали сме два варианта, единият ще осмири враждуващите по този въпрос. Той съдържа основния текст, с  4200 обяснения в скоби и е подготвен във формат на електронна книга. В нея ще се вижда само основния текст и при кликване върху непозната дума ще се появява нейното обяснение. Това е един съвременен подход, който подхожда на младите хора, които предпочитат да работят по този начин\", обясни Стефанова.    Анализът на старейшините \"Вижда ми се леко нелепа тази скандална реакция на протестиращите, защото никой не отнема \"Под игото\" от сопотчани. То си е там - появил се е някакъв опит на едно издателство. Защо не? Аз не знам. Според мен, текстът все още се разбира. Той все още е достатъчно близък. Ако вземемм средновековен текст, той със сигурност ще трябва да се преведе. Имаме ясен феномен - отдалечаване във времето\", коментира казуса пред БНТ проф. Ивайло Дичев, културен антрополог. В подкрепа на тезата си той даде за пример осъвременяването на правописа на романа - това също може би е кощунство, зачуди се Дичев. \"Въпросът е практически, а не идеологически. Разбират ли децата този текст? И това може да се провери, категоричен е той. Според Дичев особено турските изрази в този роман са вече неразбираеми за младото поколение. \"За съжаление сме изгубили този пласт от езика си - той е доста колоритен, наситен с емоция за хора като мен, но не и за младите хора\".\r\n\"Под игото\", освен национална светиня, е културен факт, който живее в покленията и има своя социална съдба. Това, което е експериментирала госпожата е част от социалната му съдба. То няма ликвидира \"Под игото\", нито ще отнеме от читателския интерес. Въпросът е обаче дали превеждаме коректно и кой ни даде това познание, че тъкмо нашия превод е този, от който младите хора се нуждаят. Това е около, което трябва да се дебатира. В момента историята е по-скоро смешна, тя е част от културния дебат около читателската съдба на \"Под игото\", заяви проф. Владимир Атанасов бивш министър на образованието. Дебатът за романа в момента подменя неговото реално четене. Не знам, тези хора, които се възмущават дали наистина скоро са препрочитали романа. За да видят, че той не героиризира българския народ. Финалната фраза я знаете, единственият, който протестира е Мунчо - лудият, т.е. там се показва картина на българския характер, през която трябва да осмислим себе си. Не да го въздигаме в някаква сакрализация. В него има любов и ирония, и дълбока критика на това, което сме, обясни още Ивайло Дичев.\r\n\" Според мен подобни преводи могат да помогнат за това българските ученици да дадат на тестове като PISA след 3 години. Да ме прости госпожата, уважавам творческия й ентусиазъм, но ми се струва, че за да работим в полза на българските ученици и качеството на българското образование, ние трябва да даваме много адекватни продукти и да ги предлагаме, не с оглед на това какъв хонорар се получава, а с оглед на това, каква полза ще пренесат на децата, категоричен беше бившият министър на образованието. Той свърза на българските девевтокласници с опита да се олекоти необмислено съдържанието на учебната програма. ", "date": "2019.12.05", "title": "\"Преводът\" на \"Под игото\": Сопот възстана, преводачката е горда с труда си"}
{"url": "https://www.actualno.com/society/novini-ili-novini-kartinata-na-pechata-za-5-dekemvri-news_1412592.html", "text": "              Само два района в България от близо 50 региона в 18 държави от ЕС биха могли да получат финансова подкрепа от ЕС за отказ от въглища, съобщи брюкселското издание \"Политико\", което е видяло проект на \"Зелената сделка\" предлагана от новата Еврокомисия, пише \"Сега\". Проектът за новия Фонд за справедлив преход към декарбонизация е от 31 октомври и ще бъде огласен официално на 11 декември.\r\nВече има опасения от някои по-бедни и по-зависими от въглища държави на блока, че парите ще постъпят и в по-богатите членки на ЕС. От 50-те визирани за подпомагане райони 10 са в Полша, 8 в Германия, 6 в Испания, 5 в Гърция, 4 в Италия, по два в България, Чехия , Румъния и Словакия и по един в Белгия, Хърватия, Кипър, Естония, Унгария, Холандия, Португалия, Словения, дори островът в Индийски океан Ла Реюнион в задграничните територии на Франция.   Депутатите гласуваха с пет милиона лева повече за увеличение на заплатите на социалните работници с 15 процента. Предложението е на народния представител от \"БСП за България\" Дора Янкова за увеличение на разходите за персонал от 120, 188 млн. лв. на 125, 188 млн. лв, отбелязва вестник \"24 часа\" в днешния си брой, визирайки     Изпитът за млади адвокати се повежда на тъмно и предизвиква съмнения за корупция и за уреждане на свои хора. Това завиха пред \"Труд\" кандидати, явили се на изпит пред Висшия адвокатски съвет. Група от тях се оплака, че процедурата е непрозрачна и затова не са сигурни в безпристрастността на комисията, защото няма никакъв начин да видиш работата си и грешките в нея.\r\nСпоред закона, за да практикуваш като адвокат, трябва да получиш право на вписване в избрана адвокатска колегия, като чрез нея получаваш молба да се явиш на изпит в София пред Висшия адвокатски съвет (ВАдвС).\r\nИзпитът се състои от 3 части: тест, казуси и устна част. Провежда се два пъти в годината.\r\n„Тестът включва абсолютно целия материал и няма откъде да се готвиш, не се публикуват нито тестовете, нито отговорите. Дори, когато бях студент, имаше 6 фази на държавен изпит“, твърди млад адвокат. „На първата фаза – тестът от 70 въпроса, се дава право на 13 грешки. Господа, качете след изпита материалите всеки да види какви грешки е направил. Не, не ги качват. Когато влезеш в залата не се подписваш никъде. На теста също не пишеш името си, а на отделно листче, което е в друг плик. След това няма никакъв начин да разбереш кой е твоят тест.\r\nКомисията е от 5 човека, които за 3 часа проверяват 500 работи. В края на деня казват кои са издържали и трябва да се явят следващия ден на втория изпит. Не казват колко грешки имаш, не разрешават да си видиш работата.   Един месец след провеждане на изпитите, всичко се унищожава“, възмущава се друг. Те не искат да се цитират имената им, защото твърдят, че след това няма да си намерят никога работа като юристи, пише изданието. България изнася 10000 тона риба на година, но вносът е в пъти повече, показват данните на земеделското министерство. Около 64000 тона се пласират по нашите пазари, като голяма част идва от импорт и много малка са улов, пише \"Монитор\".\r\nОбщият износ се равнява на около 500 тежки камиона с 20-тонен товар. \"Вносът е с ръст от 10 на сто за последните три години. Потреблението на риба също се увеличава като за 2018 г. на човек е средно по 5,2 кг\". ", "date": "2019.12.05", "title": "''Новини или Novini - картината на печата за 5 декември"}
{"url": "https://www.actualno.com/europe/le-monde-ruski-agenti-dejstvali-sreshtu-skripal-i-v-bylgarija-sa-imali-baza-vyv-francija-news_1412641.html", "text": "      15 руски шпиони са използвали френските Алпи като база за операции в цяла Европа. Това .      Според френската медия, цитирана от БГНЕС, агентите принадлежат към елитното звено 29155 на руското външно разузнаване ГРУ, което е отговорно за убийството на договори, саботажите и управлението на мъртви пощенски кутии. Смята се, че един от шпионите е участвал в опита за покушение срещу бившия руски двоен агент и дъщеря му Юлия.   Разследванията на западните разузнавателни служби след нападението над Скрипал освети следите на руските агенти. Между 2014 и 2018 година руските агенти многократно са пребивавали в малки градове в Югоизточна Франция, включително Анемас, Шамони и Евиан. Смята се, че агентите са действали в България, Молдова и Черна гора, но не и във Франция. \"Българската следа\" е свързана с оръжейния търговец Емилиян Гебрев - какво последно публично гръмна по този случай, припомнете си в !\r\nLe Monde казва, че става въпрос за безпрецедентна операция, която е започнала през пролетта на 2018 г. В нея са участвали британски, френски и швейцарски разузнавателни служби, както и техни партньори и по-специално тези от САЩ. Благодарение на тази операция е съставен списък от петнадесет руски военни разузнавачи ( ГРУ). Те са били членове на едно и също звено, специализирано в атентати и са действали в Европа от 2014 г. до края на 2018 г.  Тази акция по залавянето на голям брой убийци, в която съществен принос има и Генералната дирекция за вътрешна сигурност на Франция DGSI показва, че петнадесетте офицери от ГРУ са преминали транзитно и са пребивавали във Франция през този период. Някои от тях са пребивавали по-често, други веднъж или два пъти. Те пристигали от Лондон, Москва, Испания или Швейцария. Шестоъгълникът е използван за да послужи за така наречения етап на \"сигурност\", преди тези агенти,  владеещи подземни техники, да достигнат до крайната си дестинация.\r\nАгентите на ГРУ най-редовно са отсядали в една и съща област, в Савоа, в градове като Анемас, Евиан или Шамони и в по-изолирани градове. Преди това те често кацали в Роаси или Лион, а един път и в Ница, преди да пренощуват в хотел в Кан. Често пъти обаче отивали и в Женева. Те наемали коли, за да отидат до Савоа. Този граничен регион с Швейцария, според френското контраразузнаване, е използван като резервна и логистична база за действията на ГРУ, които са били проведени на територията на цяла Европа.   Кой е най-новият дипломатически скандал с Русия и до какво доведе той - прочетете в ! Реакцията на Русия научете в !     ", "date": "2019.12.05", "title": "Le Monde: Руски агенти, действали срещу Скрипал и в България, са имали база във Франция"}
{"url": "https://www.actualno.com/cars/nissan-shte-jertva-cjala-marka-za-da-izleze-ot-krizata-news_1412671.html", "text": "      През 2012 г. компанията Nissan обяви план Power 88, с който беше възродена марката Datsun. Лично тогавашният изпълнителен директор на японския производител Карлос Гон даде старт на производството на нейните модели в Индия, Индонезия, Южна Африка и Русия. След ареста на Гон през миналата година обаче Nissan изпадна в голяма криза и сега търси начини да излизане от нея. Първата стъпка в тази посока е именно раздяла с наследството, оставено от Гон.      Новият президент на Nissan - Макото Учида, обяви, че компанията се отказва от нерентабилните продукти и започва да намалява производството. Реформата ще засегне най-вече развиващите се пазари, които ще бъдат жертвани заради бизнеса в САЩ и Китай. Както съобщава Reuters, първата жертва на реструктуризацията ще е именно Datsun, който и без това е трън в очите на ръководството на Nissan, тъй като с евтините си модели \"краде\" част от клиентите на бранда.    Оптимизацията на производството е поверена на старши вицепрезидента на Nissan - Дзюн Секи, който ще има решаващата дума за намаляване на мощностите във всички заводи, с изключение на тези в Китай. Закриването на цели предприятие не влиза в плановете.\r\nСред задачите обаче е изкореняване на порочната практика, въведена от Гон, при която се продават автомобили с големи отстъпки за корпоративни автопаркове. Това беше един от подходите на бившия шеф на Nissan, който продаваше колите на безценица, като с това подриваше авторитета на марката.   Според медиите в Япония, производството на Datsun в Русия и Индонезия ще бъде прекратено през 2020 г. Оказва се, че продажбите на възродената марка са минималния - едва 1% от общите на Nissan, и това я прави напълно ненужна. Засега се запазва производството в Индия, докато бъдещето на марката в Русия продължава да бъде неясно.\r\nИма вариант, според който Nissan напълно да се изтегли от този пазар, тъй като за последните 9 месеца продажбите на марката спаднаха с 21%, а заводът в Санкт Петербург работи на половин мощност. Не е изключено в същото предприятие да започне производство на модели на Mitsubishi, за да може то да бъде използвано с пълния му капацитет.        ", "date": "2019.12.05", "title": "Nissan ще жертва цяла марка, за да излезе от кризата"}
{"url": "https://www.actualno.com/books/uut-i-chasha-chaj-smjah-i-nostalgija-v-more-ot-knigi-news_1412311.html", "text": "      След големия успех на \"Дневникът на един книжар\" издателство \"Еднорог\" представя втората част на нашумялата по цял свят книга на Шон Битъл - \"Изповедите на един книжар\".      В Уигтън, шотландски град, посветен на книгите, чийто календар е изпълнен с фестивали, срещи с писатели и всичко останало, свързано с вълшебната безкрайност на книгата, се намира най-голямата книжарница за книги на втора ръка. Собственикът й, Шон Битъл, става неочаквано автор на световен бестселър, когато решава да публикува своя дневник.   Очакват ни комични срещи с читатели, весели и тъжни случки из живота на книжаря, носталгия по доброто старо време, но и непоколебима вяра в неповторимата магия на хубавата книга.\r\nОтново се появяват любимите герои на Шон Битъл, озоваваме се сред красивите пейзажи на Шотландия и се сблъскваме с проблемите на човек, опитващ се да преживее от търговия с книги с помощта на саркастичното си чувство за хумор и новата си, вярна, но невротична помощница със забележителния прякор Бабчето, пристигнала чак от Италия.        ", "date": "2019.12.05", "title": "Уют и чаша чай, смях и носталгия в море от книги"}
{"url": "https://www.actualno.com/society/prognoza-za-vremeto-5-dekemvri-chetvyrtyk-news_1412603.html", "text": "      Утрото ще е мразовито с минимални температури предимно между минус 7° и минус 2°. Преди обяд на места по поречието на Дунав ще има мъгла или ниска слоеста облачност и дневните температури там ще са по-ниски. Утре над страната ще бъде предимно слънчево, почти тихо и студено. Максималните температури ще са предимно между 2° и 7°. В София минималната температура ще е около минус 5°, а максималната ще е около 5°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ). Атмосферното налягане ще остане по-високо от средното за месеца.      По Черноморието ще е предимно слънчево, почти тихо и студено. Максималните температури ще са между 6° и 9°. Вълнението на морето ще е 1 - 2 бала. Температурата на морската вода е 11° - 12°.\r\nВ планините ще е предимно слънчево. Ще духа слаб вятър от южната четвърт. Максималната температура на височина 1200 метра ще е около 3°, на 2000 метра – около минус 2°.\r\nИ в петък сутринта ще е студено, с минимални температури предимно между минус 6° и минус 1°. На места в низините ще се образува мъгла или ниска облачност. През деня облачността ще е разкъсана, в много райони до слънчево. Ще се появи слаб югозападен вятър и ще се затопля. Преобладаващите максимални температури ще са между 5° и 10°. По-късно през деня от запад ще започне заоблачаване. През почивните дни облачността ще е променлива, на отделни места ще има слаби превалявания от дъжд. Вятърът ще се ориентира от запад-северозапад и ще се усили до умерен. Минималните температури ще са по-високи в сравнение с предишните дни, в неделя в повечето места ще са над нулата; ще се повишат още и дневните температури.   ", "date": "2019.12.05", "title": "Прогноза за времето - 5 декември (четвъртък)"}
{"url": "https://www.actualno.com/bgfootball/svaliha-populjaren-komentator-ot-efir-zaradi-ludogorec-lokomotiv-plovdiv-news_1412617.html", "text": "      Един от гласовете на още от времето, когато родният шампионат беше излъчван по \"ТВ 7\" - Илиян Енев, е бил свален от ефир за мачовете на \"Лудогорец\" по настояване на клубното ръководство, научи от свой достоверен източник.      През изминалия уикенд той е трябвало да коментира срещата ЦСКА - \"Лудогорец\" на стадион \"Българска армия\", но е бил информиран, че това няма да се случи, а причината, която нашата медия научи, е, че от българския шампион не желаят повече Енев да коментира срещи на отбора.   Поводът за това решение на \"Лудогорец\", чийто собственик Кирил Домусчиев е собственик и на Нова Броудкастинг груп, е коментарът на популярния глас в телевизията , и по-точно моментът, в който главният рефер в срещата подмина ситуация, при която можеше да отсъди дузпа в полза на \"смърфовете\". В 68' Йосип Томашевич нахлу в наказателното поле на \"Лудогорец\" и беше препънат от защитника на домакините Сисиньо в пеналтерията, без играчът на \"Лудогорец\" да е докоснал топката. \r\n\"В наказателното поле се развиват действията. Да видим дали Сисиньо изби топката? Не можа да играе с топката Сисиньо срещу Томашевич. Ето как Томашевич поведе тук топката и Сисиньо го спъна. При това в наказателното поле - това трябваше да е дузпа\", е дословният коментар на Илиян Енев за ситуацията в мача, която се разви при резултат 2:1 за \"Лудогорец\".  В Разград явно не са останали доволни от . Стигна се до там, че няколко медии публикуваха статии, че дузпа не съществува, въпреки че е очевиден както контактът между футболистите, така и липсата на игра с топка от страна на Сисиньо. В същото време, дори коментаторът да е сбъркал в анализа за дадената ситуация, нито е първият, нито е последният, който ще бърка в ефир на живо. \r\nПрез уикенда Енев не беше част от екипа, отговарящ за отразяването на мачовете от българския футбол. Това доведе до ситуация, при която коментатори трябваше да тичат до пистите на стадиона, за да интервюират футболисти и треньори след края на мачовете.   След отправената \"молба\" от \"Лудогорец\" се е стигнало до напрежение в спортната редакция на Нова Броудкастинг груп. След кратък размисъл, Илиян Енев е взел решение да напусне заради отношението, демонстрирано към него, и в началото на седмицата се е сбогувал с колегите си.     ", "date": "2019.12.05", "title": "Свалиха популярен коментатор от ефир заради Лудогорец - Локомотив (Пловдив)"}
{"url": "https://www.actualno.com/crime/glavnijat-arhitekt-na-sofija-shte-svidetelstva-po-deloto-sreshtu-krusev-news_1412629.html", "text": "      Главният архитект на София арх. Здравко Здравков е сред призованите свидетели за заседанието по делото срещу бившият зам.-кмет на София Евгени Крусев, което продължава днес (5 декември) в Специализирания наказателен съд, предаде БГНЕС.      На последното заседание защитата на Крусев поиска да бъдат разпитани още около 12 свидетели и те бяха допуснати. Така в следващи заседания се очаква да бъде разпитан и изпълнителният директор на столичния \"Метрополитен\" Стоян Братоев. Здравков и Братоев са членове на експертния съвет и са поискани да бъдат разпитани като такива, обясни тогава адвокатът на бившия зам.-кмет.   Процесът срещу Крусев е заради ремонта на столичната улица \"Граф Игнатиев\". Делото започна на 30 септември.\r\nКато бивш зам.-кмет на столицата, Крусев завеждаше ресор \"Транспорт и транспортни комуникации\" в общината. Той бе предаден на съд за това, че в периода от 27 юни 2018 г. до 5 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община - според прокуратурата. Държавното обвинение твърди, че е предприел действия за съществено изменение на сключения договор с \"Джи Пи Груп\" АД за обществена поръчка, с което е набавил облага за \"Джи Пи Груп\" и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности. Завишените цени в полза на \"Джи Пи Груп\" се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. Освен това, съгласно изменението на проекта, в кривата на ул. \"Алабин\" и ул. \"Граф Игнатиев\" били положени 144 м обикновени релси, а не предвидените в договора за обществена поръчка. Те били актувани два пъти с два протокола, с което общината е била ощетена с още 21 707,14 лв. с ДДС.  На Евгени Крусев му бе наложена мярка за неотклонение \"подписка\" и забрана да напуска страната. ", "date": "2019.12.05", "title": "Главният архитект на София ще свидетелства по делото срещу Крусев "}
{"url": "https://www.actualno.com/asenovgrad/izticha-srokyt-za-uchastie-v-tyrga-za-prodajba-na-bivshija-dom-za-invalidi-v-asenovgrad-news_1412643.html", "text": "       Днес (05.12.19 г.) изтича срокът за подаване на документи за участие в , чрез който евентуално ще бъде продадена сградата на бившия Дом за инвалиди в Асеновград. Тръжната процедура ще се проведе в зала 601 на VІ етаж в сградата на общината на 09.12.19 г. от 10:15 ч. Последен шанс за получаване на документация е днешният работен ден от 08:00 ч. до 12:30 ч. и от 13:30 ч. до 16:30 ч. от дирекция „УОАТ”, отдел \"УОСНИНАР\" - стая 501. За повторните търгове тръжна документация ще се получава от 10.12.19 г. до 18.12.19 г., срещу платежен документ от касата на Информационния център в общинската администрация. Същият е срокът и за внасяне на депозит за участие, по банковата сметка на община Асеновград.       Припомняме, че само преди няколко дни сградата на бившия Дом за инвалиди стана жертва на умишлен пожар. Криминалисти от РУ–Асеновград задържаха извършителя на палежа. Сигнал за лумналия огън е получен около 05:00 ч. сутринта преди няколко дни. Пожарът е локализиран и потушен бързо, без да се разрасне. Засегнати са част от дървено стълбище и 30 квадратни метра гредоред. При огледа на местопроизшествието са установени данни за умисъл, а при последвалите бързи оперативни следствени действия е задържан 41-годишният извършител. Мъжът е с криминални прояви и осъждан и преди. По случая е образувано досъдебно производство, като работата продължава под наблюдение на прокуратурата.   Решението сградата на бившия Дом за инвалиди да бъде обявена за продажба бе на общинските съветници в Асеновград в края на миналия мандат. Предложението бе внесено за обсъждане, тъй като с времето тя е започнала да се саморазрушава и представлява опасност, а принудителното й събаряне ще струва около 100 000 лева . Обявената начална тръжна цена на имота е в размер на над 325 000 лева, а депозитът за участие е 200 000 лева. Стъпката за наддаване ще бъде 4 000 лева. Огледи на поземления имот могат да се извършват след закупена тръжна документация и заявка в дирекция „УОАТ”,  отдел “УОСНИНАР”, стаи 501 или 518 в община Асеновград. При неявяване на кандидати, повторни търгове ще се проведат на 20.12.19 г.  на същото място и при същите условия. ", "date": "2019.12.05", "title": "Изтича срокът за участие в търга за продажба на бившия Дом за инвалиди в Асеновград"}
{"url": "https://www.actualno.com/curious/3-te-zodii-za-koito-dekemvri-shte-e-naj-romantichnijat-mesec-v-godinata-news_1412691.html", "text": "             Кои са тези зодии. Докато повечето астрологични прогнози за октомври са били тревожни, финансовите сътресения и кризи в отношенията са се появили, все пак има светъл лъч в „мрачното царство“.       Вече е ясно, че септември за Телец се оказа труден и много противоречив. Отношенията с любим човек се нагорещяват до краен предел. За тези, които правят правилния избор, ще имат истински попътен вятър, през декември. Това, заради любовта им. Всички обиди ще бъдат забравени, а всички минали неприятности се зачеркват веднъж завинаги.         За Раците, астролозите предсказват освобождаване от старата връзка, която дълго време тежи и на двамата партньори. И накрая, точките ще бъдат поставени над „аз“ и той и тя ще разберат, че е време всеки от тях да започне нов живот. За Раците този нов живот ще стане бурен през декември. Този път спокойно могат да се впуснат в избора си на сродна душа!  ", "date": "2019.12.05", "title": "3-те зодии, за които ДЕКЕМВРИ ще е най-романтичният месец в годината"}
{"url": "https://www.actualno.com/asia/rusija-goni-bylgarski-diplomat-news_1412692.html", "text": "      Посланикът на Република България в Руската федерация Атанас Кръстин е бил извикан днес в Министерството на външните работи в Москва, където му била връчена нота.  С нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва. Българският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г. Това става ясно от съобщение на българското министерство на външните работи.      От министерството не съобщават, кой е изгоненият български дипломат, но заявяват, че той ще напусне Руската федерация в указания в нотата 24-часов срок.   Действието от страна на Русия не е изненада, защото , че ще предприемат реципрочни действия по повод обявеният за персона нон грата първи секретар на руското посолство - Владимир Русяев.\r\nТогава българската прокуратура обяви, че разследва в шпионаж руски дипломат в София. Развитие по разследването засега няма. Знае се, обявеното от държавното обвинение: От септември, 2018 година, досега руски гражданин е събирал секретна информация в България с цел да я продаде на чужда държава. Въпросният човек е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез подкуп. Установено е, че руският гражданин има статут на дипломат, акредитиран у нас – първи секретар в Посолството на Руската Федерация в София. Още за дейността на \"руския шпионин\" можете да   Оказа се, че запоздозреният, чието име така и не се съобщи официално, е първият секретар на руското посолство - Владимир Русяев. Кой е той и каква е била функцията му в руското посолство можете да прочетете в Заминаването на Русяев от България също не мина без шикалкавения - след като не беше спазен първоначалния срок, обявен от външно министерство и прокуратурата за напускането му на страната, се стигна до връчване на нота на посланика на Русия с категоричното становище, че и има срок от .   Сагата продължи, намесиха се руски Заместникът на изгонения първи секретар на руското посолство в България не получи дългосрочна виза за дипломат. Причината една от българските институции, участващи в проверката на дипломатите е отказала допуск на новото аташе по въпросите на отбраната в руската дипломатическа мисия в България. Външно министерство изрично подчерта, че това не е процедура по обявяване на персона нон грата. МВнР казва и, че Русия е уведомена за решението. Още по темата можете да прочетете     В същото време се оказа, че на 30 октомври България е позволила на два руски военно-транспортни самолета да прелетят на път за Сърбия над българска територия. В официално съобщение се признава, че самолетите са пренасяли ракети C-400 и военни за учение в Сърбия. Разрешението е било дадено от военното министерство и от транспортното министерство, т.е. отговорните министри са Красимир Каракачанов и Росен Желязков. Още по темата ще откриете в  . А военното учение, в което се включиха и руснаците с техните оръжия, носи името \"Славянски щит\" и една от основните му цели беше сръбската и руската армия да изпитат на практика планове за действие при въздушен бой. За него сръбският военен министър Александър Вулин говори директно в смисъл, че се прави с цел подготовка Сърбия никога повече да не бъде подлагана на агресията на НАТО както през 1999 година т.е. войната в Косово.\r\nПоказателно в задълбочилата се криза беше отказът от остри коментари от страна на външното министерство на Русия по случая. \"Руското външно министерство не коментира въпроса за отказа на България да предостави виза за военния аташе на руското посолство в София, но ще спази дипломатическия принцип на реципрочност\", каза тогава говорителят на руското външно министерство Мария Захарова. Още за позицията на Русия можете да .    ", "date": "2019.12.05", "title": "Русия гони български дипломат"}
{"url": "https://www.actualno.com/celebrate/pochitame-sv-sava-osveshteni-news_709919.html", "text": "      Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Поради несъгласие между роднините, на които било поверено неговото възпитание през време на служебното пътуване на баща му в Александрия, той още 18-годишен се поселил в манастир. Там получил образование, обикнал монашеския живот и бил постриган за монах. Желаейки да служи на Бога в по-усамотено място, младият монах оставил манастира, в който живял, и се отправил за Йерусалим да се поклони на светите места и да посети палестинските пустинници.      По онова време на Изток бил прочут със своя строг постнически живот преподобни Евтимий Велики. Сава поискал да постъпи в числото на неговите ученици, но Евтимий го поверил на блажени Теоктист, брат в съседния манастир. Като го благословил, преп. Евтимий предсказал, че Сава ще просияе в иноческия живот, ще стане основател на обширна лавра и ще бъде славен наставник на всички палестниски отшелници.   В Теоктистовия манастир Сава се предал изцяло в служба на Бога и минал всички монашески служби с безропотно послушание и усърден труд. Всички се чудели на неговия строго добродетелен живот. Веднъж, пътувайки за Александрия, той срещнал по пътя родителите си, които искали да го отклонят от иноческия живот, но накрай отстъпили пред неговата непоколебима воля.\r\nКато прекарал дванадесет години в манастира, Сава пожелал по-голямо усамотение. Поселил се в една пещера и там прекарвал дни и нощи в молитва и труд. Работата му се състояла в плетене на кошници, за които от манастира му давали хляб и плодове. Така прекарал пет години, а после отишъл при преп. Евтимий Велики. След смъртта на този велик подвижник Сава живял известно време в Йорданската пустиня, в манастира на преподобни Герасим.  Но преподобни Сава желаел пълна самота, за да може всецяло да се предаде на молитва и богомислие. Веднъж, като заспал след дълга молитва, в съня си видял ангел, който му посочил една пещера на онова място, където се намирал изсъхналият Силоамски поток. Като се събудил, Сава се отправил към това място, намерил пещерата и се поселил в нея. Цял ден и през по-голямата част от нощта той се молел и пеел псалми, като се хранел само с корени, които растели покрай пещерата.\r\nЕдин ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\"   Тъй в постоянна молитва и съвършено уединение прекарал Сава няколко години. След това при него започнали да идват и други, които желаели тих и усамотен живот. Постепенно цялата долина на Силоамският поток се заселила от пустиножители. Оставили всички грижи за тукашния живот, те само на Бога възлагали своите надежди. Постоянно се молели, спазвали безмълвие и строго въздържание, и Бог чудесно ги охранявал. Преданията за пустиножителите са пълни с примери за чудесния Божи промисъл за тях: ту по чудесен начин им се изпращала храна; ту на жадуващ сред горещата пустиня се откривал неизвестен извор; пустинните зверове послушно оставяли своите леговища в пещерата, избрана от своя пустинник за жилище; чрез силата на кръста се прогонвали бесовски видения, смущаващи понякога самотния пустинник – с една дума всемогъщата Божия десница не преставала да укрепява и опазва отшелниците сред страданията, подвизите и трудовете на избрания от тях живот.    След много години, прекарани в палестинската пустиня, Сава имал радостта да види майка си, която, след като овдовяла, се поселила в един женски манастир близо до Йерусалим. Като получил след нейната смърт богато наследство, Сава построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Той поучавал братята с думи и със своя пример, учел ги на кротост, смирение, безмълвие, упование на Бога и на пълно отречение от собствената си воля. Починал тихо в пещерата си на 94-годишна възраст в 533 година.  ", "date": "2019.12.05", "title": "Почитаме Св. Сава Освещени"}
{"url": "https://www.actualno.com/sofia/obrysnaha-li-dyrvetata-po-patriarha-news_1412699.html", "text": "       Граждани на София отбелязват във Facebook, че по бул. „Патриарх Евтимий“ не е останало нито едно място за засаждане на дървета почти до ул.“Княз Борис“. Това обаче не е единствената драма с прясно ремонтирания столичен булевард, който вече е отворен за движение.          Припомняме, че вчера до кмета на София по повод разточителността на общината по отношение на размера на паркоместата по булеварда. Според организациите превръщането на централния булевард в огромен паркинг е скандално. В него те остро критикуват решението на Столичната община да изостави от проекта предвидената БУС лента и велосипедни алеи и призовават столичния кмет Йорданка Фандъкова спешно свикване на работна група, която да изработи нов проект, съобразен и с нуждите на останалите участници в движението. От Спаси София припомнят, че още през 2018 г. проектът за ремонт на булеварда е бил разглеждан на специална работна група.\r\nОтново вчера няколко телевизии направиха репортажи за огромните паркоместа, но никой не обърна внимание на липсата на дървета по булеварда.  По този повод определи пред БНР новата маркировка за паркиране по бул. \"Патриарх Евтимий\" като \"изключително нелепо\". Тя допълни, че вече е разговаряла с екипа си за други решения за булеварда и има данни, че Столична община е имала спорове с КАТ по въпроса.\r\nФандъкова подчерта, че част от голямото пространство, което в момента е заето от паркоместа, е предвидено за велоалея, която ще се намира между паркиралите коли и тротоара.   „Изграждането и маркирането на велоалеите са важна част от борбата със замърсяването на въздуха, подобряване на качеството му и намаляване на трафика\" каза Фандъкова.    Проектът е на КАТ и включва както паркоместата, така и велоалея, която тепърва ще бъде маркирана.\r\nВ момента велоалеята не може да бъде направена цялостно, тъй като предстои реконструкция на тротоарната настилка и подмяна на шахтите в района на \"Петте кьошета\" и бул. \"Витоша\".\r\nАлеята за велосипедисти е предвидена да бъде с ширина 1,5 метра и ще включва и физически ограничители. ", "date": "2019.12.05", "title": "Обръснаха ли дърветата по Патриарха?"}
{"url": "https://www.actualno.com/curious/godishen-luboven-horoskop-za-zodija-strelec-news_1412695.html", "text": "      Представителите на са естествено надарени с привлекателна сексуалност. Те са пресметливи любовници, способни да контролират чувствата и страстите си.      Някои от зодия Стрелец , търсят богат и успешен бизнес партньор, докато други представители на този знак, постоянно търсят ярки и свежи усещания. Така Стрелецът третира чувствата като хазарт. Между другото, според любовния хороскоп и двата вида са сходни - като партньори избират изключителна и интересна личност.   Мъжът Стрелец търси добра жена за себе си и грижовна майка за децата си. Жената на мечтите му е не само умна и красива, но и отлична домакиня в къщата. Стрелецът е отличен семеен мъж, който не е против интимните отношения извън семейството. Всъщност мъжът Стрелец не смесва семейно и мимолетно хоби, но вярва, че изневярата не е пречка за силните семейни връзки. Вярно е, че според любовния хороскоп Стрелецът вилнее при мисълта, че някой му изневерява лично. Стреми се да избягва емоционалните сцени и всячески се опитват да избегне скандал.\r\nЖената е горда дама, която в характера си е като мъж. Тя има аналитичен ум. В името на любим човек жената Стрелец е готова да пожертва всичко. Само, че не прощава откровено предателство и измяна. Тук няма нищо изненадващо. Преживяла раздяла с партньор, тя отново се втурва в търсене на своя перфектен мъж.   Стрелецът има много лек характер, което му помага да намери общ език с Близнаци, Водолей, Овен и Лъв. Не е препоръчително да създава съвместни отношения с Дева. Стрелецът не търси лесни начини за щастие и това до голяма степен се отразява на личния му живот. За щастие, представителите на тази зодия са надарени с развито чувство за самосъхранение, избягват връзки, които могат да им навредят. Независимо от това, неуспехите в личния живот понякога ги очакват. Причината за това е авантюристичният характер и невъзможността да се спрат в момент, когато е необходимо.    Стрелецът може да достигне лично щастие и духовна хармония, чрез упоритостта си. Именно поради тази причина много романи, започват вълнуващо интересно и често водят до създаването на съюзи. Такива, в които на практика няма истински мир. В тях се крият причини за оплаквания и недоволство, критика, упреци и раздразнения. В същото време, Стрелецът изобщо не се стреми да се раздели с избраника си и не смее да се пречупи, очаквайки, че нещата ще потръгнат гладко. Една двойка, в която има един представител на зодия Стрелец, може да съществува достатъчно дълго с надеждата за хармония, но никога да не я достига.    За да стане по-щастлив в личния си живот, , трябва да признае, че въпреки присъщата му енергия, активност и духовна сила, понякога изпитва нужда от чувство за сигурност. Колкото и да е странно, тези любители на авантюризъм и опасни приключения, високо ценят стабилността, лоялността и предаността у партньора си. ", "date": "2019.12.05", "title": "Годишен любовен хороскоп за зодия Стрелец"}
{"url": "https://www.actualno.com/america/sasht-planirat-da-pratjat-desetki-hiljadi-novi-voenni-v-blizkija-iztok-news_1412615.html", "text": "      В резултат на нарастващата заплаха от Иран, Съединените щати планират изпращането на 14 000 войници в Близкия Изток, съобщава БГНЕС, позовавайки се на информация от АФП.      Обмисля се и изпращането на \"десетки\" бойни кораби в региона след началото на 2020 г., твърди The Wall Street Journal, който първи написа за плановете на Пентагона.   Президентът на САЩ Доналд Тръмп можел да оторизира изпълнението на плана още този месец.\r\nТози ход идва след серии в Персийския залив, както и успешно срещу най-голямата рафинерия на Саудитска Арабия през септември. И за двете САЩ обвиниха Иран и засилиха както военното си присъствие в Персийския залив, така и икономическите санкции срещу Техеран.  Две ескадрили изтребители, както и допълнителни зенитни комплекси вече бяха изпратени в Саудитска Арабия. Общо 3000 американски войници дойдоха в региона след нападенията срещу търговските кораби. ", "date": "2019.12.05", "title": "САЩ планират да пратят десетки хиляди нови военни в Близкия Изток "}
{"url": "https://www.actualno.com/europe/turcija-trygva-da-pravi-novi-sondaji-kraj-kipyr-news_1412640.html", "text": "      Турция планира нови проучвания за природен газ и нефт в Източното Средиземноморие, пише турският вестник \"Сабах\", предаде БГНЕС.      Новите сондажи ще бъдат фокусирани в райони южно от Кипър, след като  досега са проучвани зони източно, северно и западно от острова. Проучванията са в съгласие с меморандума за разбирателство, подписан между Анкара и признатото от ООН правителство в Либия, каза министърът на енергията и природните ресурси на Турция Фатих Дьонмез.   \"Компаниите, на които ще дадем лиценз да правят проучвания за газ, петрол и разработване на находищата, ще работят в рамките на морската юрисдикция, изложена в споразумението\", заяви Дьонмез.\r\nМинистърът каза и, че корабите \"Фатих\" и \"Явуз\" вече са направили четири сондажа за природен газ и петрол и започват пети, като дейността им е резултат от ролята на Турция като гарант на Турската република в Северен Кипър.  \"Много играчи се опитват да държат Турция и Либия извън играта в Източното Средиземноморие, но споразумението с Либия, което отговаря на международното морско право, подсигурява участието на Турция в изследването на района за въглеводороди\", твърди Фатих Дьонмез.\r\nТурция често оспорва правото на правителството на Кипър да изследва района за находища на въглеводороди, като изтъква, че Турската република в Северен Кипър също има права над природните богатства.    ", "date": "2019.12.05", "title": "Турция тръгва да прави нови сондажи край Кипър"}
{"url": "https://www.actualno.com/books/kak-se-pravjat-fokusi-shte-ni-razkaje-i-shte-ni-nauchi-nencho-ilchev-news_1412747.html", "text": "      На 3 декември излезе от печат луксозното цветно издание „Забранената книга за фокуси“ на артиста и фокусника Ненчо Илчев. Всеки фокус е магия, малко чудо, което озарява публиката. А Ненчо споделя с читателите си, малки и големи, тайните на 51 фокуса. Всеки от фокусите е представен стъпка по стъпка, за да бъде лесно разбрана техниката за изпълнение, и трикът, който трябва да се пази от наблюдателността на зрителя.      Към книгата, издадена от \"Книгомания\", са включени и реквизити за направата на три от описаните фокуси – със сигурност ще се изкушите да пробвате таланта си. Така лесно ще усвоите класически фокуси като „Невидимата монета“, „Изчезващата вода“, фокуси въженца, топчета, зарчета, бобчета и кибритени кутийки.   Предстоящи представяния на книгата:\r\n·         09.12. (понеделник) 2019 г. – 18:30 ч. – Club 1, НДК – Официално представяне на „Забранената книга за фокуси“; вход свободен  ·         13.12. (петък) 2019 г. – 18:00 – 19:00 ч. – Панаир на книгата НДК, щанд 110 на Книгомания (партер, до статуята) – раздаване на автографи от Ненчо Илчев\r\n·         14.12. (събота) 2019 г. – 10:30 ч. – Литературен клуб „Перото“ – Детско шоу с фокуси с Ненчо Илчев: входът е свободен; „Забранената книга на фокуси“ ще се продава на място. ", "date": "2019.12.05", "title": "Как се правят фокуси - ще ни разкаже и ще ни научи Ненчо Илчев"}
{"url": "https://www.actualno.com/europe/ukrajna-arestuva-viden-chlen-na-partijata-na-putin-news_1412607.html", "text": "      Службата за сигурност на Украйна потвърди, че е арестувала членът на управляващата партия в Русия Игор Кучерявий, предаде БГНЕС, позовавайки се на РИА Новости.      Кучерявий е задържан за посегателство срещу териториалната цялост на Украйна и е заплашен от 3 до 5 години затвор.   Членът на партия \"Единна Русия\" е бил арестуван в Херсконска област, която граничи с Крим.\r\nМестни медии писаха за ареста вчера, но задържането не беше потвърдено от властите в Киев.  Игор Кучарявий е награждаван от Русия с медал на Министерство на отбраната \"За връщането на Крим\", както и със значка на Службата за безопасност на Русия, каквато се дава на \"защитниците на Крим и Севастопол\". ", "date": "2019.12.05", "title": "Украйна арестува виден член на партията на Путин"}
{"url": "https://www.actualno.com/society/analiz-sochi-preorientirane-v-metodite-i-interesite-na-bylgarskata-prestypnost-news_1412635.html", "text": "      Хората, които опитват да легализират спечелени по престъпен начин активи, са по-вредни и по-влиятелни в България, отколкото т.нар. класическа престъпност. Такова заключение прави в свой анализ Центърът за изследване на демокрацията.      Според заключенията, това, което можем да наречем българска мафия, вече се е отказала от силовите методи като основно оръжие и действа през държавата и публичната администрация като инструмент, за да налага волята си и съответно да ощетява финансово обществото, пише в. \" \".    обхваща десет престъпни пазара през 2018 г., като за първи път са включени измамите със средства на ЕС и нелегалният дърводобив. Останалите области са свързани с организирани ДДС измами, разпространение и трафик на наркотици, трафик на хора и пазар на сексуслуги, нелегална търговия с горива, нелегална търговия с тютюневи изделия, каналджийство, киберпрестъпления и телефонни измами.\r\n\"Мутренският период остана някъде назад в годините. Това, което се случи през тези години с нарастването на доходите, на БВП на страната, е, че много от тези класически, традиционни криминални пазари вече не изглеждат по същия начин. Големите, добре структурирани йерархични групи не се наблюдават. По-скоро виждаме много по-фрагментирана картина. Тенденцията е все повече престъпността на \"белите якички\" да нанася много по-големи щети от класическите организирани престъпни пазари като наркотици, проституция, контрабанда. Има един вид адаптация на организираната престъпност. Това, което се наблюдава напоследък, е, че все по-често тази престъпност се крие зад законен бизнес\", разказа пред БНР Атанас Русев, координатор на Програма \"Сигурност\" в ЦИД.  Анализът на ЦИД показва, че се наблюдава ясна тенденция към намаляване на броя кандидатстващи фирми за европейски средства. Спадът обхваща всички видове процедури: възлагане на обществени поръчки, кандидатстване по проекти и за земеделски субсидии. \"Въпреки че 96,5% от фирмите твърдят, че не са правили неофициални плащания срещу гаранция за получаването на средства през 2018 г., те не твърдят същото за своите преки конкуренти. Едва 13,5% от фирмите вярват, че техните преки конкуренти никога не са правили неофициално плащане. Много по-значим дял (35,5%) отбелязва, че според тях конкурентите им са участвали в подобни корупционни практики\", подчертават експертите.\r\nДанните показват, че пазарът на нелегални тютюневи изделия, както и организираните ДДС измами, бележи спад. Но има ръст при пазарите за нелегални горива и канабис. Осезаемо е и увеличението на киберпрестъпленията. Най-големият източник на приходи за организираната престъпност все пак остава трафикът на хора с цел сексуална експлоатация, който генерира близо 1 млрд. лв. годишно.   Отчита се, че един от най-големите незаконни финансови потоци се генерира от нелегална търговия с горива. \"Ако се търси някаква средна оценка за загубите за бюджета от акциз и ДДС при горивата през 2018 г., тя вероятно се доближава до стойността на оценката за 2017 г. – между 500 и 700 млн. лв. Същевременно, въпреки оценките за значителните финансови щети, които бюджетът търпи вследствие на нелегалния пазар на горива, този тип престъпна дейност получава значително по-малко внимание от страна на правоохранителните органи в сравнение с намаляващия вече проблем с незаконните тютюневи изделия\", пишат експертите. Според тях в момента проверките и разследванията са изключително неефективни заради трудностите при идентифицирането на нерегистрираните горива. Въвеждането на електронна система с фискална памет, както и изискването за нивомерни уреди, все пак са довели до ръст на приходите през 2012 и 2015 г., но слабост оставали проблемите със софтуерните системи, които имали \"скрити вратички\".    В анализа се посочва и че загубите от т. нар. \"организирани ДДС измами\" са между 190 и 230 млн. лв., като 75-80% от тях се извършват в София.\r\nСпоред ЦИД България вече е световен фактор в киберпрестъпността. 12% от всички атаки към облачните услуги на Microsoft в глобален мащаб идват от български IP адреси (по данни за първата половина на 2019 г.). Близо 2% от световния обем на спам през първата половина на 2019 г. са изпратени от сървъри, разположени у нас. Около 12% от потребителите на интернет в България са били обект на фишинг атака чрез имейл съобщение. Най-чести мишени са банки, финансови институции, големи интернет търговци, едри бизнеси с внедрени автоматизирани системи за управление и контрол, както и платформи за търговия с криптовалути. ", "date": "2019.12.05", "title": "Анализ сочи преориентиране в методите и интересите на българската престъпност"}
{"url": "https://www.actualno.com/society/v-tunel-topli-dol-na-hemus-pak-njama-osvetlenie-news_1412680.html", "text": "      Аварира захранването на осветителната система в тунел \"Топли дол\" на автомагистрала \"Хемус\".      От пътната агенция призовават шофьорите да се движат с повишено внимание в тунела на магистралата. Аварията на осветителните тела е в платното в посока Варна.   БГНЕС припомня, че в началото на годината, още в първите дни на месец януари 2019 г., беше извършен ремонт на осветлението в този тунел.\r\nПрез февруари 2017 година пък в другия тунел на „Хемус” – „Ечемишка” две греди заедно с осветителните тела паднаха върху автомобил, движещ се в тунела, и убиха жена. При стоварването си върху лекият автомобил, едната греда пробила дясната част на панорамното стъкло, прониква в автомобила и се забива в тялото на жената.  Тогава обвиниха 6 длъжностни лица, включително тогавашния шеф на АПИ Данчо Лазаров. ", "date": "2019.12.05", "title": "В тунел \"Топли дол\" на \"Хемус\" пак няма осветление "}
{"url": "https://www.actualno.com/politics/rekorden-budjet-za-otbrana-i-poveche-pari-za-sydebnata-vlast-ot-dogodina-news_1412700.html", "text": "      С гласовете на 114 народни представители парламентът одобри параметрите на военния бюджет на страната ни за 2020 година.      Разходите за отбрана ще бъдат рекордно високи за страната ни и ще надхвърлят 2% от Брутния вътрешен продукт.   Увеличените средства са предвидени за трето поред 10-процентно увеличение на заплатите, за назначаване на 800 нови военнослужещи, за капиталови разходи, както и за провеждането на поредица от мащабни учения.\r\nЗаложени са средства и за реализирането на други два важни проекта - купуване на бронирани машини за пехотата и нови патрулни кораби за флота.  „Силата на бюджета на отбраната за 2020 г. е в модернизацията“, категоричен бе председателят на парламентарната комисия по отбрана ген. Константин Попов.\r\nСпоред него развитието на Българската армия не е било сред приоритетите на държавата в продължение на десетилетия, но в момента е такова и това го доказват отделяните средства. „Изпълняваме това, което сме решили за увеличаването на бюджета и си спазваме стриктно изискванията“, увери ген. Попов.   Повече пари са предвидени и за съдебната власт. Бюджетът на Висшия съдебен съвет ще е 49,5 млн. лв. За следващата година парите за ВКС са в размер на 21, 8 млн. лв. За прокуратурата са предвидени 289 млн. лв., а за съдилищата на Република България е предвиден бюджет от 378,2 млн. лв. за 2020 г.    “Получи се общо сумарно увеличение със 70 млн. лв. в бюджета на съдебната власт спрямо предходната година”, сметна министърът на правосъдието Данаил Кирилов.\r\nСмятам, че това увеличение ще обезпечи работата на съдебната система включително и ще послужи за увеличение на възнагражденията вътре в съдебната система средно аритметично с около 10%, каза Кирилов. ", "date": "2019.12.05", "title": "Рекорден бюджет за отбрана и повече пари за съдебната власт от догодина"}
{"url": "https://www.actualno.com/society/svetoven-den-na-dobrovoleca-news_1412633.html", "text": "      На 5 декември отбелязваме Международния ден на доброволеца. За първи път той се чества през 1985 г. по инициатива на ООН, когато Световната организация приканва правителствата и неправителствените организации във всички страни да изкажат уважението и благодарността си към доброволците и да дадат по-голяма гласност на дейността им. На този ден обществото отдава почит към хората, които с безвъзмезден труд помагат за подобряването на живота на уязвимите и нуждаещите се от помощ.      Българският червен кръст ще отбележи Деня на доброволеца с демонстрация на спасителни действия при инцидент с възникнал пожар в учебна среда в центъра си в софийското село Лозен.   Посетителите ще могат да наблюдават дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор. В демонстрацията ще участва и екип на Столична дирекция „Пожарна безопасност и защита на населението“, като част от Единната спасителна система за защита при бедствия.\r\nДемонстрацията ще се проведе в рамките на Националното обучение по Първа долекарска помощ, Първа психологична помощ и Психосоциална подкрепа и програма „Хелфи“, организирано от Български младежки Червен кръст. В периода 02.12-06.12.2019 г. над 100 младежи-доброволци от цялата страна ще се обучават как да оказват първа помощ и как да действат при бедствие, авария или криза.   ", "date": "2019.12.05", "title": "Световен ден на доброволеца "}
