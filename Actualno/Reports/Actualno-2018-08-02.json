{"url": "https://www.actualno.com/society/novinite-naj-vajnoto-za-denja-2-avgust-news_688106.html", "text": "          2361 лева. Толкова са необходими за едно четиричленно домакинство за един месец. Това показват данните на Конфедерацията на независимите синдикати в България (КНСБ) за издръжката на живот през юни 2018 г., предаде репортер на Actualno.com.   В резултат на законовите промени, влезли в сила от 1 февруари 2018 г., към днешна дата 1643 работника са получили своите неплатени възнаграждения от Фонда за гарантиране на вземания в размер на 2 940 971 лв. Това обяви омбудсманът Мая Манолова по време на отчета си за  3 години на поста омбудсман.     Съществува значителна несигурност относно бъдещата реализация на проекта АЕЦ \"Белене\" към 30 юни, 2018 година. Това пише в междинен отчет на Националната електрическа компания (НЕК) за финансовото ѝ състояние. Написаното е с дата, която е 23 дни след като парламентът вдигна мораториума върху реализацията на \"Белене\". Категорично се противопоставяме на популяризиране на вменена, но недоказана вина, което е и основно правило в постановката и разбиранията на Европейския съд по правата на човека. Това пише в официално становище на Български лекарски съюз (БЛС). Става дума за \"изтезание, за нечовешко, нехуманно отношение, за което трябва да има дисциплинарна отговорност, включително и наказателна. Това е мнението на бившият зам.-министър на правосъдието Димитър Бонгалов за оковаването на бившия кмет на район \"Младост\" Десислава Иванчева.   България е една от страните с най-малко сигнали по темата за двойния стандарт. Когато има повече обществена активност по темата за двойния стандарт при храните и напитките, производителите и търговците започват да предлагат на пазара и по-качествени продукти. Това съобщи евродепутатът Емил Радев. Вероятно се разчита на подобни неща, но най-сигурната защита е в Подробния устройствен план (ПУП). Така столичната кметица Йорданка Фандъкова коментира темата с Царските конюшни. Да бъде въведено машинното гласуване до половин година. Това реши Софийският административен съд, след като бившите депутати на Реформаторския блок Мартин Димитров и Петър Славов осъдиха Централната избирателна комисия (ЦИК). Ще изпълним решението на съда, когато то стане окончателно. Това заяви говорителят на ЦИК Александър Адреев във връзка с решението на първа инстанция ЦИК да въведе задължително машинното гласуване за европейските избори догодина. Българският гранд ЦСКА затвърди огромната разлика в класите с Адмира (Вакер), след като и в гостуването си в Австрия възпитаниците на Нестор Ел Маестро лесно надделяха над съперника си с 1:3. Славия не успя да преодолее пасива от 1 \"чист\" гол срещу Хайдук (Сплит) и за съжаление отпадна от турнира Лига Европа. \"Белите\" загубиха с 2:3 битката с хърватския гранд на стадион \"Васил Левски\".", "date": "2018.08.02", "title": "Новините: Най-важното за деня, 2 август"}
{"url": "https://www.actualno.com/asia/ruskata-armija-s-pylna-pobeda-nad-teroristite-v-ugozapadna-sirija-news_688125.html", "text": "  Генералният щаб на руската армия обяви, че е постигната пълна победа над \"терористите\" в Югозападна Сирия.     В операцията на сирийските въоръжени сили, поддържани от руската авиация, са били \"освободени\" повече от 3 300 квадратни километра в областите Кунейтра, Дара и Суейда, а \"Ислямска държава\" и останалите джихадисти са били унищожени, посочи генерал Сергей Рудской. Той съобщи, че руски военни полицаи ще следят за спазването на разграничителната линия между Сирия и Израел на Голанските възвишения:   \"Миротворци от ООН, съпровождани от руски военни полицаи, извършиха първия от шест години патрул на разделителната линия. За преходен период е планирано там да бъдат създадени осем наблюдателни поста на военната полиция на въоръжените сили на Русия\" - каза генерал Сергей Рудской от руския генерален щаб.\r\nИзраел и Йордания съобщиха, че са отбили опити на бойци от \"Ислямска държава\" да избягат на тяхна територия. Информацията е на АФП и ТАСС.  Битката за Югозападна Сирия започна на 19 юни с въздушни удари над селищата, контролирани от бунтовниците. Повече от 140 хиляди местни жители бяха прокудени от домовете си. Над 120 цивилни загинаха на 25 юли при нападения на \"Ислямска държава\" в района на Суейда, припомня БНР.   ", "date": "2018.08.02", "title": "Руската армия с пълна победа над \"терористите\" в Югозападна Сирия"}
{"url": "https://www.actualno.com/europe/severnite-eleni-se-krijat-ot-rekordnata-jega-v-tunelite-na-norvegija-news_688122.html", "text": "  Норвежките власти призоваха шофьорите да внимават за северни елени, които търсят убежище в тунелите, охлаждайки се от екстремните жеги в далечната северна страна, съобщава БГНЕС.     \"В Северна Норвегия е много горещо в продължение на седмици\", заяви за АФП Торе Лисберг, старши служител в норвежката Обществена пътническа администрация. \"Животните търсят по-студени места. Както елени, така и овце намират убежище в тунели и по сенчести места, за да се охладят\", каза той.   Въпреки че този феномен не е нещо ново, той може да засили интензитета си заради рекордните температури в най-северните райони на Норвегия.\r\nНорвежкият метеорологичен институт отчете температури от 31,2 градуса по Целзий в сряда във Финмарк, главен район с еленови стада, разположен в Арктическия кръг.  Районът е толкова горещ, че е имал 12 \"тропически\" нощи с вечерни температури над 20 градуса по Целзий досега тази година, според Норвежкия метеорологичен институт.   Норвежката Обществена пътническа администрация заяви, че все още не са докладвани сериозни инциденти с животни, но описа ситуацията като \"предизвикателство\".", "date": "2018.08.02", "title": "Северните елени се крият от рекордната жега в тунелите на Норвегия"}
{"url": "https://www.actualno.com/society/pochina-krasimir-srebrov-shefyt-na-dai-news_688144.html", "text": "       В сряда е починал шефът на Изпълнителна Агенция \"Автомобилна администрация\" - Красимир Сребров. Информацията е потвърдена от служители на транспортно министерство пред \"Монитор\".   Сребров бил в продължителен отпуск по болест. Починал е след усложнения от инсулт.\r\nКрасимир Сребров стана началник на ИА\"АА\"(бившото ДАИ) през септември 2017г.  ", "date": "2018.08.02", "title": "Почина Красимир Сребров - шефът на ДАИ"}
{"url": "https://www.actualno.com/goodnews/objaviha-za-dostojni-grajdani-na-smoljan-shestima-mladi-myje-news_688132.html", "text": "  Днес, 2 август, кметът на Смолян Николай Мелемов връчи наградата \"Достойните граждани на община Смолян\" на Наско Мазнев, Николай Кючуков, Мирослав Каров, Любен Ушев, Михаил Михайлов и Стоян Василев. Мъжете спасиха от удавяне 61-годишната Радка Стоименова от кв. Райково.     Разпознавайки снимката ѝ, публикувана във Facebook от нейни близки, които я търсили, те отишли до езерото \"Рибката\", където за последен път тя била видяна от Мирослав.   С риск за живота си той и Михаил извадили от водите на езерото \"Рибката\" давещата се Радка Стоименова в полунощ. След като била спасена, момчетата свалили дрехите си, завили я и я разтривали, за да се сгрее, докато дойде Спешна помощ. Пренесли я с носилка до линейката.\r\n\"Въпреки неблагоприятното развитие в дадената ситуация, защото разбрахме, че Радка Стоименова, спасената жена, е починала – да почива в мир, сме длъжни да изкажем благодарност за проявената спасителна намеса на шестимата младежи, които рискуваха живота си, за да помогнат на изпаднал в беда човек\", написа във Faceook профила си Мелемов.  Той благодари на медиите, които дават гласност на такива достойни постъпки, защото обществото ни има нужда от добри примери. \"Трябва да търсим, подкрепяме и показваме доброто. То се носи в сърцата на младежи, като тези от снимката\", допълни кметът.", "date": "2018.08.02", "title": "Обявиха за достойни граждани на Смолян шестима млади мъже"}
{"url": "https://www.actualno.com/society/desetki-na-poklonenie-pred-ikonata-na-sveta-bogorodica-skoroposlushnica-news_688118.html", "text": "  Десетки миряни посрещнаха тържествено чудотворната икона на Света Богородица – Скоропослушница, която пристигна за поклонение у нас от Украйна, предаде репортер на БГНЕС.     Иконата бе оставена за поклонение в старинния храм „Света Петка – стара“, който се намира в сградата на Софийска света митрополия.   „Иконата е точно копие на светогорската икона на Скоропослушница. Изписана е в манастира „Свети Пантелеймон“ на Света гора и е осветена в Дохиарската света обител. След това, в 1915 година, иконата бива пренесена в храма „Св. Александър Невски“ в град Ананиев, Киевска област. От тогава, до ден днешен иконата чудотвори. Но чудотвори тогава, когато всеки един от нас пристъпва с вяра и с чисто сърце към нея\", разказва свещеноиконом Николай Николов, предстоятел на храм „Света Петка“.\r\n„Нека да бъдем верни на Христос и с чиста, искрена молитва към иконата на неговата майка“, призова той миряните, дошли да се докоснат до чудотворната икона.  Тя ще остане в храма до края на Богородичния пост и след големия християнски празник Успение на Пресвета Богородица, като се очаква да отпътува обратно на 16 август.   ", "date": "2018.08.02", "title": "Десетки на поклонение пред иконата на Света Богородица - Скоропослушница"}
{"url": "https://www.actualno.com/art/91-proizvedenija-na-jivopista-ot-kolekcijata-na-bojan-radev-v-hudojestvenata-galerija-news_688124.html", "text": "  Изложба с 91 произведения на живописта от колекцията на Боян Радев бе открита в Художествената галерия, предаде репортер на БГНЕС.     Картините са събирани в продължение на дълги години и за пръв път ще бъдат показани пред широката публика.\r\nВ залите на Двореца са експонирани картини от множество автори, сред които Жорж Папазов, Златю Бояджиев, Давид Перец, Бенчо Обрешков, Елиезер Алшех, Илия Петров, Карл Йорданов, Иван Ненов и много други. Всички те изграждат облика на българското изкуство през ХХ век.   „Бъдете горди, че сте българи! Уважавайте се и си помагайте“, бяха кратките послания, които Боян Радев отправи към всички, дошли да се докоснат до произведенията на изкуството.  За изложбата той има и емоционален повод – с нея отбелязва 50-годишнината от втория си златен медал от Олимпийските игри в Мексико през 1968.\r\n„Една колекция, събирана цял живот. Само Боян знае какви усилия, каква настойчивост и какъв характер изисква колекционерството. Казват, че то било страст, но аз мисля, че то е начин на живот. Начинът, по който Боян се вълнува, когато е сред картините от своята колекция, надминава всичко онова, което човек може да си представи“, каза от своя страна директорът на Националната галерия Слава Иванова.", "date": "2018.08.02", "title": "91 произведения на живописта от колекцията на Боян Радев в Художествената галерия"}
{"url": "https://www.actualno.com/bgfootball/goljam-mach-za-slavija-v-liga-evropa-i-5-gola-na-nacionalnija-stadion-news_688097.html", "text": "  Славия не успя да преодолее пасива от 1 \"чист\" гол срещу Хайдук (Сплит) и за съжаление отпадна от турнира Лига Европа. \"Белите\" загубиха с 2:3 битката с хърватския гранд на стадион \"Васил Левски\".     В 25' Юрич даде аванс на своите с глава, но в края на полувремето се стигна до равенство. След отсъдена дузпа срещу Чунчуков, Галин Иванов беше точен - 1:1. Хайдук обаче натисна веднага след старта на второто полувреме, а в 55' се стигна до дузпа, точно изпълнена от Цакташ.   Славия отново успя да изравни с гол на Йомов и натисна в търсене на победата, но в крайна сметка Цакташ вкара второ попадение и донесе победата на \"шахматистите\" с 2:3 в София.\r\nТака с общ резултат 2:4 Славия отпадна от надпреварата. \"Белите\" оставиха добри впечатления с играта си, особено в този двубой. Грешки в защитата обаче костваха поне точката на играчите на Златомир Загорчич.   ", "date": "2018.08.02", "title": "Голям мач за Славия в Лига Европа и 5 гола на Националния стадион"}
{"url": "https://www.actualno.com/balkani/12-uchenici-sa-se-zapisali-v-9-klas-s-bylgarski-ezik-v-bosilegrad-news_688133.html", "text": "  И през предстоящата учебна година ще има паралелка 9 клас с български език в гимназията в Босилеград, съобщи пред БНР директорът на училището Владимир Григоров. По желание в паралелката са се записали 12 ученици.     По една паралелка на български език в гимназията в Босилеград ще има в 10-ти, 11-ти и в 12 клас от по 10-12 ученика. По всички предмети в тях обучението ще е на български майчин език.   \"Проблемът и през тази учебна година са учебниците\", каза директорът Владимир Григоров:\r\n\"Имаме само за 9-ти клас всички учебници, освен история и изобразително изкуство. Останалите ги има, но за 10-11-12 клас нямаме нито един учебник. Трябва да се преведат от тези учебници, по които се учи на сръбски, да се преведат на български. Обаче сега, вече има новини в програмата за обучението в гимназиите. Сега министерството казва - \"Защо да превеждаме учебниците, когато те вече трябва да се променят, няма смисъл да се превеждат?\". Тук сме малко в едно неугодно положение\".  ", "date": "2018.08.02", "title": "12 ученици са се записали в 9 клас с български език в Босилеград"}
{"url": "https://www.actualno.com/smolyan/zlatograd-se-sybra-na-mylchalivo-bdenie-v-pamet-na-13-godishnija-mitko-news_688139.html", "text": "  Тази вечер Златоград се събра на мълчаливо бдение в памет на 13-годишния Митко Крушков, който беше блъснат на пешеходна пътека, на метър от тротоара от микробус. Лобното място на момчето бе отрупано с цветя и свещи от хилядите скърбящи деца, младежи и възрастни златоградчани.         Колко усилия ѝ е коствало само тя си знае, но майката на детето отишла на бдението за малко, благодарила на всички за съпричастността и я извели, за да не ѝ прилошее.  Погребението на детенцето било вчера.   Златоградчани разказват, че по време на инцидента цялото семейство било заедно. Лелята на Митко се прибрала от чужбина. И заедно с брат си, снахата и племенника тръгнали към басейна. Пресекли всички пешеходната пътека, за да отидат към хотел \"Александър\". Момчето вървяло най-отзад, но всички са били вече на тротоара пред хотела.\r\nОт другата страна на пешеходната пътека има \"легнал полицай\", но микробусът е напуснал пътното платно и отишъл към тротоара преди да стигне до ограничителя на скоростта.    Преди самата пешеходна пътека има ограждение с парапет. Парапетът е разбит, пътният знак е свален.", "date": "2018.08.02", "title": "Златоград се събра на мълчаливо бдение в памет на 13-годишния Митко"}
{"url": "https://www.actualno.com/europe/nivoto-na-reka-elba-s-rekorden-spad-news_688123.html", "text": "  Заради рекордно ниските нива на река Елба по брега ѝ се появиха муниции от Втората световна война, съобщава ДПА. На поне пет различни места по течението на реката полицията е обезвредила гранати, мини и други боеприпаси.     Заради трайната суша в Германия река Елба е на път да „счупи“ рекорда от 1934 г., когато нивото на реката е спаднало до 48 см. В момента то е малко над 50 см, съобщава БНР.   ", "date": "2018.08.02", "title": "Нивото на река Елба с рекорден спад"}
{"url": "https://www.actualno.com/america/apple-pyrvata-amerikanska-kompanija-s-pazarna-stojnost-nad-1-trilion-dolara-news_688136.html", "text": "  Корпорацията Епъл (Apple) е първата американска компания, чиято пазарна стойност надхвърли 1 трилион долара, съобщава БГНЕС.     Епъл обяви във вторник, 31 юли, тримесечен отчет за финансовото си представяне, което се оказа по-добро от очакваното на пазара. Затова акциите на компанията се покачиха и общата им стойност достигна близо 1 трилион долара. Въпреки това, заедно с публикуването на доклада, Епъл проведе операция за изкупуване на акциите си, което доведе до намаляване на броя на ценните книжа, търгувани на пазара.   Като резултат цената на акциите, която беше необходима за прехвърляне на прага от 1 трилион долара, нарасна от 204 до 207,05 долара.\r\nЕдинствената компания в историята, чиято капитализация е достигнала 1 трилион долара, е китайският концерн за добиване на газ и петрол Петрочайна (Petrochina). На 5 ноември 2007 г. тази компания изтегли акциите си на фондовата борса в Шанхай. Благодарение на търсенето на ценни книжа, капитализацията на компанията за няколко дни достигна до 1 трилион долара, но скоро бързо се понижи. Само след една година, през ноември 2008 г., поради последиците от световната финансова криза, компанията струваше пет пъти по-малко - 200 млрд. долара. В момента капитализацията ѝ възлиза на 196 милиарда долара.  Според доклада на Епъл, през третото тримесечие на финансовата година компанията е отчела нетна печалба в размер на 11,52 милиарда долара, което е 32% повече в сравнение със същия период на миналата година, а приходите са се увеличили със 17% до 53,26 милиарда долара.   Компанията отбеляза, че това е най-добрият ѝ тримесечен показател в историята ѝ. Епъл очаква приходите ѝ през четвъртото тримесечие на тази година да бъдат 60-62 милиарда долара.\r\nОснована през 1976 г., Епъл създава смартфоните Айфон (iPhone), таблетите Айпад (Ipad), лаптопите Макбук (MacBook), настолните компютри Аймак (IMAC), музикалните плейъри Айпод (Ipod) и други високотехнологични приспособления.    ", "date": "2018.08.02", "title": "Apple - първата американска компания с пазарна стойност над 1 трилион долара"}
{"url": "https://www.actualno.com/america/donald-trymp-na-syd-zaradi-otnoshenieto-kym-nelegalni-imigranti-news_688137.html", "text": "  Граждански сдружения в САЩ заведоха дело срещу президента Доналд Тръмп и членове на неговата администрация по обвинение за нечовешко отношение към повече от хиляда нелегални имигранти в Калифорния, съобщи МИА.     „От 8 юни се държат хора във федерални центрове, на които са нарушени конституционните права“, се посочва в жалбата, подадена от много организации, сред които и влиятелните Американски съюз за граждански свободи и Бюрото за правни свободи на затворници в Калифорния.   „Те са заключени в килии през по-голямата част от деня и нощта и не получават медицински услуги. Хранят се с лоша храна, например мляко с изтекъл срок на годност или сандвич от само две парчета хляб“, се добавя в жалбата.\r\nВ текста се твърди, че мигрантите в Калифорния са подложени \"на сурови условия, които могат да се опишат само като нечовешки\".  Жалбата е подадена срещу президента Тръмп, министърът на вътрешната сигурност Кирстен Нилсен, министърът на правосъдието Джеф Сешънс и служители на гранична полиция и други държавни институции.   ", "date": "2018.08.02", "title": "Доналд Тръмп на съд заради отношението към нелегални имигранти"}
{"url": "https://www.actualno.com/africa/40-ubiti-i-nad-70-raneni-pri-vyzdushni-udari-v-hodejda-news_688126.html", "text": "  Най-малко 40 души бяха убити, а други 70 бяха ранени в резултат на въздушно нападение от ВВС, водени от коалицията на Саудитска Арабия в западната част на Йемен. Това съобщи ТАСС по данни на телевизионният канал \"Ал-Маядин\".     Нападението е било в близост до болница в контролирания от бунтовниците йеменски пристанищен град Ходейда, предава AFP, като се позовава на данни от лекари и очевидци. Източници от здравните власти допълниха, че в резултат на атаките в болница са настанени 60 души.   Правителството на Йемен, подкрепяно от Саудитска Арабия, стартира преди месеци офанзива за превземане на ключовия северен град, контролиран от хутите. По-късно обявиха, че преустановяват настъплението, за да дадат шанс на посредниците на ООН да се опитат да примирят враждуващите страни, припомня агенцията.\r\nВ Йемен от август 2014 г. продължава конфронтацията между правителствените сили и бунтовниците хусити (поддръжници на движението \"Ансар Аллах\"). В най-активната си фаза тя навлезе с нахлуването през март 2015 г. на коалицията, водена от Саудитска Арабия. Според йеменският Център за права и развитие от пролетта на 2015 г. повече от 10 000 цивилни са убити в страната, в това число близо 2 400 деца и около 2 000 жени. За същия период са били ранени 18 500 йеменци, припомня БГНЕС.  ", "date": "2018.08.02", "title": "40 убити и над 70 ранени при въздушни удари в Ходейда"}
{"url": "https://www.actualno.com/america/otkriha-avtomobil-s-oryjija-blizo-do-kongresa-na-sasht-news_688138.html", "text": "  Полицията във Вашингтон задържа мъж, оставил оръжия и боеприпаси в автомобил, паркиран недалеч от Капитолий, където е разположена сградата на Конгреса на САЩ, предава американският телевизионен канал ABC News, цитиран от ИА \"Фокус\".     Правоохранителните органи са забелязли оръжията при патрулиране в района. След обиск на превозното средство са намерени и боеприпаси. Собственикът на автомобила е задържан и отведен в полицейски участък.   „Към настоящия момент няма доказателства за връзка с тероризма“, увериха от полицията.", "date": "2018.08.02", "title": "Откриха автомобил с оръжия близо до Конгреса на САЩ"}
{"url": "https://www.actualno.com/pazardjik/romi-na-protest-v-pazardjik-news_688120.html", "text": "  Напрежението заради предстоящото бутане на незаконни къщи в ромската махала на Пазарджик се разраства. Според хората акцията на общината и РДНСК ще започне на 6 август, предаде кореспондентът на БГНЕС в региона.     Ромите излязоха на протест пред първите къщи, които се очаква да бъдат премахнати. Те категорично заявиха, че няма да позволят това да се случи.   Живеещите на улица “Спартак” очакват първо да бъдат бутнати техните къщи. Те са притеснени, защото няма къде да отидат.\r\nВ палатки и на пътя ли трябва да живеем оттук нататък, попитаха ромите. Готови сме да легнем пред багерите и дори полицаите няма да ни спрат, заканиха се още те.  Около 15 роми пренесоха протеста си пред сградата на община Пазарджик. Те настояха да получат разрешение от кмета Тодор Попов, за да започнат ежедневни протести на пътя срещу предстоящото събаряне на над 300 незаконни къщи в ромския квартал Изток.   След разговора с кмета Тодор Попов ромите заявиха, че се отказват от протестите си и очакват къщите им да не бъдат бутани.", "date": "2018.08.02", "title": "Роми на протест в Пазарджик"}
{"url": "https://www.actualno.com/society/gerb-predlagat-da-se-kriminalizira-psihicheskoto-nasilie-news_688101.html", "text": "        За пръв път ще се инкриминират психическото насилие и насаждането на страх, съобщи във Варна председателят на парламентарната правна комисия Данаил Кирилов, цитиран от Дарик.   Целта на промените е да има превенция на домашното насилие, както и адекватни наказания за насилниците, подчерта той.\r\nПри доказване на преки последствия върху жертвата след психически тормоз предложеното наказание е до една година затвор или пробация, обясни народният представител от ГЕРБ . При домашно насилие по хулигански или расистки подбуди се предвижда лишаване от свобода до 5 години.  Кирилов посочи, че е нужно и по-ефективно взаимодействие с полицията, както и развиване на мрежата от помощни центрове за жертви на домашно насилие. Предвижда се пострадалите да бъдат отделени от насилниците, докато тече производството.   Макар че Конституционният съд (КС) прие, че Конвенцията на Съвета на Европа за превенция и борба с насилието над жени и домашното насилие, станала известна като Истанбулската конвенция, противоречи на основния закон, ГЕРБ ще продължи да работи в посока прилагане на тези механизми, увери Кирилов.\r\nМиналата седмица КС с осем на четири гласа прие, че международният документ не съответства на конституцията.    ", "date": "2018.08.02", "title": "ГЕРБ предлагат да се криминализира психическото насилие"}
{"url": "https://www.actualno.com/blagoevgrad/vtorichen-trus-v-gocedelchevsko-news_688113.html", "text": "  Вторичен трус е регистриран в района на Гоце Делчев и Банско след земетресението от 4,1 по Рихтер този следобед, предаде кореспондентът на БГНЕС в региона.        Вторичният земен трус е с магнитуд 3 по Рихтер и е усетен в 18.02 ч. с епицентър на 17 км югоизточно от Банско, на 53 км югоизточно от Благоевград и на 112 км южно от София, с дълбочина 5 км.\r\nПо данни на Геофизичния институт на БАН вторичният трус е с магнитуд 3,4 по Рихтер, с епицентър северозападно от село Брезница и западно от Рибново, с дълбочина 15 км.  Няма данни за пострадали и материални щети.", "date": "2018.08.02", "title": "Вторичен трус в Гоцеделчевско"}
{"url": "https://www.actualno.com/america/senatyt-shte-razglejda-nov-paket-ot-sancii-sreshtu-rusija-news_688117.html", "text": "  Американските сенатори внесоха в Конгреса законопроект, който утежнява антируските санкции. Това съобщиха от пресслужбата на Комисията по външни отношения на Сената, цитирана от БГНЕС.     Съавтори на инициативата са Робер Менендес (демократ от Ню Джърси), Линдзи Греъм (републиканец от Южна Каролина), Джон Маккейн (републиканец, Аризона), Кори Гарднър (републиканец от Колорадо), Бен Карден (демократ , от щата Мериленд), Джин Шахин (демократ, от Ню Хемпшир). Те предложиха \"всеобхватно законодателство, усилващо санкционния натиск върху Русия\".   Документът е насочен главно към \"налагането на задължителни санкции в рамките на CAATSA, както и прилагането на допълнителни\" ограничителни мерки срещу Русия. CAATSA е законът \"За противодействие на противниците на Америка посредством санкции\", подписан от президента Доналд Тръмп през лятото на 2017 г., и въвеждащ различни едностранни ограничения срещу Русия, Иран и КНДР. Нормативният законодателен акт значително ограничава способността на държавния глава да анулира или смекчава такива санкции без съгласието на законодателната власт.\r\nВ частност документът предвижда \"по-строги санкции по отношение на енергийния и финансовия сектор на Русия\" и на нейните \"олигарси и държавни предприятия\", както и прилагането на \"санкции срещу суверенния дълг на Русия\". Освен това законопроектът има за цел да въведе \"секторни санкции по отношение на действащите в киберпространството лица\" и създаването в Съединените щати на \"Национален център за отразяване на руските заплахи\"  ", "date": "2018.08.02", "title": "Сенатът ще разглежда нов пакет от санции срещу Русия"}
{"url": "https://www.actualno.com/curious/dneven-horoskop-za-3-avgust-news_688119.html", "text": "        През този ден се вслушвайте само в себе си. Това което може да ви донесе неприятности ще бъдат опититет ви да проектирате своите виждания върху другите. През този ден се пазете от нечестни и игри. Някой ще се опита да ви въвлече в своята Интрига и да ви използва за нечестни цели.   Това е ден в който сте вие лесно да откриете всичко което търсите. Независимо дали става въпрос за вещ или за информация усилията ви ще бъдат възнаградени.     През деня ще ви занимават с големи, но вашето участие в решаването може да ви донесе ползи. Засега нямате належащи лични въпроси за решаване. Потърсете мнението на опитен човек по въпроса, който ви вълнува. Това не означава да се съобразите изцяло с него, но ще почерпите опит. Това е ден, в който да наваксате всички обаждания, на които не сте отговорили през последните дни или седмици. Очакват ви и приятни срещи.   Днес ще получите повече, отколкото сте очаквали. Ако желаете отдайте излишното за благотворителност. Не търсете вината за случващото се у вас. Вие сте такива, каквито сте и едва ли ще се промените кой знае колко, а и не е сигурно дали си заслужава да се променяте. Този петък може да получите странен сигнал или невярна информация. Ако имате съмнения в себе си не предприемайте никакви действия. Бъдещето ще покаже дали сте били прави или не. Засега действайте по свое усмотрение и спрямо вашите собствени принципи.    Днес ще поискат повече от вас. Не бързайте да се възмущавате, а изпълнете задълженията си. Ще бъдете добре възнаградени. Прекарайте деня в търсене на най-добрия начин за почивка през почивните дни. Не се колебайте да си осигурите най-доброто.", "date": "2018.08.02", "title": "Дневен хороскоп за 3 август "}
{"url": "https://www.actualno.com/politics/nova-shema-za-ustojchiva-zaetost-na-hora-s-uvrejdanija-ot-15-avgust-news_688127.html", "text": "  От 15-и август бюрата по труда започват да набират заявки от работодатели, които желаят да наемат на субсидирано работно място хора с над 75% увреждания. Това каза в интервю за БНР заместник-социалният министър Зорница Русинова.     Схемата с европейско финансиране цели да постигне устойчива заетост за хората с увреждания.   Малко над 13 хиляди са хората с увреждания в трудоспособна възраст, регистрирани в бюрата по труда. С 20 милиона лева от Оперативна програма \"Човешки ресурси\" се очаква работодателите да наемат хиляда от тях. Бизнесът ще получава парите за заплати на база минимални осигурителни прагове за 24 месеца.\r\n„Допълнително ще осигурим и наставник. Целта ни е да стимулираме работодателите максимално дълго да задържат хората с увреждания на работното място и даваме един допълнителен бонус от шест заплати, ако след тези 24 месеца, в рамките на шест месеца, работодателят задържи човека с увреждане на същото работно място, което на практика означава заетост от три години. Това означава и прескачане на прага за срочен трудов договор“, каза заместник-социалният министър Зорница Русинова.  Очаква се схемата да активизира и още хора, които не са регистрирани в Бюрата по труда и не търсят активно заетост.   ", "date": "2018.08.02", "title": "Нова схема за устойчива заетост на хора с увреждания от 15 август"}
{"url": "https://www.actualno.com/europe/rusnacite-vse-poveche-haresvat-sasht-i-es-rejtingyt-na-putin-se-sriva-news_688062.html", "text": "  На фона на намеренията на властите в Русия да повишат пенсионната възраст, отношението на жителите на страната към САЩ и Европейския съюз, рязко се подобри. Това се случва за първи път след анексирането на Крим и сега положителните оценки са повече от отрицателните. Това показват резултати от проучване на \"Левада център\", съобщи meduza.io.     През юли добро или много добро отношение към САЩ са изразили 42% от руснаците, а лошо или много лошо - 40%. За Европейския съюз цифрите са съответно 42% и 38%. През 2018 година положително отношение към САЩ са имали само 20% от руснаците, а към Европейския съюз 26%.   Толкова ниски показатели са били регистрирани в продължение на последните четири години след резкият им спад през 2014 година.\r\nПредставата, че ръководството на страната се стреми да реализира своите геополитически цели за сметка на населението, отнемайки му необходимите средства, предизвиква масово чувство на възмущение недоволство. На този фон рязко се променя представата за ефективността на политиката, водена от президента и правителството. Разходите за войната в Сирия Донбас, за превъоръжаване на армията вече не изглеждат толкова оправдани и справедливи, а отношението към Запада започват да се променя.  Рейтингът на представителите на управляващите в Русия след обявяването на пенсионната реформа паднаха драстично. По данни на \"Левада\" нивото на одобрение на дейността на президента Владимир Путин през юли е на рекордно ниските 67%.  Рейтингът на министър-председателят Дмитрий Медведев е 31% процента, което е исторически минимум.   ", "date": "2018.08.02", "title": "Руснаците все повече харесват САЩ и ЕС, рейтингът на Путин се срива"}
{"url": "https://www.actualno.com/bgfootball/cska-prodyljava-kategorichno-v-liga-evropa-sled-uspeh-v-avstrija-news_688110.html", "text": "  Българският гранд затвърди  огромната разлика в класите с Адмира (Вакер), след като и в гостуването  си в Австрия възпитаниците на Нестор Ел Маестро лесно надделяха над  съперника си с 1:3.     Още в 14' Кирил Десподов удари греда, но при добавката на празна  врата Мауридес успя да отбележи. В началото на второто полувреме отново  бразилският нападател реализира, след като защитата на Адмира сбърка  фатално.   Австрийският тим все пак успя да реализира едно попадение, след като  Бакъш вкара красив гол. Разликата обаче беше възстановена от Жоржиньо,  който завърши перфектна контраатака на отбора - 1:3.\r\nТака с общ резултат 6:1 ЦСКА продължава напред към следващата фаза.  Там \"червените\" се изправят срещу Копенхаген, който води с 3:0 в реванша  срещу Стярнан (Исландия). В първата среща датчаните биха с 2:0.    ", "date": "2018.08.02", "title": "ЦСКА продължава категорично в Лига Европа след успех в Австрия "}
{"url": "https://www.actualno.com/america/pentagona-vmf-na-iran-zasilva-aktivnostta-si-v-persijskija-zaliv-news_688130.html", "text": "  Военноморските сили на Иран са засилили активността си в Персийския залив, в близост до ключови точки за танкерите, пише американският вестник USA Today, като се позовава на информация от представители на Пентагона.     Неотдавна Иран заплаши да блокира движението на плавателни съдове през Ормузкия проток, ключов за танкерите, транспортиращи петрол.   „Наясно сме с увеличаването на броя на иранските военноморски операции в Арабския залив, Ормузкия проток и в Оманския залив\", заяви капитан Бил Ърбън, който е и говорител на Централното командване на ВМС на САЩ. „Следим ги отблизо и ще продължим да работим с нашите партньори, за да гарантираме свобода на корабоплаването и свободния търговски поток по международните водни пътища\", увери капитанът.\r\nМиналата седмица министърът на отбраната на САЩ Джеймс Матис предупреди Иран, че блокирането на Ормузкия проток ще се счита за атака срещу международното корабоплаване, припомня ИА\"Фокус\".  „Иран заплаши да затвори Ормузкия проток. Те направиха това преди много години и видяха реакцията на международната общност - десетки нации изпратиха военноморските си сили за военни маневри, за да изчистят проливите. Ясно е, че това би било атака срещу международното корабоплаване и - очевидно ще има международен отговор, за да се възобновят коридорите, защото световната икономика зависи от тази енергия, от тези енергийни доставки\", заяви по-рано Матис.   През май президентът на САЩ Доналд Тръмп оттегли страната от споразумението за ядрената програма на Иран. В началото на тази седмица обаче той демонстрира готовност да се срещне с лидерите на Иран, за да обсъдят възможностите за подобряване на двустранните отношения.", "date": "2018.08.02", "title": "Пентагона: ВМФ на Иран засилва активността си в Персийския залив"}
{"url": "https://www.actualno.com/business/bylgarskijat-gazoprovod-s-razshirenie-za-turcija-news_688107.html", "text": "  Държавната компания \"Булгартрансгаз\" пуска официално разширение на транзитния газопровод до Турция. Тръбата е дълга 20 километра между компресорна станция Лозенец и Недялско. Общият размер на инвестицията е 52 млн. лева, предаде репортер на БГНЕС. На откриването ще присъства ресорният министър Теменужка Петкова.     С новата тръба ще се повиши капацитетът и сигурността в доставките. След разширяването на газопровода ще бъдат увеличени възможностите за транзитиране на природен газ през връзката от 14 млрд. куб. м на 15,7 млрд. куб метра годишно. Освен това ще може да се пренася синьо гориво и в обратна посока - от Турция към България.   ", "date": "2018.08.02", "title": "Българският газопровод с разширение за Турция "}
{"url": "https://www.actualno.com/burgas/s-kniga-na-plaja-sys-sypytstvashta-programa-news_688078.html", "text": "  Наситена фестивална програма ще съпътства четвъртото издание на изложението \"С книга на плажа\" в Бургас. В периода 7-12 август пред експозиционен център \"Флора\" любителите на литературата ще се потопят в света на книгите и ще имат възможността да се срещнат с любими автори.     В изложението ще се включат издателствата \"Новата Цивилизация; \"Распер\"; \"Алай\"; \"Ай Си Ю\"; \"Жанет 45\"; \"Керът\"; \"Просперо Продакшън\"; \"Дижей 100\"; \"Еньовче\"; \"Четяща планета\"; \"Вяра, надежда, любов\"; \"Знаци\" и \"Авиана\", съобщи Димитър Маджаров, директор на ОП \"Летен театър, фестивали и концерти\".   \"Различното тази година е фестивалният характер на изложението. В литературните вечери ще участват писатели, които ще представят най-новите си книги, излезли през последната година\", каза Мария Бенчева - директор на Регионална библиотека \"Пейо Яворов\". Алек Попов, проф. Цочо Бояджиев, Василий Димов, Митко Новков, Наталия Делева и Милена Христова са част от авторите, с които ще се срещне бургаската публика.\r\nПрограмата на изложението ще ни срещне с детската художествена работилница на художничката Невена Ангелова, \"Книгите в дигиталния свят\" - презентация на издателство Ай Си Ю, концерт - спектакъл \"На вълните на португалската музика\", поезия и музика с испански ритми - с участието на Георги Икономов.  \"Благодаря на Мария Бенчева, директор на Регионална библиотека \"Пейо Яворов\", която за поредна година организира интересни и стойностни съпътстващи събития на изложението \"С книга на плажа\", които се надяваме, че ще привлекат вниманието на жителите и гостите на Бургас\", каза Весела Йорданова, директор на дирекция \"Култура и връзки с обществеността\" в Община Бургас.   ", "date": "2018.08.02", "title": "\"С книга на плажа\" със съпътстваща програма"}
{"url": "https://www.actualno.com/crime/obvinenijat-v-strelba-po-ohranitel-ostava-v-aresta-v-plovdiv-news_688109.html", "text": "  Пловдивският окръжен съд остави в ареста арменецът Сергей Х., обвинен в стрелба по огранител, съобщиха от институцията.     Според съда, в този макар и ранен етап от разследването, по делото е събран значителен обем от доказателства, от които става ясно, че  именно обвиняемия Сергей Х. е автор на престъплението.   В случая е налице презумпция, като и опасност стрелецът да се укрие или да извърши ново престъпление. Арменецът има и предишни присъди, а когато е стрелял по охранителя, той е бил в изпитателен срок.  \r\nСпоред съда, обвиняемият би могъл да извърши друго престъпление  и да повлияе върху доказателствата, които тепърва ще се събират.  Решението подлежи на обжалване и протест пред Апелативен съд – Пловдив.   ", "date": "2018.08.02", "title": "Обвиненият в стрелба по охранител остава в ареста в Пловдив"}
{"url": "https://www.actualno.com/plovdiv/objaviha-bedstveno-polojenie-v-plovdivsko-news_688115.html", "text": "  Областният управител на Пловдивска област Здравко Димитров обяви днес бедствено положение в седемдневен срок, считано от 16 ч, предаде кореспондентът на БГНЕС в региона.     Решението за това бе взето на извънредно заседание на Щаба за защита при бедствия, а причините са няколко- преливането на участък от река Чая на територията на община Садово- землища на Садово и село Катуница, в община Родопи, в землището на село Ягодово,пропадането на пътя за с. Добралък, в община Куклен и активизиралите се свлачища по пътя Асеновград- Смолян. Бедствията са в резултат от проливните дъждове, които повишиха нивото на река Чая и тя не можа да бъде удържана от дигата в района на село Катуница, строена през 50-те години на миналия век.   В момента там работи тежка техника и се насипва едроломен камък, целта е незабавно възстановяване на съоръжението. В по-дългосрочен план се предвижда изграждането на нова дига. Пътят до родопското село Добралък пък е пропаднал на 4 км от селото и достъпът е скилно затруднен. там няма засегнати къщи и бедстващи хора, но няколко квартала на селото са непроходими. В момента се обрушва скатът, за да бъде разчистен пътя. Възстановено е електрозахранването. Пътят Асеновград- Смолян днес беше затворен заради паднали скали в района на Бачково, по- късно бе пуснат и отново спрян, тъй като свлачището отново се е активизирало. Колите се пренасочват през Кричим.", "date": "2018.08.02", "title": "Обявиха бедствено положение в Пловдивско"}
{"url": "https://www.actualno.com/education/mon-njama-da-odobri-proekt-forum-za-djendyr-balansiran-model-v-uchilishte-news_688091.html", "text": "  Проектът „Форум за джендър балансиран модел в училище”, изготвен от екип на Института за изследване на обществата и знанието към БАН, е разгледан от Националната комисия за ЮНЕСКО, която се председателства от МВнР. Ако цитираният проект бъде одобрен от ЮНЕСКО за финансиране, той няма да получи одобрение да се използва в образователната система у нас, съобщиха от Министерството на образованието и науката (МОН).     На заседанието на комисията са били обсъдени общо 7 проекта. МОН е подкрепил с официално писмо само един - „Карстът - последното \"бяло\" петно на планетата Земя“, представен от Националния институт на БАН по геофизика, геодезия и география.   МОН е изразил подкрепа и за проекта „Участие на жените в инженерно-техническите направления за постигане на устойчиво развитие“ на Техническия университет – София.", "date": "2018.08.02", "title": "МОН няма да одобри проект \"Форум за джендър балансиран модел в училище\""}
{"url": "https://www.actualno.com/healthy/turskata-kompanija-ne-moja-da-spre-porychkata-na-mz-za-400-linejki-news_688057.html", "text": "        Това стана ясно от днешното разпореждане на Комисията за защита на конкуренцията (КЗК) за отказ да образува производство по жалбата й. Причината – не са били отстранени в посочения срок нередностите в жалбата.   От здравното ведомство след като бе подадена жалбата с искане да се наложи временна мярка „спиране на производството“ са направили интересна констатация, че жалбата на турската компания и предишната – на „Вайнман технолоджи“, удивително много си приличат.\r\nСпоред здравното министерство буди съмнение доколко жалбата е подадена от съответната турска компания и дали е налице представителна власт на лицето, подало жалбата.  Проверка на установи интересни несъответствия. Две грешки са допуснати при изписване в заглавието на компанията. Предвид естеството им, е трудно да се приеме, че грешките са технически. Имейлът, от който е изпратена жалбата, няма нищо общо с тези на компанията.\r\nЖалбата е подписана от Станислав Лилов, като не са приложени доказателства за представителната му власт пред КЗК. Но пък е платена държавната такса, която според стойността на поръчката (48 671 650 лв. без ДДС) трябва да е на стойност 4500 лв. Явно усърдието да се спре тази поръчка е достатъчно сериозно и добре финансово мотивирано.        „На 24.07.2018 год. в Комисията за защита на конкуренцията е постъпила жалба от фирма \"АМБУЛАНС ИЛК ИАРДИМ ВЕ ХАСТАХАНЕ ЧИХАЗЛАРЪ ВЕ ТИСИСЛЕРЪ САНАЙ ТИК\" срещу Решение за одобряване на обявление за изменение или допълнителна информация № РД-11-234/09.07.2018 г. на възложителя по обществена поръчка с предмет „Доставка на 400 броя медицински превозни средства (линейки) с необходимото оборудване.“\r\nОбществената поръчка е във връзка с големия инвестиционен проект за модернизация на спешната медицинска помощ в страната, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020 г.\r\nНа основание чл. 203, ал. 1 от Закона за обществените поръчки, жалба срещу решение, действие или бездействие на възложителя, с изключение на тази срещу решението за определяне на изпълнител, не спира процедурата за възлагане на обществена поръчка, освен когато е поискана временна мярка „спиране на процедурата“.   С цитираната жалба е поискана именно временна мярка „спиране на процедурата“, като мотивът за обжалване е „Недостатъчен срок за изготвяне на оферти“.\r\nСъгласно новите изменения на ЗОП (изм. - ДВ, бр. 49 от 2018 г.), когато с жалбата е поискана временната мярка, процедурата за възлагане на обществена поръчка спира от уведомяване на възложителя за образуване на производство от КЗК, каквото в момента все още не е образувано. В тази връзка процедурата може да продължи, като същата следва да бъде спряна в случай, че КЗК образува производство по жалбата.   Прави впечатление, че текстовете в жалбата на „АМБУЛАНС ИЛК ИАРДИМ ВЕ ХАСТАХАНЕ ЧИХАЗЛАРЪ ВЕ ТИСИСЛЕРЪ САНАЙ ТИК“ са структурирани по идентичен начин с текстовете в жалба № ВХР-1117-28.05.2018 г. от \"ВАЙНМАН ТЕХНОЛОДЖИ\" ЕООД. Буди съмнение и доколко жалбата е подадена от „АМБУЛАНС ИЛК ИАРДИМ ВЕ ХАСТАХАНЕ ЧИХАЗЛАРЪ ВЕ ТИСИСЛЕРЪ САНАЙ ТИК“ и действително налице ли е представителна власт на лицето, подписало жалбата.\r\nКъм настоящия момент процедурата по подаване на оферти за „Доставка на 400 броя медицински превозни средства (линейки) с необходимото оборудване“ продължава, като крайният срок за представяне на офертите е 10 август 2018 г.“", "date": "2018.08.02", "title": "Турската компания не можа да спре поръчката на МЗ за 400 линейки"}
{"url": "https://www.actualno.com/america/senatyt-na-sasht-odobri-zabavjaneto-na-dostavkite-na-f-35-za-turcija-news_688111.html", "text": "  Сенатът в САЩ одобри забавянето на доставките на изтребителите F-35 за Турция, съобщава вестник Daily Sabah, като пояснява, че решението е утвърдено с 87 гласа \"за\" и 10 \"против\".     Решението ще влезе в сила, след като бъде одобрено от държавния глава САЩ Доналд Тръмп. Предвид задържането в Турция на пастор Андрю Брънсън и санкциите, наложени от Вашингтон на Анкара, се очаква американският президент да даде съгласието си.   Решението за самолетите F-35 бе обявено няколко часа, след като Министерството на финансите на САЩ наложи санкции на турския министър на правосъдието Абдулхамир Гюл и вътрешния министър Сюлейман Солу, заради случая с Брънсън.\r\nТурската отбранителна индустрия играе активна роля в производството на петото поколение F-35 изтребители и първите два самолета от одобрените 30 бяха предадени на Анкара миналия месец.  Сенатът на САЩ по-рано се опита да забрани продажбата на самолети F-35 Joint Strike на Турция, аргументирайки предложението със сделката между Москва и Анкара за доставките на С-400 „Триумф“. Също цитирайки закупуването на системата за въздушна отбрана S-400 от Русия и задържането на граждани на САЩ като причини   Говорителят на президента Ердоган Ибрахим Калин заяви във вторник във връзка със сътрудничеството със САЩ във връзка с изтребители F-35, че това е \"многонационален проект\", припомня ИА  \"Фокус\".\r\n„Турция ще предприеме правни действия, ако има действия за предотвратяване на доставките\", предупреди по-рано тази седмица Ибрахим Калън, говорител на турския президент. Той увери, че Турция има алтернативи и не е страна, която лесно може да бъде игнорирана.    ", "date": "2018.08.02", "title": "Сенатът на САЩ одобри забавянето на доставките на F-35 за Турция"}
{"url": "https://www.actualno.com/society/bylgarski-poshti-remontirat-5-stancii-za-pochti-polovin-milion-news_688114.html", "text": "  Дружеството „Български пощи” разполага с 2980 пощенски станции, които са собствени, съсобствени, под наем и в режим на безвъзмездно ползване. Отделно към сградния фонд се причисляват и „Български разменно сортировъчен център\", Разменно сортировъчен център в Бургас, Варна, Стара Загора, Пловдив и Горна Оряховица, „Българска филателия и нумизматика\", сградата на Централно управление на „Български пощи\" ЕАД. Това заявява транспортният министър Ивайло Московски в отговор на депутатско питане за опазването и поддържането на сградния фонд на „Български пощи\" ЕАД, предаде репортер на БГНЕС.     Тези сгради са разположени на големи площи и изискват значителен финансов ресурс за поддръжка. В тази поддръжка се включват дейности като: строителни ремонти, електро, ВиК, отоплителни инсталации и др. Всичките категории собственост на сградите са с различен статут по отношение на поддръжката и ремонтните дейности. За сградите 100% собственост всяка година се предвиждат по 600 000 лева без ДДС като се провежда процедура по Закона за обществените поръчки (ЗОП) за избор на изпълнител, уточнява министърът, като допълва, че ремонтните дейности в тях се извършват приоритетно в зависимост от състоянието на сградите, финансовите резултати и региона, в който се намират.   В сградите в режим на съсобственост ремонтните дейности се извършват след предварителен оглед от комисия, съставена от представители на всички съсобственици? Съставя се протокол и обикновено собственикът с най-голям процент собственост поема извършването на ремонта, след което останалите заплащат полагащата им се част.\r\nЗа извършване на ремонта е необходимо съгласието на всички съсобственици, което в значителна степен затруднява и удължава времето за извършването на ремонтните дейности.  В пощенските станции, намиращи се в наети помещения дружеството среща трудности при извършване на ремонтни дейности поради факта, че те са чужда собственост.   През 2017 г. на основание подписан договор между „Български пощи\" ЕАД и Фонд „Условия на труд\" за изпълнение на проект „Подобряване на работната среда\" към Министерство на труда и социалната политика, беше извършен основен ремонт на 5 пощенски станции на стойност 480 000 лева, а през 2018 г. по същия проект се извършва основен ремонт също на 5 пощенски станции, на стойност 435 000 лева.\r\nПрез 2015 г., по съвместен проект с „БТК\" ЕАД, беше извършено обследване по енергийна ефективност и изготвени технически паспорти на 40 съсобствени пощенски станции. През 2018 г. същото обследване се извърши на 10 пощенски станции, собственост на дружеството.    При необходимост се изграждат и подходи или платформи за хора в неравностойно положение, които също изискват значителен финансов ресурс, добавя министър Московски.   Въпреки конкурентната среда, в която осъществява дейността си, „Български пощи\" ЕАД, с грижата на добър стопанин, полага усилия и влага средства за поддръжката на сградния си фонд, с оглед създаване на по-добри условия на труд, както и удобства за нашите клиенти, казва министърът.\r\nПредвид огромния финансов ресурс, който изисква тази дейност, ръководството възлага ежегодно извършване на анализ и набелязване на приоритетни обекти за извършване на ремонтни дейности в тях, заявява още Московски.", "date": "2018.08.02", "title": "\"Български пощи\" ремонтират 5 станции за почти половин милион"}
{"url": "https://www.actualno.com/society/promenja-se-dvijenieto-po-bul-evlogi-i-hristo-georgievi-zaradi-izgrajdane-na-metroto-news_688084.html", "text": "  Продължава временната организация на движението във връзка с изпълнението на метрото по бул. “Евлоги и Христо Георгиеви“. От 03.08.2018 г. до 03.02.2019 г. продължават промените в организацията на движение, съобщиха от Столична община.     Забранява се влизането на пътни превозни средства по западното пътно платно на бул. „Евлоги и Христо Георгиеви” между ул. „Силистра” и бул. „Янко Сакъзов”, като движението ще се извършва двупосочно в източното пътно платно на булеварда в същия участък;   Закрива се паркинга в разделителна ивица на бул. „Евлоги и Христо Георгиеви” между ул. „Силистра” и бул. „Янко Сакъзов”.\r\nДвижението по ул. „Силистра” се извършва еднопосочно между бул. „Евлоги и Христо Георгиеви” и ул. „Чамкория” в посока към ул. „Чамкория”;  От 03.08.2018 г. до 24.00 часа на 03.02.2019 г. се закриват местата за почасово платено паркиране на източното пътно платно на бул. „Евлоги и Христо Георгиеви” между бул. „Янко Сакъзов” и ул. „Силистра” и по западното пътно платно на ул. „Проф. Милко Бичев” между бул. „Ген. Данаил Николаев” и ул. „Силистра”;   От 03.08.2018 г. до 03.02.2019 г. се променя маршрутът на автобусни линии №№ 11, 213 и 404 само в посока ж.к. „Гео Милев”, ж.к. „Младост” и ж.к. „Дружба” - линиите ще се движат по маршрута си до кръстовище бул. „Ген. Данаил Николаев” - ул. „Проф. Милко Бичев”, по ул. „Проф. Милко Бичев”, по източното платно на бул. „Евлоги и Христо Георгиеви” и по маршрутите си.\r\nИзместена е спирка „пл. Орлов мост“ напред от съществуващото си местоположение на бул. „Евлоги и Христо Георгиеви”.    ", "date": "2018.08.02", "title": "Променя се движението по бул. “Евлоги и Христо Георгиеви“ заради изграждане на метрото"}
{"url": "https://www.actualno.com/society/silno-zemetresenie-kraj-goce-delchev-news_688103.html", "text": "  Земетресение е усетено силно в района на Гоце Делчев. Епицентърът е на 18 км. северозападно от Гоце Делчев. Магнитудът е 4,1 по скалата на Рихтер. Земният трус е усетен в 17.17 ч. и е с дълбочина 2 км.     Според Геофизичния институт на БАН земетресението е с магнитуд 3,9 по Рихтер с епицентър в Национален парк \"Пирин\", западно от село Брезница и югозападно от Рибново.   Граждани съобщават, че земетресението е усетено силно в Гоце Делчев, Разлог, Сандански, Петрич, предаде БГНЕС. Земният трус е усетен и в Смолян и Панагюрище, както и в гръцките градове Серес и Драма. Няма данни за пострадали и материални щети.", "date": "2018.08.02", "title": "Силно земетресение край Гоце Делчев"}
{"url": "https://www.actualno.com/politics/zapochvat-proverki-v-dnevnite-centrove-za-hora-s-uvrejdanija-news_688093.html", "text": "  Министърът на труда и социалната политика Бисер Петков е разпоредил на изпълнителния директор на Агенцията за социално подпомагане (АСП) да се извършат тематични проверки в дневните центрове за деца и младежи с увреждания и в Дневните центрове за пълнолетни лица с увреждания. Проверките ще обхванат и центровете за социална рехабилитация и интеграция (ЦСРИ), съобщиха от Социалното министерство.     Контролът ще бъде завишен и от страна на Държавната агенция за закрила на детето (ДАЗД). \"По този начин ще имаме пълна картина доколко отделни оплаквания на представители на хора с увреждания са основателни и как можем да подобрим качеството на обслужването\", коментира министърът по време на посещението си в Панагюрище.   Петков допълни, че смисълът на тези проверки е да се оптимизира използването на немалкия ресурс, който и сега държавата влага в тази система. Той припомни, че през 2017 г. и в началото на 2018 г. усилията на ДАЗД са били насочени към завишаване на контрола във всичките 276 Центъра за настаняване от семеен тип (ЦНСТ) в цялата страна.\r\n89 са дневните центрове за деца и младежи с увреждания, които функционират в страната, припомни министърът. Дневните центрове за пълнолетни лица с увреждания са 79. \"Това е около 1/6 от всички социални услуги, които вече проверяваме. За държавно делегирани дейности в бюджета за тази година са отпуснати 230 млн. лв.\", уточни министър Петков.  По време на посещението си в Панагюрище министър Петков посети дневен център за деца и младежи с увреждания и дневен център за пълнолетни лица с увреждания. Той се увери, че условията в двата центъра са добри, а персоналът е интегриран. Министърът благодари на кмета на Панагюрище Никола Белишки за високото качество на социалните услуги в града. В срещата участва и областният управител на Пазарджик Стефан Мирев. \"Тук видяхме, че за да функционират пълноценно дневните центрове, помагат общините, помагат и дарители. Панагюрище е добър пример как може чрез обединяване на силите да се осигурят всички необходими условия за хората с увреждания, така че те да се възстановяват\", коментира Петков.   Той припомни, че се подготвя Законопроект за социалните услуги, чиято цел е подобряване на достъпността и качеството на тези услуги.\r\nВ рамките на работното посещение в Панагюрище министър Бисер Петков посети и „Асарел Медет“ АД, където разговаря с изпълнителния му директор Делчо Николов и подробно се запозна с производството на предприятието. Той сподели, че е впечатлен, че компания с толкова тежко производство успява да поддържа нулев травматизъм, благодарение на инвестиции в безопасни и здравословни условия на труд. Министърът се срещна и със стажанти в дружеството. Той припомни, че МТСП съвместно с МОН работят по законодателни промени, които да улеснят работодателите, които осъществяват дуално обучение.    ", "date": "2018.08.02", "title": "Започват проверки в дневните центрове за хора с увреждания"}
{"url": "https://www.actualno.com/sofia/deloto-za-prodajbata-na-carskite-konushni-pak-ne-moje-da-trygne-v-syda-news_688090.html", "text": "        Софийският апелативен съд /САС/ е върнал тези дни делото на прокуратурата заради отвод на съдебния заседател по делото от СГС Христофор Рачев. Извън това съставът на САС /Алексей Трифонов- председател, Весислава Иванова - докладчик и Александър Желязков/ е намерил непълноти и неясноти в обвинителния акт, който трябва да бъде поправен.   Дотук се стигна след като през март друг състав на САС прие, че в обвинителния акт няма неясноти или противоречия и делото трябваше най-после да започне в Софийския градски съд (СГС). Преди това съдия Снежина Колева от СГС два пъти го беше връщала на прокуратурата заради процесуални нарушения, с които прокуратурата не беше съгласна. След второто определение на САС, процесът трябваше да започне в градския съд през юни, но тогава съдебният заседател Христофор Рачев се е отвел и съдът е приел искането на защитата за ново разпоредително заседание с нов заседател. В обновения си вече състав, СГС е приел, че не е обвързан с определението на апелативния съд от март че делото може да започне и на свой ред го е прекратил и върнал на прокуратурата за допуснати нарушения.\r\nВеселин Пенев е обвинен в безстопанственост и сключване на неизгодни сделки. В качеството му на областен управител, е продал имота от 7,5 дка за 658 870 лв. без ДДС, а реалната му пазарна цена е била 10 989 000 лева. А оценителката Юлия Димитрова - Цекова е обвинена за това, че е дала невярна оценка. Имотът е бил разделен на три части, за да се избегне задължението продажбата на държавен имот за над 500 000 лева да става с решение на Министерския съвет. Пенев е обвинен и за продажбата на ведомствен апартамент на МВР от 180 кв. м в столичния район \"Изгрев\". Общата щета за бюджета според държавното обвинение е над 10,3 млн. лева.  Според състава на САС, който окщончателно е върнал делото, от обвинителния акт излиза, че на бюджета са нанесени две вреди от по 10 330 130 лева от всеки от обвиняемите. Държавата била ощетена с над 10 млн. лева с неверните оценки на Димитрова-Цекова, а след това с още толкова от Пенев с подписването на договора.   \"Така подбраната конструкция е несъвместима с елементарните правила на логиката, поради което и съдът не би могъл да извлече по тълкувателен път каква всъщност е тезата на прокуратурата\", пишат апелативните съдии в определението си.\r\nСъс същото определение САС отменя и забраната на Пенев да напуска страната, която му беше наложена през 2016 г. . Нямало данни за Пенев да в чужбина, пък и той и съпругата му нямали спестявания - следователно не разполага с достатъчно пари, за да остане трайно в чужбина.    ", "date": "2018.08.02", "title": "Делото за продажбата на \"Царските конюшни\" пак не може да тръгне в съда"}
{"url": "https://www.actualno.com/business/hotel-marinela-e-sred-naj-luksoznite-hoteli-v-sveta-s-nominacii-za-world-luxury-hotel-awards-news_688095.html", "text": "  За трета поредна година Хотел Marinela Sofia ще вземе участие в едни от най-престижните международни туристически награди World Luxury Hotel Awards и отново ще се позиционира сред най-луксозните хотели в света      World Luxury Hotel Awards е върх на постиженията в сектора на луксозния хотелиерски бизнес, предлагаща международно признание, гласувано от гости, туристи и участници от индустрията. През 2016 г. перлата в короната на Victoria Group получи приза World Luxury Hotel Awarad в категория „Луксозен бизнес хотел“ на официална церемония в Доха и се  нареди сред международно признанати хотели, като хотел „Армани“ в Милано, хотел „Кемпински” в Доха и много други световно известни брандове в туристическия бизнес. През 2017 г. хотел Marinela Sofia получи три приза World Luxury Hotel Awards за, съответно: най-луксозен бранд в Източна Европа, най-луксозен хотел и конферентен център и най-луксозен бизнес хотел.    ", "date": "2018.08.02", "title": "Хотел \"Маринела\" e сред най-луксозните хотели в света с номинации за World Luxury Hotel Awards"}
{"url": "https://www.actualno.com/society/na-5000-potrebiteli-ima-novata-usluga-za-elektronen-bilet-v-sofija-news_688099.html", "text": "  Центърът за градска мобилност е регистрирал 5 636 потребители на новата услуга, чрез която всеки пътник може да закупи дневна или нощна карта чрез мобилно устройство. В рамките на 3 седмици има над 2 000 реални пътувания и са регистрирани по-малко от 0,5 % опити за измама, съобщиха от Центъра за градска мобилност.     По повод появилите се информации, че с една карта може едновременно да пътува повече от един пътник, ЦГМ напомня, че системата отчита в реално време пътуващите, къде се качват, в колко часа и през какво устройство е сканирана електронната им карта в метрото. Детайлна информация получават и контрольорите в наземния транспорт при проверка.   При установяване на опити за злоупотреба пътникът получава съобщение за това и предупреждение за възможен отказ за достъп до нея. Електронната система разполага с достатъчно мерки за защита, за да засече умишлени опити за измами и подмяна на официални документи, за което има предвидени по закон санкции.\r\nЦГМ напомня, че услугата, която е собственост на дружеството, е в тестови период и целта е тя да стане разпознаваема за повечето пътници и да им даде възможност за по-голям избор.  ", "date": "2018.08.02", "title": "На 5000 потребители има новата услуга за електронен билет в София"}
{"url": "https://www.actualno.com/balkani/zoran-zaev-vreme-e-makedonija-da-pravi-istorija-news_688046.html", "text": "  Време е Македония да прави история, да ускори пътя си към по-светло бъдеще. Отговорът на този шанс трябва да бъде споделен, никойвместо няс няма да вземе решение. Това заяви премиерът на Македония Зоран Заев на тържество за отбелязване на Илинден в село Пелинце, край границата със Сърбия.     Заев призова македонците да излязат на референдума на 30 септември и да кажат \"да\" за бъдещите поколения и за бъдещето на Македония. Той също така каза, че споразумението с Гърция е патриотично и че с него се опазва македонската идентичност, език и гражданство и призова за единство вместо разделенията.   „Да спрем всички разделения, да се обединим вътре и с европейското семейство, за да можем да имаме утре. Преди няколко дни потвърдихме датата на референдума - 30 септември. Денят на нашето ново историческо определяне е денят, в който ще вземем решение за нашето бъдеще като част от семейството на ЕС и най-силния алианс НАТО. Всеки от нас поотделно има шанса да направи това голямо решение. Сега е моментът.\r\nДържавнотворните народи признават такива исторически моменти, в които не се седи вкъщи, не се мълчи, а шансът трябва да бъде хванат, храбро, със смелост, решителност и достойнство“, подчерта Заев, цитиран от БГНЕС.  Бъдещето, каза премиерът, е правилният избор, всеки от нас е длъжен да поеме отговорността за неговото, а оттам и за бъдещето на своята страна.   „Настоявам да докажете, че никой не може да се поколебае да избере. Излезте и изберете. Трябва да се зачита демократичният избор на гражданите, тяхната позиция е окончателна. Убеден съм, че гражданите ще направят правилния избор, че ще изберем пътя напред. Никой не може да оспорва, твърдо сме решили Македония да успее и ще успее“, подчерта министър-председателят.", "date": "2018.08.02", "title": "Зоран Заев: Време е Македония да прави история"}
{"url": "https://www.actualno.com/balkani/v-republika-srybska-syzdavat-specialna-institucija-za-migrantite-news_688047.html", "text": "  Република Сръбска (РС), намираща се в състава на Босна и Херцеговина (БиХ) създава специална институция, която ще се занимава с въпросите на миграционната политика.     Това заяви президентът Милорад Додик по телевизията днес.   \"Целта на формирането на републикански координационен орган е мигрантите да не се струпват тук. Ще се опитаме съвместно със структурите на полицията, гражданската защита, местното самоуправление и обществеността да установяваме пристигането на мигрантите, тяхната самоличност и колкото се може по-скоро да ги изпращаме там, където те искат да отидат. Ако някой си мисли, че може да превърне РС в приемен център, може да забрави за това\", подчерта Додик.\r\nПремиерът Желка Цвиянович подчерта, че мигрантите представляват сериозен пробллем, с който властите на БиХ не успели да се справят. Поради тази причина босненските сърби били изправени пред необходимостта да създадат специална институция, която да се бори с мигрантския проблем, предаде БГНЕС.  По данни на властите в БиХ в момента се намират около 10 000 мигранти, които при преминаването на гранизцата унищожават документите си, което прави сложно да бъдат идентифицирани.   ", "date": "2018.08.02", "title": "В Република Сръбска създават специална институция за мигрантите"}
{"url": "https://www.actualno.com/asia/izraelski-vyzdushen-udar-ubi-sedem-teroristi-v-golanskite-vyzvishenija-news_688083.html", "text": "  При израелски въздушен удар са били убити седем екстремисти, за които се предполага, че са принадлежали към групировката „Ислямска държава“ (ИД) и са се опитвали да проникнат в Израел от сирийската страна на Голанските възвишения. Това съобщи израелската армия, цитирана от световните агенции.     Военните са предприели атаката късно в сряда, след като екстремистите пресекли линията на примирието и стигнали на няколкостотин метра от оградата на окупираните от Израел Голански възвишения, каза говорителят на израелската войска Джонатан Конрикус.   По неговите думи израелски боен самолет извършил удара, а днес израелски войници при претърсване на района открили седем тела, пет автомата АК-47, жилетки с експлозиви и гранати. По думите на Конрикус офанзивата на сирийската армия в южните райони на Сирия принуждава свързаните с ИД групировки да напускат района. Според говорителя армията е убедена, че убитите са били на „терористична мисия“ и са се „опитали да проникнат в Израел“. „Не изглеждаше, сякаш те бягат и търсят убежище. Те се движеха в бойно формирование, с бойно оборудване.“\r\nИнцидентът е станал в южните части на Голанските възвишения, близо до границата с Йордания, но от армията не уточниха къде точно.  ", "date": "2018.08.02", "title": "Израелски въздушен удар уби седем терористи в Голанските възвишения"}
{"url": "https://www.actualno.com/politics/borisov-useshta-se-pozitiven-rezultat-ot-dogovora-za-dobrosysedstvo-news_688100.html", "text": "  Само година след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения.  Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-годишнината от Илинденско-Преображенското въстание, съобщиха от правителствената пресслужба.     Премиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни.   По време на срещата беше обсъдено също така състоянието на граничните контролно-пропускателни пунктове между България и Република Македония,  възможностите за подобряване на работата им и за откриването на нови.  ", "date": "2018.08.02", "title": "Борисов: Усеща се позитивен резултат от Договора за добросъседство"}
{"url": "https://www.actualno.com/society/spored-germanskata-statistika-bylgarite-tam-sa-310-000-dushi-news_688116.html", "text": "  Без изненада - все повече чужденци живеят в Германия. Според данни на Федералната статистическа служба във Висбаден, делът на хората с миграционен произход в Германия е достигнал нов рекорд - 19,3 милиона души, или с 4,4% повече отколкото през предходната 2016 година, пише „Дойчев веле”.     Към хората с миграционен произход от Службата причисляват лицата, които не са родени в Германия или поне един от родителите им не е германски гражданин. Данните са от представително допитване сред 1 процент от германското население, проведено основно в частни домакинства. Това означава, че не са взети предвид живеещите в приюти или приемни центрове за бежанци, например.   За поредна година първото място в тази класация заемат чужденците от турски произход - от всичките 19,3 милиона души около 2,8 милиона (14%) са хората с турски корени, следвани от мигрантите от полски произход (2,1 млн.), руски (1,4 млн.), казахски (1,2 млн.) и румънски (0,9 милиона).\r\nЗа първи път Федералната статистическа служба се интересува и от езика, който се говори в съответното домакинство. Резултатите сочат, че в 2,5 милиона от общо 24 милиона домакинства в Германия общуването е на чужд език (най-често турски - 17 процента). Арабски се говори в около 7 процента от домакинствата с повече от един човек.  13,2 млн. души са се преселили в Германия, посочвайки като мотив най-вече семейни причини. Така например първите турци и поляци пристигат в Германия още преди много години, за да работят във фабрики и заводи и впоследствие останат в Германия, където се раждат техните деца и внуци.   От 2007 година България и Румъния са в Европейския съюз, което позволява на техните граждани свободно придвижване. Само през миналата година 85 хиляди румънци и 45 хиляди българи са се преселили в Германия. По последни данни, българите в Германия вече са около 310 хиляди. Мнозинството от тях е на възраст между 30 и 35 години, а 5,2% са родени в Германия. Най-много българи живеят в провинциите Северен Рейн-Вестфалия и Бавария - общо около 114 000 души.", "date": "2018.08.02", "title": "Според германската статистика българите там са 310 000 души"}
{"url": "https://www.actualno.com/europe/mozykyt-na-atentata-v-barselona-ot-2017-g-vse-oshte-e-v-evropa-news_688080.html", "text": "  Предполагаемият организатор на миналогодишните джихадски атаки в Барселона и близкия морски курорт все още се укрива в Европа, съобщи испански вестник в четвъртък.     Източници на разследване съобщили на барселонския всекидневник \"Ел Периодико\", че \"терористът е бил локализиран, редовно променя страната\" и \"остава в контакт с други (радикални) групи\".   Преди това мароканският имам Абделбаки ес Сати, за когото се смята, че е радикализирал много от младежите, извършили атаките през август 2017 г., беше представян от властите като човек, който мечтаел и планирал атаките.\r\nНо във вестникарската информация се казва, че сега силите на сигурността вярват, че имамът „ е бил връзката с интелектуалния автор на нападенията, който е бил \"в град в центъра на Европа\" по онова време, предаде БГНЕС.  Източниците не дават националност или възраст на подозирания ръководител на атаките и не са казали, че е живял накъде в Испания.   Потърсен от АФП, говорител на регионалната каталунски полиция отказа да коментира информацията на \"Ел Периодико\", като заяви, че \"всичко, свързано с разследването на международните връзки\" на джихадистката клетка, извършило атаките, е секретно.\r\nИмамът беше убит по време на случайна експлозия един ден преди атаките в къща в град Алканар, град, разположен на около 200 километра от Барселона, където групата правила бомби.    Общо 16 души бяха убити, когато един микробус подкара срещу множеството хора на популярния булевард \"Лас Рамблас\" в сърцето на Барселона и при атака с нож в близкия курорт Камбрилс.   Групировката „Ислямска държава“ (ИД) пое отговорността за атаките. Шестимата младежи от марокански произход, на възраст от 17 до 24 години, които извършиха атаките, бяха убити от полицията.\r\nТова беше най-смъртоносната джихадистка атака в Испания след март 2004 г., когато ислямистки бойци монтираха бомби в пътнически влакове в Мадрид, убивайки 191 души.", "date": "2018.08.02", "title": "Мозъкът на атентата в Барселона от 2017 г. все още е в Европа"}
{"url": "https://www.actualno.com/europe/george-ivanov-makedonija-iska-es-i-nato-no-s-ime-chesto-i-dostojnstvo-news_688081.html", "text": "  „Македония не е частна собственост, за да търгува някой с нейните ценности, не е личен имот, за да бъде разпродавана, не е ничия страна, за да може някой да си я присвоява, това приляга единствено на народа, който я е създал“, заяви в четвъртък в Крушево македонският президент Георге Иванов, цитиран от скопското електронно издание „Нова Македония“, предаде БГНЕС.     В обръщението по случай двата Илиндена, Иванов ясно и остро повтори позицията си, че е против Договорът с Гърция и че не го приема. Нито отделна личност, нито някое поколение, заяви той, няма право да търгува с идентичността, отбелязва медията.   Президентът е обвини правителството, че го заобикаля във връзка с този въпрос. Той се позова на Коневски, Пърличев, Делчев, Глигоров, Трайковски, за да обясни какво е значението на македонската държавност, език и нация.\r\nДа си македонец, не е само право, но и задължение, смята Иванов. „Да не отнемаме правото на бъдещите поколения, което получихме от нашите предци“, заяви той.  „Вярвам, че народът е достатъчно зрял и мъдър, за да избере своето бъдеще. Да пазим независима Македония, няма нищо по-важно от това“, заяви държавният глава, като подчерта, че нито един политик няма мандат да търгува идентичността на народа.   В коментар за Договора с Гърция, той обясни, че твърденията, че с него се променя само името са лъжа.\r\n„Напротив, променя се и македонската национална идентичност, погазва се 74-годишното право на самоопределение, изтрива се държавно-правната идентичност, 27-годишната история на държавата. Лъжа е, че се гарантира членството в ЕС и НАТО, защото без истински реформи, борба с корупцията и партийния клиентелизъм, няма евроатлантическа интеграция. И да се промени Конституцията, членството няма да дойде автоматично. С прилагането на Гръцкият договор се деградират нашите права в ООН, ставаме подчинени и зависими от Гърция. Лъже е, че се усилва македонската идентичност, а всъщност законово се премахва македонският народ“, обясни Георги Иванов.    „Голямо ни е името, ще поискат да ни го вземат, каза Коневски, а с договора го даваме сами. Оставам последователен и принципен – не приемам Гръцкия договор, който е вреден за македонската идентичност. Без македонски народ общото добро ще бъде сведено до ничие и всеки ще може да ни го отнеме, а страната ще стане ничия. Без македонския народ, няма македонска република. Какъв е този просперитет без идентичност, без свободата да се наречем със собственото ни име“, посочи държавният глава и апелира да се спре злоупотребата с властта за тяснопартийни, лични интереси, както и да не се сквернят стратегическите цели на Македония за ЕС и НАТО.   Непосредствено преди речта на Иванов събралите се граждани пяха \"Едно име имаме\" и докато речта продължаваше, скандиранията на името му ставаха все по-шумни, отбелязва „Нова Македония“.\r\nПреди това президентът положи венец на Мечкин камен (Мечи камък). След него венци положиха и делегации от парламента на Македония и правителството, които бяха посрещнати от тълпата с освирквания, както отбелязва скопското издание.", "date": "2018.08.02", "title": "Георге Иванов: Македония иска ЕС и НАТО, но с име, често и достойнство"}
{"url": "https://www.actualno.com/crime/mitio-ochite-e-objaven-za-obshtodyrjavno-izdirvane-news_688049.html", "text": "  \"Димитър Желязков е обявен за общодържавно издирване. Към момента е известно, че 19 човека са задържани при спецакция на ГДБОП под ръководството на Специализираната прокуратура в Бургаска област.\" Това каза зам. главният прокурор Иван Гешев по време извънреден брифинг пред сградата на ОДМВР - Бургас, предаде репортер на Радио „Фокус“ - Бургас.     По думите му до края на деня ще стане ясно срещу кои от задържаните ще бъдат повдигнати обвинения, както и ще бъде издадена европейска заповед за арест. Според Гешев става въпрос за мащабна организирана престъпна група. Намерени са били оръжия, десетки адреси са претърсени. По думите му ще има обвинения за палежи на коли и обекти. Групата е действала по Южното Черноморие, ползвала се е с влияние в страната.   \"В имот в несебърското село Кошарица са открити жена и дъщеря на задържан мъж от Плевен, което говори за връзки на престъпната група в страната\", каза още зам. главният прокурор.\r\nГешев добави, че действията по разследването текат само от няколко часа и това е една първоначална информация, която може да се даде.  \"Очаква се утре да бъде даден подробен брифинг в Съдебната палата в София, в която ще участват представители на Специализираната прокуратура, ГДБОП и ОДМВР - Бургас, където ще бъде дадена подробна информация, с която ще се разполага и ще се анализира към утрешния ден\", добави Гешев.   ", "date": "2018.08.02", "title": "Митьо Очите е обявен за общодържавно издирване"}
{"url": "https://www.actualno.com/business/nad-2300-lv-trjabvat-na-chetirichlenno-semejstvo-za-izdryjka-na-mesec-news_688045.html", "text": "   лева. Толкова са необходими за едно четиричленно домакинство за един месец. Това показват данните на Конфедерацията на независимите синдикати в България (КНСБ) за издръжката на живот през юни 2018 г., предаде репортер на .     Става ясно, че в края на второто тримесечие издръжката на едно лице от четиричленно домакинство е в размер от . \"С нови от началото на годината се увеличава общата стойност на издръжката на живота след като през последните две тримесечия са регистрираше последователно нарастване, макар и със слабо изразени темпове\", коментират от КНСБ, като посочват, че за да се достигне общата стойност за покриване на необходимите средства за нормална издръжка, следва нетният размер на работната заплата да бъде не по-нисък от . (бруто ), при условие че работната заплата е единствен източник на доходи.\r\nСиндикатите са сметнали, че основен принос за издръжката имат нехранителните стоки с ръст от 3.9% на годишна база. При хранителните стоки увеличението се задържа на относително по-ниски нива от 2.6%.     са необходими за издръжка на четиричленно домакинство, живеещо в София. За едно лице сумата е съответно . Средната работна заплата на всеки от двамата родители на домакинство не трябва в такъв случай да бъде по-ниска от . \r\nОбщите резултати показват, че в София изоставането на средната работна заплата е по-малко от общото за страната и очакванията са за по-бързо  сближаване на тези два показателя.       Данните на КНСБ показват, че намалява броят на бедните, но се запазват високите им равнища. \"Въпреки постигнатите положителни промени в икономиката на страната, . Следователно от икономическия подем на  страната не са облаготетелствани всички, а това води до задълбочаване на диференциацията и подоходното неравенство между най-бедните и най-богатите\", категорични са от Синдиката.   За отбелязване е, че намалява делът на домакинствата, които живеят с общ доход на едно лице, под необходимите средства за издръжка на живота, като през наблюдавания период той достига до 75%. Очертава се и ясно изразена тенденция за повишаване на доходите при високодоходните домакинства.    Синдикатът е направил сметки и на брутната и нетната работна заплата на някои от държавите от Западните Балкани към месец март 2018 г., като числата са отразени в евро. Става ясно, че брутната заплата у нас е .\r\nВ Сърбия например взимат 577 евро брутна и 418 нетна средна работна заплата. В Хърватия брутното възнаграждение възлиза на 1139 евро срещу 841 нетно. В Черна гора работещите на пазара на труда взимат 761 евро брутна и 508 нетно. В Босна и Херцеговина - 691 нетна, 444 брутна. В Македония пък  брутното възнаграждение достига 564 евро, а нетното - 384 евро.    Според наскоро излязъл на Световната банка българските полицаи са сред най-добре платените в Европа. От изчисления на финансовата институция става ясно, че заплатите на органите на реда са като тези на колегите им в скандинавските страни. Като се вземе предвид покупателната способност според стандарта на живот, униформените в България са на едно ниво на заплащане с колегите им в Швеция и Норвегия. Малко по-назад в доклада са страни като Дания, Естония, Литва и Латвия.\r\nОт КНСБ коментираха изнесените числа, като посочиха, че . От Профсъюза са категорични, че голямото объркване в медиите идва от това, че данните се интерпретират като равни заплати по покупателна сила на българските служители в тези с Швейцария и Словения. КНСБ е на мнение, че оценката на труда на служителите, тяхната численост и прочие зависят от конкретните условия във всяка една страна.\r\nОт Синдиката са пресметнали, че противно на изнесените резултати от Световната банка, българските служители в системата на МВР получават 2.6 пъти по-малко в реално изражение (по покупателна способност) от тези в Швейцария и 1.7 пъти по-малко от словенците.", "date": "2018.08.02", "title": "Над 2300 лв. трябват на четиричленно семейство за издръжка на месец"}
{"url": "https://www.actualno.com/bgfootball/eto-kyde-da-gledame-macha-na-cska-v-liga-evropa-tazi-vecher-news_688067.html", "text": "   е българският отбор с най-голям шанс да остане в европейските клубни турнири, след като в първия си двубой срещу Адмира Вакер постигна категорична победа с 3:0.     Но австрийският тим едва ли ще се предаде срещу \"червените\".    Българският тим изигра отлично първо полувреме в срещата преди седмица, като само в рамките на няколко минути воденият от Нестор Ел Маестро тим буквално прегази своя съперник.  ЦСКА продължава да играе отлично в защита и предпоставките отборът да се класира напред са огромни. ", "date": "2018.08.02", "title": "Ето къде да гледаме мача на ЦСКА в Лига Европа тази вечер"}
{"url": "https://www.actualno.com/society/kmetyt-na-sadovo-vodata-na-reka-chaja-zalja-i-mejdunarodnija-pyt-e-80-horata-organizirat-grajdansko-nepodchinenie-news_688055.html", "text": "  Водата на река Чая заля и международния път Е-80. Това съобщи за  „Фокус” кметът на община Садово Димитър Здравков.     Хората от селата Катуница, Чешнегирово и Садово се организират да обявят гражданско неподчинение тази вечер, заради бездействието на държавните институции след бедствията. Земеделските земи на повечето от тях са наводнени за втори път, в рамките на месец и половина. Хората се събират довечера в 18.30 часа, на Кемера, на Цариградско шосе. „Заставам твърдо зад тях”, каза кметът Здравков.   От сутринта водната стихия отново скъса дигата на река Чая на две-три места и наводни нивите на хората, които засаждат за втори път това лято.", "date": "2018.08.02", "title": "Кметът на Садово: Водата на река Чая заля и международния път Е-80, хората организират гражданско неподчинение"}
{"url": "https://www.actualno.com/crime/napadenie-sreshtu-policai-v-haskovo-opitali-se-da-potushat-semejna-svada-news_688075.html", "text": "  Петима души са задържани, а други трима се издирват заради проявена агресия към полицейски служители в Хасково, съобщиха от МВР.     Снощи униформените се отзовали на сигнал, че 20-годишна жена е била изгонена от съпруга си и баща му от палатката, която живее, като двамата заплашили, че ще й вземат детето.   Пред полицаите двамата мъже, на 28 и 54 г., продължили със заплахите. Когато служителите на РУ-Хасково ги поканили в районното за изясняване на случая, на мястото се появили два автомобила, от които слезли още 8 души с брадви, сапове и улуци.\r\nЕдин от тях ударил в главата полицай. Наложило се униформените да стрелят във въздуха.  Пострадалият полицай е с лека телесна повреда. Работата по случая продължава.   ", "date": "2018.08.02", "title": "Нападение срещу полицаи в Хасково, опитали се да потушат семейна свада"}
{"url": "https://www.actualno.com/europe/papata-objavi-smyrtnoto-nakazanie-za-nedopustimo-news_688059.html", "text": "  Папа Франциск обяви смъртното наказание за \"недопустимо\" в актуализацията на най-важното ръководство за католическото учение, съобщиха от Ватикана днес.     \"Църквата учи в светлината на Евангелието, че\" смъртното наказание е недопустимо, защото това е атака срещу неприкосновеността и достойнството на човека \", се казва в изявление на Светия престол.   Промяната в катехизиса, ръководство за въпроси и отговори на това, което католиците трябва да мислят по широк спектър от морални и социални въпроси, също така казва, че католическата църква \"ще работи решително\" за премахването на смъртното наказание по целия свят, цитира Ватикана БГНЕС.  \r\nПреди промяната в Катехизиса пишеше, че Църквата не изключва прибягване до смъртно наказание, \"ако това е единственият възможен ефективен начин за закрила на човешки живот срещу несправедлив агресор\".  В новото учение се казва, че предишната политика е остаряла и има други начини за защита на обществото.   ", "date": "2018.08.02", "title": "Папата обяви смъртното наказание за недопустимо"}
{"url": "https://www.actualno.com/society/manolova-se-pohvali-s-probiv-sreshtu-modernoto-robstvo-news_688038.html", "text": "   Това обяви омбудсманът по време на отчета си за  3 години на поста омбудсман.     По думите ѝ за сравнение през 2017 г. са изплатени 716 941 лв. Тя коментира резултатите от приетите по нейна инициатива законодателни промени, свързани с т.нар. \"модерно робство\" и неприемливата практика на некоректните работодатели да не плащат заплати.   Омбудсманът обяви още, че предстоят плащания на заплати на още около 700 души, работещи във веригата \"Пикадили\", обявила несъстоятелност. Както и на 100 работници от \"Карфур\", които ще получат неплатените си възнаграждения. Омбудсманът заяви , че до края на годината се очаква платените суми да достигнат    По данни от Главна инспекция по труда след тези законови промени са внесени срещу работодатели, които са били некоректни към своите служители.   Манолова допълни, че има , които са си изплатили заплатите под заплаха. По нейните думи създала се е нетърпимост към такива работодатели.\r\nПо време на отчета беше отбелязан още и успехът с промените в КСО, които позволиха в началото на годината около 450 подземни миньори от рудник \"Бабино\" да получат възможност за пенсиониране и още 100 миньори от \"Бобов дол\".        Омбудсманът обяви, че на дневен ред стои работата по провеждане на , а не само даването на повече пари за тази сфера. По думите ѝ екипът на институцията работи още по законодателни предложения насочени към Закона за фалит на физическите лица и ограничаването на свърхправомощията на банките, както и по законодателство, което да ограничи произвола на колекторските фирми.\r\nПо време на отчета Манолова обяви, че 75 339 сигнала за нарушени права са подали гражданите до омбудсмана. \"Всяка една жалба крие десетки съдби\", призна омбудсманът. Тя специално благодари на своя екип. В приемната на омбудсмана са приети 42 690 души, 32 649 са жалбите, като от тях са приключили 31 078. 3 636 са препоръките на институцията до държавни и административни органи.", "date": "2018.08.02", "title": "Манолова се похвали с пробив срещу \"модерното робство\""}
{"url": "https://www.actualno.com/europe/obuchavame-rumynskija-parlament-za-evropredsedatelstvo-news_688054.html", "text": "  По покана на главния секретар на Народното събрание Стефана Караславова делегация от администрацията на парламента на Румъния, водена от заместник генералния секретар на румънския парламент Джордж Думитрица, беше на обучително посещение в България във връзка с предстоящото Парламентарно измерение на Румънското председателство през 2019 г, предаде БГНЕС.     „Подготовка и провеждане на Парламентарното измерение на председателството на Съвета на ЕС – българският опит” беше темата на работната среща на представители на администрациите на двете законодателни институции, съобщиха от пресцентъра на НС.   На нея за различните аспекти от организацията и провеждането на събитията говориха главният секретар на Народното събрание Стефана Караславова, координаторът на Парламентарното измерение на българското председателство Младен Ламбев, директорът на Дирекция „Информационни и комуникационни системи” Владимир Дойчинов, началникът на отдел „Обществени поръчки” Савка Андонова и държавният експерт в Дирекция „Международни връзки, протокол и Българско председателство на Съвета на ЕС” Десислава Накова.\r\nНародното събрание и неговата администрация са готови да споделят опит и да подпомогнат своите румънски колеги по всички теми, свързани с провеждането на събитията от парламентарното измерение на председателството на Съвета на ЕС, увери на срещата главният секретар на българския парламент Стефана Караславова.  ", "date": "2018.08.02", "title": "Обучаваме румънския парламент за европредседателство"}
{"url": "https://www.actualno.com/europe/v-solsbyri-proverjavat-kofi-za-bokluk-za-nalichie-na-novichok-news_688070.html", "text": "  Британската полиция изпрати днес две кофи за боклук за проверка във военна изследователска лаборатория при разследването на отравяне на мъж и жена с нервнопаралитичното вещество Новичок, предаде Associated Press, цитирана от bTV.     Полицията на Лондон заяви, че кофите за боклук са били взети от места зад магазини в Солсбъри. Това е било направено след разговори между следователи и Чарли Роули, който се възстановява от отравянето през юни. Припомняме, че неговата партньорка Доун Стърджис почина, след като двамата бяха изложени на действието на веществото. Полицията смята, че двойката е била в контакт с шишенце, съдържащо Новичок.   Същата отрова беше използвана при атаката срещу бившия руски шпионин Сергей Скрипал и дъщеря му Юлия в Солсбъри през март.  Великобритания обвинява руското правителство за нападението, Москва отрича.  ", "date": "2018.08.02", "title": "В Солсбъри проверяват кофи за боклук за наличие на Новичок"}
{"url": "https://www.actualno.com/dobrich/40-ot-lekarite-v-oblast-dobrich-sa-na-vyzrast-mejdu-55-i-64-godini-news_688061.html", "text": "        Областта е на едно от последните места в страната по обезпеченост с болнични легла, сочат данните на Териториалното статистическо бюро.   При среден показател за страната по отношение на осигуреност на болнични легла на населението от 748 пункта област Добрич е едва с 409, като след нея са единствено областите Ямбол, Видин и Перник.\r\nВ областта функционират 6 заведения за болнична помощ и 36 за доболнична. Отново в дъното на класацията е област Добрич и по осигуреност на населението с лекари. Младите практикуващи лекари са едва 3 процента, докато 40 на сто са лекарите в предпенсионна възраст.  ", "date": "2018.08.02", "title": "40% от лекарите в област Добрич са на възраст между 55 и 64 години"}
{"url": "https://www.actualno.com/europe/ot-1-januari-se-otvarja-granicata-mejdu-albanija-i-kosovo-news_688074.html", "text": "  Албанският министър на диаспората Пандели Майко каза, че от 1 януари 2019 г. между Косово и Албания няма да има граница.     Майко, който снощи в град Скендерай в централно Косово присъства на проява, посветена на косовската диаспора каза, че албанският премиер Еди Рама вече е взел решението.   \"Границата между Албания и Косово трябва да се отвори и премиерът ми каза, че решението вече е взето и че от 1 януари започва свободното движение между Албания и Косово\", каза Майко, а изказването му бе посрещнато бурни овации и ръкопляскания, предаде БГНЕС.\r\nНа мероприятието в Скендерай присъстваха и премиерът на Косово Рамуш Харадинай и президентът Хашим Тачи, но, както съобщиха косовските медии, нито един от тях не коментира информацията, обяви бившият албански премиер и министър на отбраната, а сега министър диаспората в чужбина, Пандели Майко.  ", "date": "2018.08.02", "title": "От 1 януари се отваря границата между Албания и Косово"}
{"url": "https://www.actualno.com/asenovgrad/chetiri-uchilishta-v-asenovgradsko-s-novi-direktori-news_688017.html", "text": "  С нови директори са няколко училища на територията на община Асеновград. Рокадите в учебните заведения бяха извършени във връзка с излизането в пенсия на двама от училищните ръководители. Още през месец юли, след проведен конкурс, за директор на ОУ „Ангел Кънчев“ в Асеновград бе назначена Галина Милева. Досега тя изпълняваше същата длъжност в ОУ „Отец Паисий“, село Тополово. Нейното място на ръководител в тополовското училище зае Атанаска Илкова, която бе назначена също след проведен конкурс.     Преди да стане директор, тя бе учител на ученическа група, осъществяващ ЦОУД (целодневна организация на учебния ден) - 5-ти клас. До 31.07.18 г. директор на ОУ „Никола Вапцаров“ в Асеновград бе Цветанка Попова. Тя е подала заявление за прекратяване на трудовото й правоотношение, поради придобиване право на пенсия за осигурителен стаж и възраст. От вчера, 01.08.18 г., за директор в посоченото училище е назначена Атанаска Николова-Темелкова. Тя е временно изпълняващ длъжността, до провеждане на конкурс и избиране на училищен ръководител на постоянен трудов договор. Досега Темелкова бе директор на ОУ \"Професор доктор Асен Златаров\" в село Боянци.   На нейното място в учебното заведение също на временна длъжност до провеждане на конкурс е назначена Весела Симеонова. Тя беше директор на бившия асеновградски Дом за деца, лишени от родителски грижи „Таню Войвода“. Институцията бе закрита, във връзка с деинституционализацията на уязвими групи от хора. По-късно Весела Симеонова пое ръководството на Центъра за специална образователна подкрепа в Асеновград, който от 01.07.18 г. също бе закрит от държавата, поради липса на достатъчно потребители. Към настоящия момент на територията на асеновградска община няма вакантни места за училищни директори, уточниха пред Actualno.com от РУО-Пловдив.", "date": "2018.08.02", "title": "Четири училища в Асеновградско с нови директори"}
{"url": "https://www.actualno.com/sciencelogy/tova-ljato-vreme-za-izjivjavanija-za-pryv-pyt-news_688051.html", "text": "  My Next First е лятна кампания, която цели да вдъхнови хората да създадат своите истории, направени за първи път. Новите и непознати емоции от това да преживееш нещо за първи път силни и се помнят за цял живот. Именно затова Canon създава това предизвикателство, с което подтиква всеки да осъществи своя мечта или нещо, което е отлагал дълго време. В кампанията може да се включи всеки, като създаде и сподели незабравимите си преживявания.     „Нещата, които правим за първи път винаги са изключително вълнуващи. Те ни носят още по-голям емоционален заряд, когато дълго сме ги отлагали и най-после сме се осмелили да ги осъществим. С тази лятна кампания искаме да стимулираме хората просто да излязат, да преживеят онова, което винаги са искали и да създадат нови спомени“ – каза Дончо Нешев, Маркетинг мениджър на Canon България.\r\nДо края на август всеки, който желае може да се включи в лятната кампания с кадър или видео, посветени на изживяна за пръв път емоция. Те могат да бъдат споделени във или в Instagram с хаштаг . Canon ще награди четирима от споделилите своите емоции, а наградите от които може се да избере са - полет с балон, пилотиране на самолет, гурме дегустация, голф курс и други.  За да насърчат и вдъхновят хората, посланиците на нови емоции певиците Алекс и Влади, изпълнителката Прея, актьорът Иван Тишев, блогърката Антоанет Пепе, фотографът Ники Пандев и пътешественикът Мартин Граговски, първи изживяха трепетни случки, които споделят със своите почитатели в социалните мрежи.\r\nКъдрокосите близначки  Алекс и Влади изпитаха своята незабравима първа емоция като се спуснаха с парапланер от Алеко. Видяха и запечатаха спираща дъха гледка от птичи поглед. Лъчезарната певица Прея се озова на пътешествие в страната на чудесата – Португалия. Там тя имаше възможност да улови магичната атмосфера, стари сгради, красиви орнаменти и тесни павирани улички. Чаровната блогърка Антоанет Пепе пък осъществи своята мечта, която отдавна е отлагала като се срещна с DJ пулта, докато усмивката не слизаше от ушите ѝ. Антоанет не спираше да снима и да документира всеки един момент от вълнуващото си първо преживяване.    Пътешественикът и автор на „3 минути България“ Мартин Граховски за първи път приключенства из западните Балкани, достигайки до черногорския град Котор. Преживяването му премина в 5-дневно пътешествие с  влакове, лодки, коли и фотоапарат под ръка. Травъл фотографът Ники Пандев описа своето предизвикателство като „истинско щастие“. Той изживя първия си уикенд, посветен на wildlife фотографията, с която не се беше сблъсквал до сега. Ники бе удивен от красотата на птиците и от търпението, което е необходимо за създаването на такива снимки.\r\nАктьорът Иван Тишев за първи път се впусна в изключително нетипично и вълнуващо преживяване. Той бе предизвикан да изпита истински адреналин, качвайки се на дрифт такси.\r\nПовече за кампанията и историите на нейни посланици – на платформата ", "date": "2018.08.02", "title": "Това лято - време за изживявания за пръв път"}
{"url": "https://www.actualno.com/society/za-da-ostane-priroda-v-bylgarija-moli-borisov-da-ne-objalva-za-pirin-news_688018.html", "text": "  Специално отворено писмо до премиера Бойко Борисов изпрати коалицията от неправителствени организации и граждански групи \"За да остане природа в България\". С писмото се моли Борисов да не обжалва , с което беше постановено, че новият План за управление на парк \"Пирин\" трябва да мине екооценка. С това съдебно решение на практика беше спряно правителствено решение от края на миналата година, с което беше отворена вратичка на 48% от територията на парка да има възможност да се строи.     Решението обаче е на тричленен състав на Върховния административен съд, а най-яростният защитник на новия План - вицепремиерът Валери Симеонов, публично заяви, че трябва да има обжалване. Заради това \"За да остане природа в България\" написа следното писмо:   \"Уважаеми господин Борисов,\r\nУважаеми членове на Министерски съвет на Република България,  На 30 юли 2018 г. Върховен административен съд публикува свое решение № 10238 от 27.07.2018, с което отмени Решение № 821/29.12.2017 г. на Министерски съвет. Аргументите на съда подкрепят мотивите на жалбоподателите, а именно, че решението е взето в нарушение на три български закона.\r\nРешението на съда идва точно седмица след началото на срещу България за установено нарушение в областта на законодателството по околна среда. Комисията заявява: \" \", както и че \" .\" Начинът на одобрение на Решение № 821/29.12.2017 е част от описания от Комисията проблем и съдът със своето решение предотврати неговото задълбочаване.   Тази наказателна процедура, наред с това, вече второ осъдително решение на ВАС по темата план за управление на Национален парк Пирин, показва дълбок проблем в прилагането на природозащитните политики от Министерство на околната среда и водите.    Съгласно българското законодателство, Министерски съвет има възможност да обжалва решението на съда. Обръщаме се към Вас с призив правителството на България да не се възползва от тази възможност поради няколко важни причини:\r\n1. Необжалването на решението на ВАС дава възможност на Министерски съвет да се разграничи от обвиненията за обслужване на лобистки интереси в полза на акционера на една от най-големите български банки, довели до гласуване на Решение № 821/29.12.2017.\r\n2. Необжалването на решението на ВАС дава възможност на Министерски съвет да излезе с достойнство от ситуация, породена от проблем, който направи България международно известна в негативен план.   3. Необжалването на решението на ВАС ще подпомогне правителството в започната хоризонтална процедура на ЕК за липса на качествени оценки или липса на всякакви оценки в областта на околната среда и ще представлява ясен сигнал към ЕК за налична воля в държавата да се ангажира с необходимата сериозност за решаване на проблемите, свързани с прилагането на европейското законодателство.\r\n4. Най-важната причина от всички е, че необжалването на решението на ВАС ще отговори на обществените очаквания за спазване на правовия ред в страната. Правителството трябва да дава добър пример и да приема и да се съобразява с решенията на независимата съдебна власт, както са декларирали и министрите от Вашия кабинет и Вие самият.   Разчитаме върховният орган на изпълнителната власт да прояви мъдрост, отчитайки вменената на държавата роля да опазва околната среда и да гарантира възпроизводството на живата природа в чл. 15 на Конституцията и правото на всички граждани на благоприятна и здравословна околна среда по чл. 55 на Конституцията.\r\nХиляди български граждани в десетки градове демонстрират волята си за опазване на Национален парк \"Пирин\" Той трябва да бъде запазен като българско и общочовешко богатство и достояние на  бъдещите поколения.   Господин премиер, вашето решение за бъдещето на Пирин ще е определящо за съдбата на световна ценност, която България е успяла да опази вече над 55 години.\"", "date": "2018.08.02", "title": "\"За да остане природа в България\" моли Борисов да не обжалва за Пирин"}
{"url": "https://www.actualno.com/plovdiv/mestnata-vlast-si-poiska-ot-dyrjavata-letishte-plovdiv-news_688065.html", "text": "  На последната общинска сесия преди ваканцията днес с почти пълно мнозинство съветниците гласуваха за предложението на кмета на Пловдив , предаде БГНЕС.     Припомняме, че китайската компания, която спечели конкурса за концесията му, се отказа от договора и това е вторият неуспешен опит летището да бъде дадено за стопанисване по този начин. Според кмета на Пловдив Иван Тотев, общината е основен фактор във Фонда за развитие на летището и нейната подкрепа вече девет години прави възможна работата му. Идеята е държавата да преотстъпи дяловете си, както вече е направила със свободната зона.       По данни на общината през летище Пловдив годишно минават над 100 000 пътници. Днешното  предложение на кмета не е обвързващо, а по-скоро заявява твърдо намеренията на общината, която в последния конкурс подкрепи проекта на консорциума между ТИЗ и ПИМК. Последната дума е на министъра на транспорта Ивайло Московски.   Междувременно министърът за българското председателство на Съвета на ЕС Лиляна Павлова се срещна с ръководството на „Летище София“ ЕАД. Тя поднесе благодарствени грамоти на ръководителите на отделите, осигурили безпроблемното обслужване на делегатите на председателството и на гостите на страната ни.", "date": "2018.08.02", "title": "Местната власт си поиска от държавата летище Пловдив"}
{"url": "https://www.actualno.com/crime/narygalijat-s-noj-momche-v-nadejda-ostava-v-aresta-news_688043.html", "text": "  15-годишният Даниал Брекверди остава в ареста, реши днес Апелативният съд в София. Момчето беше задържано, след като прободе с нож свой връстник в столичния квартал „Надежда”. Така беше потвърдено решението на СГС от миналата седмица.     Съдът обяви решението си публично, след като мярката се разгледа при закрити врата заради възрастта на задържания.   Според магистратите, от събраните досега доказателства не може да се приеме квалификацията на престъплението, а именно опит за умишлено умъртвяване, а поведението на момчето е било насочено към търсене на саморазправа. Данни за тази агресия са ножът.\r\nИскането на прокуратурата за домашен арест беше определено като неприложимо.  ", "date": "2018.08.02", "title": "Наръгалият с нож момче в „Надежда” остава в ареста"}
{"url": "https://www.actualno.com/europe/ukrajna-se-vyzmuti-ot-politikata-na-ungarija-sprjamo-kiev-news_688016.html", "text": "  Външното министерство на Украйна извика унгарския посланик Ласло Пап, за да изрази протест срещу \"недружелюбно\" изказване на унгарския премиер Виктор Орбан относно европейските и евроатлантически стремежи на Киев, предаде БГНЕС.     \"Пред унгарския дипломат беше изразен решителен протест във връзка с редица недружелюбни стъпки на официална Будапеща по отношение на Украйна и беше отбелязана необходимостта от прекратяване на действията, влияещи негативно на двустранните отношения\", казват от пресслужбата на украинското външнополитическо ведомство.   На 28 юли, в румънски университет Орбан каза, че не вярва в реалността на това, че Украйна може да стане член на Евросъюза и НАТО. Според украинското външно министерство такива изказвания са в дисонанс с политиката на Ес. Също така те са свидетелство за това, че Унгария е избрала пътя на конфронтация, вместо този на сътрудничество.\r\nОсвен това от Пап било поискано Будапеща да направи официално обяснение за решението на унгарското правителство да бъде създадена длъжността пълномощен министър, отговарящ за развитието на Закарпатска област, доколкото тази област е част от суверенната територия на Украйна.  ", "date": "2018.08.02", "title": "Украйна се възмути от политиката на Унгария спрямо Киев"}
{"url": "https://www.actualno.com/montana/bidon-sys-solna-kiselina-se-e-razljal-v-rajona-na-s-knjajeva-mahala-news_688019.html", "text": "  Бидон със солна киселина се е разлял в района на с. Княжева махала. Това съобщиха от ОДМВР-Монтана. От 19.30 часа до 22.25 часа два екипа на сектор „Специализирани оперативни дейности” неутрализират разлив от солна киселина на пътното платно и в канавка до с. Княжева махала.     Еднотонен бидон със солна киселина е изпаднал на платното при транспортирането му с бус „Форд Транзит” със софийска регистрация, собственост на фирма, при което се е получил минимален разлив от 5 кв.м. При произшествието няма пострадали граждани.   ", "date": "2018.08.02", "title": "Бидон със солна киселина се е разлял в района на с. Княжева махала"}
{"url": "https://www.actualno.com/viewpoint/poslednata-faza-ot-prognozite-na-emo-cholakov-news_688027.html", "text": "  Добър вечер, уважаеми зрители, утре времето ще бъде странно, но и много интересно - както беше вчера, но не и като вдругиден, когато ще бъде друго, но не съвсем.     Ще бъде идеално за излет, но си носете дъждобрани, защото когато завали, ще грейне.\r\nОт трън та на глог - утрото се познава от сутринта - а сговорна дружина слепи ги ражда - особено в Североизточна България.\r\nПитате дали ще вали?  И Ной това се е питал. И аз това се питам. И вие това се питате.  \r\nВнимание! Не ходете на планина, освен ако не сте тръгнали - тогава отивайте. \r\nСлънцето? То ще бъде юнско с октомврийска слабост и пролетна умора, стягайте се, идва есенна депресия, аз специално винаги изпадам в нея, но като видя картата ми става малко по-зле и се оправям.    Ясно е, че само едно ви вълнува - става ли за море? Докато се питате, лятото ще свърши без да ни пита. Лора Караджова пееше Понякога си пускам тази песен. Вчера например. На гости бяха едни приятели, единият ще се жени, познаваме се от деца, на него му вървеше по математика, на мен по география, седяхме на един чин в шесто. Но да не се отплесвам. Винаги преписвах от него на класното, а после ходихме лятото на море. И  въобще не се интересувахме става ли за море, не става ли. Затова отивайте, пък каквото стане - да става каквото ще, то и без това каквото има да стане, ще стане. Така става ли? \r\nОт Русия ще нахлуят северняка, а от Гърция - южняка, вие сами си правете сметката, аз за себе си съм намерил решение.\r\nНа времето му е време временно да бъде несвоевременно временно - но това няма да стане навреме в това безвремие, сещайте се овреме.\r\nБедствия ще има в цялата държава, но повечето политически - на това сме свикнали, затова и да завали градушка, вие не се притеснявайте, ще я отменим с референдум. \r\nТемпературите в цялата страна ще бъдат между -20 и + 40 градуса, както винаги е било и винаги ще бъде. Освен в Пловдив.   Ако гърми - ще трещи, но не изтрещявайте, а вземете чадър, има и по 3 лева, но се чупят.\r\nА сега - спортните новини.   ", "date": "2018.08.02", "title": "Последната фаза от прогнозите на Емо Чолаков"}
{"url": "https://www.actualno.com/burgas/edelina-kyneva-i-orlin-pavlov-s-koncert-na-sveta-anastasija-news_688076.html", "text": "  На 25 август (събота), носталгично и с копнеж по изплъзващото се от пръстите ни лято, примата Еделина Кънева и очарователният Орлин Павлов ще ни отведат на романтичния остров Света Анастасия, за да ни подарят горещ спомен за лятото...     \"Не си отивай, лято!\" е концерт-спектакъл на вечно свежите летни музикални теми на Франк Синатра, Гершуин, Чайковски, Вивалди... дори и Мънго Джери! Ще чуете \"Летен вятър\" на Синатра, сюитата \"Синьо лято\", селекция от летни български хитове, любимите партии на Порги и Бес, обичаните моменти от наелектризиращия мюзикъл \"Брилянтин\"... и вечния хит \"Summer time\".   Под звездите, прибоя на морето и любовната песен на гларусите, романтично усамотени на бургаския остров. Под звуците на оркестъра на Държавна опера - Бургас.\r\nДиригент: Левон Манукян  Сценарий и мултимедия: Юлия Манукян   Симфонични аранжименти: Левон Манукян\r\nТанци: Галина Калчева    Концертмайстор: Ваня Златева.   Билети се продават на касите на Държавна Опера - Бургас, в Туристическите информационни центрове в Бургас, както и в мрежата на Eventim.bg. (http://www.eventim.bg/bg/bileti/ne-si-otiba-lto-burgas-ostrov-sveta-anastasi-1064266/performance.html).", "date": "2018.08.02", "title": "Еделина Кънева и Орлин Павлов с концерт на Света Анастасия"}
{"url": "https://www.actualno.com/curious/eto-kak-shte-se-chuvstvash-dnes-spored-zodijata-si-news_687985.html", "text": "  Всеки ден носи определена емоция и знаейки я, можете да се радвате на положителните и да се опитате да преодолеете отрицателните.     Ето какво ви носи днешния ден в една дума според зодиакалния ви знак: Изтощен   Амбициозен     Непривлекателен Напрегнат Непохватен   Уверен    Несигурен Предизвикателен    Неспокоен Гладен    Отегчен Тъжен", "date": "2018.08.02", "title": "Ето как ще се чувстваш днес според зодията си"}
{"url": "https://www.actualno.com/politics/petyr-slavov-cik-se-opitva-da-bavi-vyvejdaneto-na-mashinno-glasuvane-news_688085.html", "text": "   Това заяви бившият депутат от Реформаторския блок пред .     Припомняме, че вчера (2 август) Административният съд - София-град задължи ЦИК до половин година. Делото бе заведено именно от Славов и    Комисията обаче ще обжалва решението. Единият от аргументите ще е, че е съдена по реда на Административнопроцесуалния кодекс, а дейността ѝ се подчинява на Изборния кодекс. Другият аргумент на ЦИК е, че не може да въведе гласуването, без да е обявена обществена поръчка за машините.\r\n\"Това e вече трето спечелено дело срещу ЦИК, а Върховният съд също се е произнасял във връзка с неизпълнението на Изборния кодекс и ако сега ЦИК реши да обжалва, може да се очаква същото решение\", коментира Славов.  По думите му това доказва, че основният мотив за неизпълнение и обжалване  на решението е бавене и разтакаване.", "date": "2018.08.02", "title": "Петър Славов: ЦИК се опитва да бави въвеждането на машинно гласуване"}
{"url": "https://www.actualno.com/europe/nastroenija-v-bruksel-sreshtu-francija-zaradi-brexit-news_687974.html", "text": "  Твърдият подход на Франция към Великобритания заради Brexit не се споделя от други страни-членки на Европейския съюз, на които все повече им омръзва от поведението на Париж към преговорите, разкрива дипломат от ЕС, пише британският евроскептичен всекидневник The Daily Express, цитиран от Агенция \"Фокус\".     Франция е най-взискателната държава в ЕС що се отнася до Brexit, като непрестанно налага вето върху британските предложения за споразумение. Париж беше най-критичен към \"белия списък\" на британския премиер Тереза Мей, който представи мек вариант на Brexit, очакван да задоволи ЕС.   Дипломат от Брюксел, пожелал да остане анонимен, заяви пред таблоида The Sun: \"Не всяка страна-членка има същата позиция по всичко, особено Brexit. Има една страна, която е много твърда спрямо британците и това е Франция. Тя е малко изолирана в мнението си. Те са най-твърди, но не знам защо - французите имат много по-голям интерес от Brexit в сравнение с другите\".\r\nРазкритието идва малко, след като външният министър Джереми Хънт апелира към Франция и Германия да накарат Европейската комисия да сключи \"разумно\" търговско споразумение с Лондон и по този начин да избегне Brexit без споразумение. Според Хънт възможността Обединеното кралство да излезе от ЕС без споразумение \"се увеличава с всеки ден\". Подобен изход ще предизвика загуба на работни места сред целия континент и ще удари бизнесите на ЕС намиращи се в Лондон, предупреди Хънт.  Докато преговорите между Брюксел и Лондон стават все по-трудни и по-трудни, възможността за увеличаване на преходния период губи привлекателността си.   Европейският дипломат, говорил пред британската преса, добави: \"Хората питат защо трябва да се удължава преходният период завинаги, докато в същото време се преговаря и за споразумение за свободна търговия? Това отношение вече набира все по-голяма сила. Стигнало е до момента, в който си казваме, че ако бъде твърд Brexit, значи ще бъде твърд Brexit. Просто искаме вече да приключим с този въпрос и то сега\".", "date": "2018.08.02", "title": "Настроения в Брюксел срещу Франция заради Brexit"}
{"url": "https://www.actualno.com/crime/kran-padna-do-uchilishte-vyv-varna-news_688024.html", "text": "  Товарен автомобил с кран се е обърнал тази сутрин на ул. „Славянска” във Варна. Това съобщиха от ОДМВР - Варна. При инцидента няма пострадали хора. Сигналът е подаден около 09.15 часа.     При дейности по разтоварване на скеле на строителен обект на ул. „Славянска” е възникнал инцидент с товарен автомобил „Мерцедес” с кран за разтоварване. Камионът се е обърнал странично по време на работа.   Стрелата на крана е нанесла материални щети по предната част на автомобил „Фолксваген” и по оградата на учебно заведение, намиращо се там. Към момента улица „Славянска” е непроходима.", "date": "2018.08.02", "title": "Кран падна до училище във Варна"}
{"url": "https://www.actualno.com/prasspress/i-medijnoto-ljato-zakysnjava-news_687488.html", "text": "  Лято е. Почти… Не е тайна, че лятото ни прави бравурни. Новините стават едни лежерни. Журналистът пише главно с мисълта за ония, дето си пекат задниците на морето. И така трябва. Лятото изисква друг тип инвенции. И затова се търси я крокодил в язовир, я пирани в некоя бара. Веднъж в лятото се намира и морска сирена... Общо взето медиите се пълнят с информационен скрап. И това е най-доброто доказателство, че е лято. А тая година наистина ни са нужни доказателства…     Един от законите на медийното лято гласи, че колкото по-невероятно е нещо, толкова по-голям интерес събужда. В този смисъл морските сирени, русалките и другите морски жени си остават евъргрийн. Друг закон е, че нещата трябва да се случват някъде много далече. За да не може да се проверят. В нашия край един  откри скелет на кентавър. Ама не кон, а магаре кентавър. После, като го прибраха в санаториума в Баткун, се разбра, че като малък бил падал в киреча.   Та за сирените. Новата им история (прескачам Одисей и аргонавтите) започва през 1842 г. в САЩ.  Известният шоумен Ф. Т. Барнъм купил скелет с череп на маймуна и тяло на риба, умело изработен в Япония, изложил го в музея си и  публикувал няколко статии, че край архипелага Фиджи е уловена морска сирена. И оттогава тя се появява ако не всяка, то през година. През този милениум се отри през август 2002 от „учени” от Австралия. После през 2005 г., после през юни 2012 г. камерите на Animal Planet  заснеха „жива” русалка на крайбрежието на Гренландско море. Излязла от водата и се излегнала на една скала. Поседяла малко, колкото да я снимат, и пак се скрила.\r\nС русалките у нас сме малко назад. Полани за сефте се появи снимка на Божо Димитров със скелет на русалка. Но то беше ирония, заради вампирите. Подиграваха го, но, неоснователно. Неуки хора, които не знаят, че в канадския университет \"Виктория\" има цял курс по вампирология. Изучава се употребата на свещена вода, как се прави кръст от трепетлика, биографията на Дракула и т.н. Когато става дума да се вземат парите на простите, всички средства са разрешени. Припкаха ли чужденците да гледат вампирите? Припкаха. Какво повече? И после почнаха да се откриват вампири навсякъде. Къде копнат археолозите и хоп вампир. Лично ние допускаме, че намирането на много скелети с дървен кол между ребрата се дължи на факта, че дървеният кол е еднакво ефикасен и за вампири и за невампири. Не мислите ли?  Между другото, този Барнъм, е бил голям майстор по обирането на парите на лавандулите. Купил Американския музей в Ню Йорк и му направил много интересна промоция. Наел един просяк и му връчил пет тухли, с които той трябвало да измине няколко пресечки. На определени места имал право да остави три от тухлите на тротоара, да седне върху тях, като държи във всяка ръка по една тухла. И всичко това с много сериозен и съсредоточен вид. После се връщал по същия маршрут, влизал в музея и обикалял залите. Гражданите се чудели тоя какво прави с тия тухли  и го последвали, за да видят. И така се налагало да платят входната такса. Само първия ден просякът успял да примами в музея 1000 души.   Ако не ме мързеше, можех да направя една алегория за това как у нас едни хора вече 25 г. разнасят тухлите, а ние вървим след тях и си плащаме за тъпото любопитство... Но ме мързи.\r\nИсках и за крокодилите да ви кажа, но не остана място. Друг път.     ;    ", "date": "2018.08.02", "title": "И медийното лято закъснява"}
{"url": "https://www.actualno.com/crime/42-m-jelezopytni-relsi-sa-otkradnati-ot-rajona-na-gara-gen-todorov-v-petrich-news_688026.html", "text": "  За периода от 28 до 31 юли от района на гара \"Генерал Тодоров\", община Петрич, е извършена кражба на около 42 м. железопътни релси. Това съобщиха от ОДМВР-Благоевград.     Образувано е досъдебно производство за извършено престъпление по чл. 194, ал.1 от НК. Работата по случая продължава.   ", "date": "2018.08.02", "title": "42 м железопътни релси са откраднати от района на гара \"Ген. Тодоров\" в Петрич"}
{"url": "https://www.actualno.com/actualno/naj-goljamata-prestypnica-news_687893.html", "text": "  В белезници на ръцете, с пранги на краката и верига, която „свързва“ цялата железария с колан на кръста – така бившата кметица на \"Младост\" Десислава Иванчева отиде на изследвания в болница заради тумор на хипофизната жлеза.      На тази картинка, която можете да видите в пълната ѝ прелест , няма какво друго да се каже, освен жалка работа. Това предизвиква само погнуса.\r\nЖалка работа - осъден за мащабен наркотрафик (Брендо) и то дори и зад граница, да бъде пуснат с подписка.  Жалка работа – точно както след като двама рецидивисти избягаха от Софийския затвор, а единият беше намерен чак след като се изпозастреля с друг криминално проявен насред Ботевград. Вторият рецедивист МВР още не го е открило.\r\nЖалка работа – точно както вече достатъчното на брой случаи, при които арестант бяга директно от полицейското управление. Най-популярният прийом е през тоалетната – после си отиваш вкъщи и няма да те търсят, гаранция!\r\nЖалка работа – точно както години наред телефонната мафия обира спестяванията на майките и бащите ни, на бабите и дядовците ни.    Жалка работа – точно както на отчета на МВР да ти дойде Люси Иларионов, да ти покаже видеоклип на шофьор, стрелял по него и ти, вътрешен министър, да му кажеш, че е много трудно да хванеш извършителя.\r\nИ за да не продължавам с жалките работи, че ще ми се изтърка клавиатурата, един съвет към родната полиция – следващият път може да ѝ сложите качулка на главата на най-голямата престъпница в историята на България. Така ще я маскирате и никой няма да я познае – като Пелов! Но и ви разбирам - ако вземе и тя да избяга, вече ще е мнооого трудно!", "date": "2018.08.02", "title": "Най-голямата престъпница"}
{"url": "https://www.actualno.com/asenovgrad/s-ulichno-osvetlenie-za-7-000-lv-se-sdobi-kvartal-na-s-bojanci-news_688015.html", "text": "  7 000 лева инвестира Община Асеновград в изграждане на ново улично осветление в село Боянци. Такова в квартал „Животновъдни ферми” досега не е имало. „Този проблем създаваше затруднение на стопаните при грижата за добитъка, особено през зимните месеци.“, посочиха от градската управа.     Към настоящия момент са изпълнени няколко дейности, свързани с реализацията на проекта. Извършени са доставка и изтегляне на усукан проводник - 2x16 mm2 по въздушна електро мрежа. Доставени и монтирани са 10 броя осветителни тела - 70W Na (със светлоизточник), както и опъвателни и отклонителни клеми за усукан проводник. От ЕрЮг /EVN/ съобщават, че предстои през следващата седмица уличните лампи да бъдат свързани към монтирано външно електротабло.   Изграждането на осветление в квартал „Животновъдни ферми” в село Боянци е преходен обект от Инвестиционната програма на Община Асеновград за 2018 г. Идеята е реализирана по предложение на кмета на населеното място Димитър Димитров.", "date": "2018.08.02", "title": "С улично осветление за 7 000 лв. се сдоби квартал на с. Боянци"}
{"url": "https://www.actualno.com/curious/naj-dobrijat-syvet-za-predotvratjavane-na-mahmurluka-news_687837.html", "text": "   Преди да тръгнете за партито, задължително увеличете приема на глутатион или N-ацетилцистеин.     Тези вещества помагат на черния дроб да преработи алкохола. Съветът е да вземете 2 г N-ацетилцистеин или две таблетки от добра антиоксидантна добавка, както и 2 г витамин С, преди да излезете, и същото количество на сутринта. Също така опитайте с 5 г (една чаена лъжичка с връхче) глутамин на прах преди лягане, след като сте пили алкохол, а ако забравите, го направете на сутринта.   При различните хора обаче действат различни неща. Най-важното е да пиете колкото алкохол, толкова и вода, а ако забравите на партито, изпийте няколко... ", "date": "2018.08.02", "title": "Най-добрият съвет за предотвратяване на махмурлука"}
{"url": "https://www.actualno.com/curious/zashto-ni-boli-tolkova-kogato-se-porejem-na-hartija-news_687899.html", "text": "        Причината е в нервните окончания на върховете на пръстите ни. Там имаме повече рецептори за болка, отколкото на много други места по тялото ни.   “Върховете на пръстите са как изучаваме света, как извършваме малки и деликатни задачи,” казва дерматологът Хейли Голдбах от Калифорнийския Университет в Лос Анжелис. “Така че е съвсем логично да имаме много нервни окончания там, това е нещо като механизъм за предпазване.”   В допълнение, порязванията с хартия обикновено не са достатъчно дълбоки за да активират механизмите за естествена защита на тялото – като например съсирване на кръвта, и така увредените нервни окончания са оставени изложени. За капак, отворените рани се извиват опъват при всяко движение на ръцете докато кожата не се възобнови на мястото на порязването.   източник: Expert.bg", "date": "2018.08.02", "title": "Защо ни боли толкова, когато се порежем на хартия?"}
{"url": "https://www.actualno.com/lovech/poredno-selo-s-problemi-s-toka-bilo-zaradi-shtyrkeli-i-sovi-news_687975.html", "text": "  Пореден случай, при който цяло село излиза на протест заради проблеми с тока. Става въпрос за ловешкото село Александрово. Такъв случай имаше в .     Пред Нова телевизия един от протестиращите, който има мелница, казва, че през миналия месец е имало над 15 спирания на тока, а на ден има по 4-7 токови удара. Един път ми казаха, че по жиците имало 3 сови и 2 щъркела и затова имало прекъсване, оплака се друг жител, който твърди, че от ЧЕЗ казвали, че не бил подаден сигнал за този конкретен случай. От Нова телевизия обаче съобщиха, че \"ЧЕЗ Разпределение\" са ги уведомили, че са наясно с проблемите.   От ЧЕЗ твърдят, че лошото време и големи ята птици са причините, заради които има промеи. Дружеството работело от април насам по въпроса и щяло да монтира нова техника, с която да се следят прекъсванията и токовите удари. Ако има изгорели електроуреди, се подава жалба в срок от три дни, идват експерти и ако преценят, че има основание, изгорелият електроуред се възстановява.\r\nПроблемът е в безхаберието – къде е кметът, да каже какво се случва, ядоса се една от протестиращите жени. Друга добави, че всичко това е много изнервящо.  ", "date": "2018.08.02", "title": "Поредно село с проблеми с тока, било заради щъркели и сови"}
{"url": "https://www.actualno.com/sofia/dva-protesta-sreshtu-prezastrojavaneto-v-mladost-news_687868.html", "text": "  Пореден протест срещу презастрояването ще се проведе в столичния квартал \"Младост\", съобщиха във организаторите на проявата.     Гражданите се събират на 2 август от 19:00 ч. в района на парка, където е предвидено да се строи 7-етажна сграда. Протестиращите настояват за незабавно спиране строителните дейности, запазване на парка в сегашния му вид и включването му в зелената система на Столична община.\r\nОсвен там обаче, протест ще има и срещу детския център, известен като \"Патиланци\", където се предвижда изграждането на Г-образна жилищна сграда с 8 жилищни секции, на 9 етажа.\r\nИсканията на протестиращите  са:  - извършване от Столична община на проверки на всички процедури, по които са възстановени или продадени имоти в границите на Район \"Младост\".   - паралелно с проверките кметът на София г-жа Йорданка Фандъкова да издаде Заповед за допускане на устройствена процедура по актуализация на действащите цялостни подробни устройствени планове на Младост 1, Младост 1А, Младост 2, Младост 3, Младост 4, Горубляне и Полигона, като в нея да бъдат дефинирани и отразени жизнените пространства, които гражданите използват. В тези жизнени пространства трябва да бъде включена и адекватна буферна зона, която да не позволява строежи в непосредствена близост до детски площадки и обекти на отдиха. Частните имоти, които попадат в жизненото пространство на хората, да бъдат урегулирани за широко обществено ползване, за да подлежат на отчуждаване.\r\n- незабавно спиране на строителните дейности.    - на инвеститорите да бъдат предложени равностойни общински терени на безконфликтно място.   - отпадане на предвидените 8-етажна сграда и два търговски обекта в парка до магазин \"Лидъл\".\r\n- запазване на двата терена в досегашния им вид и включването им в Зелената система на Столична община.\r\n\"Обръщаме се към всички жители на \"Младост\". От нашите следващи действия зависи каква ще бъде средата, в която ще прекараме живота си. Дали ще живеем в бетонно гето, или ще защитим това, което е изконно право на гражданите, гарантирано от Конституцията на Република България - правото на благоприятна и здравословна околна среда\", пише още в призива за протест в социалните мрежи.", "date": "2018.08.02", "title": "Два протеста срещу презастрояването в \"Младост\""}
{"url": "https://www.actualno.com/society/bylgarija-e-edna-ot-stranite-s-naj-malko-signali-po-temata-za-dvojnija-standart-pri-hranite-news_687978.html", "text": "  \"България е една от страните с най-малко сигнали по темата за двойния стандарт. Когато има повече обществена активност по темата за двойния стандарт при храните и напитките, производителите и търговците започват да предлагат на пазара и по-качествени продукти.\" Това съобщи евродепутатът Емил Радев (ГЕРБ/ЕНП).     Той и колегата му Андрей Новаков са автори на програма за справяне с двойния стандарт. Тя ще разполага с 1,3 млн. лв.   \"С тях ще се подпомогнат потребителските организации за тестове с храни, за сравнителни анализи, за информационни кампании, даже за колективни искове\", уточни Радев в интервю за bTV.\r\nПо думите му този тип тестове са скъпи, последните правени от българската страна са стрували десетки хиляди – а в същото време е редно потребителските организации да имат този инструмент. Освен това националните органи за защита на потребителите в момента трудно санкционират мултинационалните компании.  Затова и целта на нашите евродепутати са законодателни промени за централен европейски орган, който да санкционира на ниво ЕС. Радев отбеляза, че дълги години ЕК даже не е признавала, че този проблем съществува.   По темата с решението на КС за Истанбулската конвенция, евродепутатът отбеляза, че в международния документ има много ясни механизми за борба с домашното насилие, но след отсъждането, че е в противоречие с основния закон няма как да продължим напред с ратификацията.\r\nРадев беше категоричен, че когато ЕС започне да прилага конвенцията, България няма да бъде принудена да променя вътрешното си законодателство, а само ще се облекчат процедурите по съдебното сътрудничество, когато, например, извършител на домашно насилие се опита да бяга в чужбина.    ", "date": "2018.08.02", "title": "България е една от страните с най-малко сигнали по темата за двойния стандарт при храните"}
{"url": "https://www.actualno.com/balkani/identificirani-sa-85-ot-jertvite-na-pojarite-v-gyrcija-news_687989.html", "text": "  Гръцката противопожарна служба обяви, че е идентифицирала 85 от жертвите на пожарите, които изпепелиха източния бряг на столичната провинция Атика миналата седмица. Eдин човек продължава да е в неизвестност, отбелязва електронното издание на вестник Kathimerini, цитирано от агенция \"Фокус\".     По-рано от Министерството на здравеопазването съобщиха, че един човек, пострадал от огнената стихия, е изписан от болница \"Евангелизмос\" в сряда, а друг е прехвърлен от спешното отделение на същото здравно заведение.\r\nВестникът отбелязва, че общо 42 души все още са хоспитализирани в Атина, 10 от които все още са в интензивното отделение. Има и едно дете, което е в болница Агия София, но то е в добро състояние.\r\nДокато бушува политически дебат за това кой е виновен за фаталните пожари, министърът на околната среда и енергетиката на Гърция Йоргос Статакис, неговият заместник Сократис Фамелос и вътрешният министър Панос Скурлетис оповестиха правителствен план за разрушаването на стотици имоти, които са били построени незаконно върху горския фонд и бреговите райони на страната.     Говорейки по време на съвместна пресконференция, Статакис заяви че правителството ще получи списък на първите 100 имота, които ще бъдат разрушени през следващата седмица.\r\n„Разрушаването ще бъде въпрос на дни или седмици“, заяви той, отбелязвайки че около 2 500 незаконни постройки върху горския фонд и други 700 на бреговата линия ще бъдат съборени. Във всички тези случаи имотите са били обявени за незаконни от гръцки съдилища. Въпреки това собствениците ще имат правото да обжалват пред държавния съвет срещу мярката в рамките на 15 дена от получаването на известието относно предстоящото разрушаване.\r\nФамелос от своя страна даде знак че общинските власти трябва да понесат отговорност, тъй като те издават заповедите за събарянията.       Парцелът в Мати, източната част на Атика, където 26 души бяха намерени мъртви, е държавна собственост, която е била присвоена, заяви Фамелос. Земята, върху която е строено, е официално определена като брегова зона и поради това всякакво строителство е незаконно, отбеляза той.\r\nКолкото до „справянето с трагедията“, Скурлетис заяви, че правителството в скоро време ще разкрие „план за радикална ревизия и препланиране на гражданската защита“. Той добави, че районът влиза в пълномощията на министъра на обществения ред Никос Тоскас. ", "date": "2018.08.02", "title": "Идентифицирани са 85 от жертвите на пожарите в Гърция"}
{"url": "https://www.actualno.com/crime/otcepiha-podleza-na-metrostancija-serdika-news_688022.html", "text": "  Забравена раница пред църквата „Св. Петка“ е причината за отцепването на подлеза на метростанция „Сердика“. Това съобщиха за Агенция „Фокус“ от пресцентъра на МВР.     Сигналът е подаден малко след 11.00 часа. Районът е обезопасен и е изпратен специализиран екип, който да извърши съответната проверка.   ", "date": "2018.08.02", "title": "Отцепиха подлеза на метростанция \"Сердика\""}
{"url": "https://www.actualno.com/society/biser-petkov-shte-napravi-rabotno-poseshtenie-v-panagurishte-news_687935.html", "text": "        От 10 часа той ще се срещне с кмета на община Панагюрище Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг.   По-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.", "date": "2018.08.02", "title": "Бисер Петков ще направи работно посещение в Панагюрище"}
{"url": "https://www.actualno.com/smolyan/ot-kyshti-v-osikovo-izvira-voda-dostatychna-za-tri-butilirashti-fabriki-news_687988.html", "text": "  Двете реки - Осиковска и Чурековска излязоха от коритата си и нанесоха редица поразии по пътната мрежа към селата Осиково, Чуреково и Михалково. Това наложи да обявим частично бедствено положение за тези три села“, каза кметът на Девин Красимир Даскалов.     В Осиково продължават дейностите по отваряне на пътя за селото, който е блокиран в началото, при фабрика \"Флоурид\", но пътят към Осиково засега все още не е проходим.   „Частичното бедствено положение остава в сила и днес. Вследствие на проливните дъждове в приземните етажи на къщи в Осиково тече много обилно вода. В някои от тях извира такъв дебит, достатъчен за три бутилиращи фабрики“, допълни Даскалов.\r\n„Ниви, посеви – всичко е унищожено, цялата главна улица е изнесена. Три дни сме без път“, заяви кметът на девинското село Осиково Велин Палигоров.  Той разказа, че дерето до мината е изскочило, мостът е затапен и не може да се мине.   „На две места пътят към селото бе прекъснат. На ръка направихме така, че да минават леки коли. На пет места по дерето обаче пътят виси в нищото. Ако не се укрепи, ще останем пак без път. Мантинелите висят във въздуха. На входа на селото имаме големи свлачища. Прекият път, който слиза към Кричим, е затапен. Голяма маса се откъсна при чешмата на входа. Половината ливада отдолу и нива с картофи пропадна на пътя към гробището“, обяснява Палигоров.\r\nНа 1 август от всяка къща извирала вода. „От избата в къщата на Ангел Джуров извира вода с 10 литра в секунда. Излиза през прага му и се влива в двора на Стоил Чакмаков. От тази вода къщата му се е пропукала. Не знаем каква е тази вода. Извира вода в подземията на много къщи. Снощи пак валя, но по-слабо, не беше толкова проливен дъждът. Но докато не се направи отсечката на мината, държавата да се вземе в ръце, при всеки един порой ще оставаме без път. Колко години вървим през частна собственост – през тази мина, при всеки дъжд се затапва там дерето, водата върви към главния път и го разваля“, коментира кметът.    Той е благодарен, че в момента в селото се изпълнява проект за изграждане на улица. Изпълнител е фирма „ИСА – 2000“. Нейни работници с техника разчистват периодично пътя, за да може да се достави хляб на хората. Два дни карали с фадрома хляб и лекарства в селото.   „Имаме проект отдавна, готов за изпълнение, за да може да избягваме преминаването през мината, но все е нямало финансиране за него, това е най-големият проблем за селото, защото Петварско дере винаги затапва входа ни при мината и няма от къде да се минава“, допълни Палигоров.\r\nТой се надява валежите да спрат, защото земята така е подгизнала, че цели градини са изчезнали напълно – отнесени от дъждовете и покрити с наноси.", "date": "2018.08.02", "title": "От къщи в Осиково извира вода, достатъчна за три бутилиращи фабрики"}
{"url": "https://www.actualno.com/crime/apelativnijat-syd-v-sofija-shte-gleda-deloto-sreshtu-streleca-ot-podleza-na-bul-bylgarija-news_687934.html", "text": "        Стана ясно, че стрелецът е познат на полицията и има регистрация за побой.   На първото заседание бяха прочетени показанията на пострадалия собственик на магазина. Според неговата информация в основата на конфликта стои реплика по отношения на съпругата на пострадалия, която не e присъствала на скандала. Потвърди се и версията, че куче е уринирало върху фасадата на магазина. Това вбесило собственика на търговския обект, който излязъл и прострелял в корема собственика на четириногото. Стана ясно още, че е имало засечка на пистолета, след което е произведен изстрелът срещу 50-годишния мъж.\r\nАдвокатът на обвиняемия обясни, че стрелецът е действал в условията на самоотбрана и поиска задържане под „домашен арест“, но Софийският градски съд отхвърли тези твърдения и остави обвиняемия за постоянно в ареста.  ", "date": "2018.08.02", "title": "Апелативният съд в София ще гледа делото срещу стрелеца от подлеза на бул. \"България\""}
{"url": "https://www.actualno.com/asia/iran-ne-jelae-sreshta-s-trymp-news_687965.html", "text": "  Командващият елитната иранска Революционна гвардия Мохамад Али Джафари отхвърли предложението на президента на САЩ Доналд Тръмп за преговори с Техеран, предаде БГНЕС. Джафари заяви, че Ислямската република не е Северна Корея.     Припомняме, че Тръмп заяви, че е готов да се срещне с иранския лидер Хасан Роухани, за да обсъдят как да подобрят отношенията между двете страни, след като Вашингтон се оттегли от сключеното през 2015 година международно ядрено споразумение. Тръмп обясни, че е готов да се срещне с всеки, когато става въпрос за отношения, касаещи дори възможност за война.   \"Г-н Тръмп! Иран не е Северна Корея, за да приеме вашето предложение за среща\", заяви командващият, цитиран от агенция Фарс. \"Дори и американските президенти след вас няма да имат тази възможност\", добави Джафари.", "date": "2018.08.02", "title": "Иран не желае среща с Тръмп"}
{"url": "https://www.actualno.com/crime/razbiha-prestypna-grupa-dejstvashta-na-teritorijata-na-oblast-burgas-news_687992.html", "text": "        Ръководители и участници в престъпната група са известни лица от криминалния контингент, съобщиха от пресцентъра на прокуратурата.   Полицейско присъствие е имало по пътя за Созопол и за Сарафово, както и задръствания по пътя Слънчев бряг- Бургас.", "date": "2018.08.02", "title": "Разбиха престъпна група, действаща на територията на област Бургас"}
{"url": "https://www.actualno.com/business/zaradi-novi-limiti-njakoi-bankovi-taksi-poskypvat-drugi-poevtinjavat-news_687966.html", "text": "  От вчера, 1 август, вече са в сила наложени от БНБ лимити по отношение на таксите за платежните сметки в България.     Заради лимитите, тегленето на пари в банков офис поскъпва, като средната такса за суми до 1000 лв. може да се вдигне от 89 ст. до 1,02 лв., пише в. \" \". Заради лимитите по-скъпо може да е и тегленето на пари с дебитна карта от банкомат на друга банка - до 92 стотинки, а до 20 стотинки ще е от банкомат на банката, в която е сметката. Сега като цяло да теглиш от друга банка е около 1 лев, но има и банкомати, където таксата е много по-ниска.\r\nПо-ниски обаче ще са сумите за откриване на разплащателна сметка - банките ще вземат до 1,79 лв., вместо досегашните 2,16 лв. Ако към сметката има и дебитна карта, таванът на таксата намалява - от 1,92 на 1,32 лв.   Промените са заради евродиректива, която задължи БНБ да изчислява среден размер на таксите за 25 услуги.  От централната банка напомнят, че определяните лимити се отнасят само за платежните сметки по основни операции и не засягат таксите по други услуги, които банките определят сами.\r\nЛимитите ще се преизчисляват всяка година от БНБ.", "date": "2018.08.02", "title": "Заради нови лимити, някои банкови такси поскъпват, други поевтиняват"}
{"url": "https://www.actualno.com/crime/sas-gleda-mjarkata-na-15-godishnija-narygal-drug-mladej-v-kv-nadejda-news_687937.html", "text": "        Апелативният съд ще гледа на 2 август обжалването на мярката, която Софийският градски съд постанови в неделя на 15 годишния Даниал Бейкверди, който на 26 юли наръга друго дете - Християн, в столичния квартал „Надежда”.\r\nСъдът гледа мярката при закрити врата и прецени, че има завишена степен на обществена опасност както на извършеното деяние, така и на самата личност на обвиняемия, както и на базата на поведението на обвиняемия преди, по време и след извършване на деянието. Прокурорът по делото Павел Панов заяви в неделя, че такава мярка спрямо непълнолетно лице се взима в изключителни случаи и тук са налице такива обстоятелства.   Адвокатът на подсъдимия Ивайло Абаджиев не прие решението на съда, защото според него то е твърде строго по отношение на момчето, което се разкайва за деянието си и е убеден, че не може да се търси умисъл в този случай. Абаджиев изтъкна, че Даниал е бил тормозен през цялата учебна година от свои съученици, които освен, че са го обиждали са пускали и колажи с неговото лице, сложени на хора, които извършват хомосексуални действия във Facebook.  Припомняме, че в четвъртък 15-годишният Даниал Бейкверди рани тежко друго момче на 16 години на площадката на жилищен блок в столичния квартал \"Надежда\". Пострадалият Християн беше настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му е тежко и момчето продължава да е под наблюдение в интензивното.\r\nДаниал е обвинен в опит за убийство. Беше задържан първоначално за 72 часа. Разпитан е и дал е обяснения. Признал е вината си. Пред разследващите казал, че е бил подложен на интернет тормоз в продължение на година.", "date": "2018.08.02", "title": "САС гледа мярката на 15-годишния, наръгал друг младеж в кв. „Надежда”"}
{"url": "https://www.actualno.com/literature/otkys-ot-psiho-ot-robyrt-bloh-news_687830.html", "text": "  Глава I     Норман Бейтс чу шума и потръпна.\r\nСякаш някой потропа по прозореца.\r\nТой вдигна рязко глава, почти готов да се изправи, книгата се изплъзна от ръцете му и падна върху пълните му бедра. Но разбра, че това бе просто дъждът. Късен следобеден дъжд плющеше по прозореца на хола.  Норман не беше забелязал кога бе заваляло, нито кога се беше здрачило. Но в хола беше вече доста тъмно и преди да се върне към книгата, той се пресегна и включи лампата.\r\nТова бе една от онези старомодни настолни лампи с гравиран стъклен абажур и кристални висулки. Майка му я имаше, откакто я помнеше, и отказваше да се раздели с нея. Всъщност и Норман нямаше нищо против – всичките му четиридесет години бяха преминали в тази къща, приятно е да си заобиколен от предмети, с които си свикнал – вдъхва сигурност. Тук всичко имаше своето място и своето предназначение, промените ставаха някъде там навън, но не и тук. А и повечето промени криеха в себе си потенциална заплаха. Да предположим например, че този следобед бе излязъл на разходка. Би могъл да се окаже на някой запустял страничен път или дори при блатото. И какво щеше да стане, ако дъждът го беше заварил там? Щеше да се измокри до кости и да бъде принуден да се препъва в мрака по пътя за вкъщи. Така човек може да се простуди до смърт, пък и кой би искал да бъде навън в тази тъмница? Много по-приятно е да си бъдеш тук, при лампата, в компанията на хубава книга.\r\nКогато наведе глава, за да продължи четенето, светлината освети закръгленото му лице, отрази се в очилата без рамки и се окъпа в розовината на темето му, покрито с рехава, пепеляворуса коса.    Книгата бе наистина вълнуваща – нищо чудно, че не бе забелязал колко бързо се бе свечерило. „Царството на инките“ от Виктор В. фон Хаген. Никога по-рано Норман не се бе потапял в толкова любопитна и богата информация. Например описанието на кечуа или танца на победата, когато воините образуват голям кръг, който се движи и усуква като змия. Той прочете:\r\n \r\n„В подобни случаи обикновено се барабани върху това, което някога е било тяло на враг: кожата е одрана предварително, стомахът е опънат, за да се получи барабан, и цялото тяло служи за резонаторна кутия, докато звукът излиза от отворената уста гротескно, но ефикасно“.\r\n \r\nНорман се усмихна и си позволи разкоша на приятната тръпка. Гротескно, но ефикасно – наистина така ще да е. Представи си дране на човек – може би дори жив – и след това опъват стомаха, за да се получи барабан! Наистина, как ли го правят, как ли изсушават тялото, за да не се разложи. И на първо място все пак, какво ли мислене е необходимо, за да се роди подобна идея?   Това не бе най-привлекателната гледка на света, но когато Норман притвори очи, той почти си представи сцената: тълпата боядисани голи воини, които се гърчат и олюляват в унисон под прогизналото от слънце диво небе, и старата вещица, приведена пред тях, да барабани по надутия и опънат стомах на трупа. Изкривената уста на трупа е противоестествено отворена, може би дори закрепена в зейнала гримаса с костни клинове, и от нея излиза звукът. Предизвикан от ударите по стомаха, преминал през сгърчените вътрешности, засилен от изсъхналия гръклян, той се разнася тържествено и с пълна сила от мъртвото тяло.\r\nЗа момент Норман сякаш можеше да го чуе, но тогава си спомни, че дъждът също има свой ритъм, както и стъпките...\r\nВсъщност той долови стъпките още преди да ги чуе, отколешният навик помагаше на сетивата му да разберат кога майка му влиза в стаята. Не му се налагаше да вдигне поглед, за да се убеди, че тя беше тук.\r\nВсъщност той наистина не вдигна поглед, а се престори, че продължава да чете. Досега майка му бе спала в стаята си и той знаеше колко свадлива може да бъде, когато не се е разсънила. Затова най-добре беше да кротува и да се надява, че този път не е кисела.\r\n– Норман, знаеш ли колко е часът?\r\nТой въздъхна и затвори книгата. Сега вече знаеше, че този път няма да е лесно. Самият въпрос беше предизвикателство. За да дойде тук, майка му беше минала покрай дядовия часовник в коридора и лесно можеше да разбере колко е часът.\r\nИ все пак нямаше смисъл да се прави драма от това. Норман погледна към часовника на ръката си и се усмихна.\r\n– Вече минава пет – каза той. – Всъщност не знаех, че е толкова късно. Бях се зачел...\r\n– Да не мислиш, че съм сляпа. Знам какво си правил през цялото време. – Тя беше застанала до прозореца и гледаше дъжда. – Но знам и какво не си направил. Защо не си включил неоновия надпис на мотела, когато се е стъмнило? И защо не си в рецепцията, където ти е мястото?\r\n– Ами заваля толкова силно, че не очаквах някой да се появи в това отвратително време.\r\n– Глупости! Точно сега е най-вероятно да имаш работа. Много хора не се боят да карат в дъжда.\r\n– Но не е вероятно някой да мине по това шосе. Всички хващат новата магистрала. – Норман усети как раздразнението пълзи нагоре по гърлото, усети вкуса му в устата си и се опита да го задържи. Но вече бе твърде късно, трябваше да го избълва. – Казах ти, че така ще стане, още когато подразбрахме, че ще местят магистралата. Ти трябваше да продадеш мотела, преди да се разчуе за нея. Можехме да купим на безценица всеки парцел наоколо и дори някой, който е по-близо до Феървейл. Можехме да имаме нов мотел, нова къща, да посъберем малко пари. Но ти не ме послуша, нали? Всъщност никога не ме слушаш. Правим винаги това, което ти искаш и което ти мислиш. Ще се поболея от теб!\r\n– Така ли, момче? – Гласът на майка му звучеше нежно, но това не заблуди Норман. При това го нарече „момче“. Той е на четиридесет години, а тя го нарича „момче“. Ето как се отнася към него на всичкото отгоре. Само ако можеше да не чува гласа є! Но трябваше, той знаеше, че трябва и винаги е трябвало.\r\n– Така ли, момче? – тя повтори още по-нежно. – Ще се поболееш от мен, а? Не смятам, че е точно така. Не, момче, ако се поболееш, ти ще си виновен, а не аз. И това ли е истинската причина да си още тук, на това странично шосе, а, Норман? Истината е, че ти липсва най-обикновената човешка жизненост. Никога не си бил особено жизнен, нали? Никога не са ти достигали жизненост и решителност да напуснеш къщата. Да се хванеш някъде на работа. Да постъпиш в армията. Дори да си намериш приятелка...\r\n– Ти не би допуснала!\r\n– Вярно е, Норман. Не бих те оставила. Но ако беше дори наполовина мъж, пак щеше да тръгнеш по свой път.   Искаше да є изкрещи, че греши, но не можеше. Защото нещата, които тя казваше, бяха същите, които той от години непрекъснато си повтаряше. Тя беше права. Тя винаги беше заповядвала, но това не означава, че той е бил заставян вечно да се подчинява. Понякога майките са прекалено властни, но не всички деца се покоряват. Има и други вдовици, други единствени синове, но не всички се оказват впримчени в подобни взаимоотношения. Наистина и той бе виновен, наравно с нея. Вярно бе – липсваше му най-обикновената човешка жизненост.\r\n– Трябвало е да настояваш, сам знаеш – тя бе започнала отново. – Да предположим, че беше излязъл и беше намерил някое ново място, а това бе обявил за продан. Но не, ти само хленчиш. И аз знам защо. Никога не си успявал да ме измамиш, нито за миг. Причината е, че ти не желаеш да се преместиш. Никога не си искал да напуснеш това място и никога няма да пожелаеш, сега и винаги. Не можеш, нали? Още по-малко пък би могъл да пораснеш.\r\nНямаше сила да я погледне, особено когато говореше подобни неща. Но и нямаше къде другаде да гледа. Лампата, тежките стари мебели, които запълваха хола, и всички познати предмети изведнъж му станаха омразни именно защото бяха познати – като оборудването на затворническа килия. Втренчи се в прозореца, но и това не беше достатъчно добър ход – навън бяха вятърът, дъждът и тъмнината. Той знаеше, че там за него нямаше спасение.\r\nНикъде нямаше спасение от гласа, който барабанеше и ехтеше в ушите му като звука от тялото в книгата за инките, барабана на смъртта. Той се приведе и се опита да фокусира погледа си върху буквите. Може би ако не є обръща внимание, ако се преструва на спокоен...\r\nНомерът не мина...   – Я се погледни! – заговори тя отново. (Барабанът продължаваше – „бам-бам-бам“ – и звукът се разнасяше от обезобразената уста.) – Знам защо не си си дал труда да включиш надписа. Защо дори не си отишъл да отвориш тази вечер. Не е вярно, че си забравил. Всъщност ти не искаш никой да идва тук, надяваш се, че няма да дойде.\r\n– Добре! – запелтечи той. – Признавам. Мразя работата в мотела. Винаги съм я мразил.\r\n– Де да беше само това, момче. – (Ето пак – „момче, момче, момче!“ – барабаненето извираше от челюстите на смъртта.) – Ти мразиш хората. Защото всъщност ти се боиш от тях, нали? Винаги си се боял, още от дете. Предпочиташе да се сгушиш на стола до лампата и да четеш. Правеше го преди тридесет години, правиш го и сега. Криеш се зад кориците на книгите.\r\n– Има и по-лоши неща, които бих могъл да направя. Самата ти си ми го казвала. Поне никога не съм се забърквал в разни каши някъде навън. Не е ли по-добре да усъвършенствам ума си?\r\n– Да усъвършенстваш ума си? Хайде де! – Втренчен в пода, той я чувстваше зад себе си. – Ти наричаш това усъвър-шенстване? Не се опитвай да ме заблуждаваш, момче! Избий си го от главата! Това не е като да четеш Библията, нито пък е някаква форма на самообразование. Знам какво четеш ти. Боклуци. И дори по-лошо.   – Между другото това е история на цивилизацията на инките...\r\n– Обзалагам се, че е така. Обзалагам се още, че е пълна с гадости за мръсните диваци, като другата, онази за Южните морета. Ти какво, мислиш си, че не зная за нея, а? Криеш я в стаята си, както и всички останали отвратителни неща, които непрекъснато четеш...\r\n– Психологията не е отвратителна, мамо!\r\n– На това психология ли му казваш? Какво знаеш ти за психологията. Никога няма да забравя времето, когато ми говореше онези мръсотии, никога. Само като си помисля, че един син може да отиде при собствената си майка и да є каже подобни неща!\r\n– Аз само се опитах да ти обясня нещо. То се нарича едипов комплекс и аз мислех, че ако обсъдим проблема заедно и разумно се опитаме да го осмислим, може би нещата ще се променят към по-добро.   – Да се променят? О, момче! Нищо няма да се промени. Можеш да прочетеш всички подобни книги на света, но пак ще си останеш същият. Не ми трябва да слушам много от тези подли, непристойни измислици, за да разбера какво представляваш. Дори едно осемгодишно дете би те разбрало. То така си и беше, всичките ти приятелчета те разбраха още на времето. Ти си мамино детенце. Така те наричаха и бяха прави. Такъв си беше, такъв си и винаги ще си останеш. Голямо, дебело, пораснало мамино детенце.\r\nБарабаненето на думите є, барабаненето вътре в него – те го оглушаваха. Шокира го подлостта на изреченото. В един момент щеше да заплаче. Норман тръсна глава. Само като си помислиш, че тя продължава да се държи така с него дори и сега! Но тя може и ще продължава отново и отново, освен...\r\n– Какво „освен...“?\r\nГосподи, нима тя можеше да чете мислите му?\r\n– Знам какво мислиш, Норман. Знам всичко за тебе, момче. Много повече, отколкото можеш да си представиш. Но аз знам и това, дори и него, знам какво си представяш, за какво бълнуваш сега. Мислиш си, че би искал да ме убиеш, нали, Норман? Но не можеш. Защото не си достатъчно жизнен. От двама ни аз съм силната. И винаги съм била. Достатъчно и за двамата. Ето защо ти никога няма да се освободиш от мен, дори и да го пожелаеш истински. Разбира се, дълбоко в себе си ти не го желаеш. Ти имаш нужда от мен, момче. Това е истината, нали?   Норман бавно се изправи. Все още не се осмеляваше да събере сили и да я погледне. Първо трябваше да си внуши да бъде спокоен. Да бъде много, много спокоен. Да не мисли за това, за което тя говори. Да се опита да му се опълчи, да си спомни. Тя е една стара жена, при това малко превъртяла. Ако продължаваш да я слушаш по този начин, накрая и ти също можеш да превъртиш. Кажи є да се качи в стаята си и да си легне. Там є е мястото.\r\nПри това за нея ще е по-добре да се качи бързо, иначе този път ще я удуши със собствения є сребърен гердан...\r\nТой започна да се олюлява, устата му работеше, ограждайки думите му, когато се разнесе звънът.\r\nТова означаваше, че някой бе паркирал пред мотела и звънеше, за да бъде обслужен.\r\nБез да си даде труда дори да погледне назад, Норман влезе в антрето, грабна мушамата от закачалката и потъна в мрака навън.", "date": "2018.08.02", "title": "Откъс от \"Психо\" от Робърт Блох   "}
{"url": "https://www.actualno.com/society/mvr-trjabva-drastichno-da-sykrati-chinovnici-syvetva-svetovnata-banka-news_687942.html", "text": "   Това се казва в доклад на Световната банка, който предлага голямо съкращаване на служители от общата администрация на МВР, цитиран в днешния брой на .     Според експертите трябва да бъдат махнати около 1500 служители като счетоводители, домакини и т.н.\r\nМВР е най-големият работодател в страната - с 45 374 служители. Броят на работещите в общата и специализирана администрация е 8778 души, което е повече от общия брой чиновници във всички министерства. Това е близо една пета от общия брой на служителите в МВР. Анализът предлага близо 20-процентово рязане на щата на \"чантаджиите\".   ГЕРБ от години обещава реформи във ведомството. Вътрешният министър в предишния кабинет на - , предложи промени в Закона за МВР, които вкарваха част от администрацията във фирма, а друга част трябваше да минат от първа в трета категория при пенсиониране. Финансовият министър твърдеше, че няма да отпуска допълнително пари, ако администрацията не бъде отделена от униформения състав и не бъдат отнети даваните й с години екстри. Накрая мнозинството на ГЕРБ .  Факт е, че през последните години има големи съкращения в МВР, в което преди 10 г. беше почти от 60 000 човека. Смята се обаче, че голямото рязане е било основно от униформен състав и оперативни работници. Затова и от година-две се чуват все повече гласове за увеличаване на състава на МВР, но само за хора, които да работят на улицата. Управляващата коалиция на няколко пъти през последните месеци дори обещаваше повече полицаи по селата и сред хората и се хвалеше, че е назначила близо 1000 нови полицаи.\r\nОбратно на общоприетото схващане, заплатите на полицейските служители в България не изглеждат ниски, посочва Световната банка. След като се вземат предвид разликите в дохода на глава от населението, заплатите на полицаите са на същото равнище като в Швеция и Словения и по-високи от тези в Дания, Естония, Литва и Латвия, е посочено в доклада. Персоналът на МВР бил сред най-добре платените със среден месечен разход на човек в размер от около 1776 лв. за 2016 г. Изрично е посочено обаче, че основната причина за този извод са високите осигурителни вноски, които са 51% от разхода. Освен това МВР плаща частта, дължима от служителите, за разлика от вътрешните ведомства в другите държави в ЕС. За да се осигурят повече средства, било нужно по-късно пенсиониране и намаляване на осигурителните вноски, като част от тях да се поемат от полицаите и пожарникарите.", "date": "2018.08.02", "title": "МВР трябва драстично да съкрати чиновници, съветва Световната банка"}
{"url": "https://www.actualno.com/society/cik-e-osydena-da-vyvede-mashinno-glasuvane-news_687948.html", "text": "   Това реши Софийският административен съд, след като бившите депутати на Реформаторския блок и осъдиха Централната избирателна комисия (ЦИК).     С решението изборната администрация е задължена да въведе машинното гласуване, но от ЦИК съобщиха пред Медиапул, че ще обжалват. Според решението ЦИК трябва да осигури машини за алтернатива на аналоговия хартиен вот във всяка секция, както постановява Изборният кодекс.   По действащия закон във всички избирателни секции в страната , а не само чрез стандартните хартиени бюлетини. Това трябваше да се изпълни на последните парламентарни избори през март 2017 г. Въпреки възможността да обжалват, ЦИК вече нямат полезен ход за отлагане на приетите от закона изисквания.\r\nПо време на последните президентски избори се даде възможност в , а Изборният кодекс задължава машини да има във всяка секция в страната. Върховният административен съд също се произнесе, че машинно гласуване трябва да има във всички секции.  Но преди последните парламентарни избори ЦИК и правителството не успяха да го въведат. Провали се и обществената поръчка за осигуряване на машините, въпреки осигурените финансови средства.     . Аргументите - според тях ЦИК е съдена по реда на Административно процесуалния кодекс, а дейността ѝ се подчинява на Изборния кодекс. Другият аргумент на ЦИК е, че не може да въведе гласуването, без да е обявена обществена поръчка за машините. Това бе и един от аргументите на експертите, които бяха представени в съда.", "date": "2018.08.02", "title": "ЦИК е осъдена да въведе машинно гласуване"}
{"url": "https://www.actualno.com/politics/zaev-i-borisov-edin-do-drug-i-na-ilinden-v-blagoevgrad-news_687947.html", "text": "        Двамата ще участват в церемонията по полагане на венци и цветя на паметника на Гоце Делчев на площад „Македония“ в Благоевград. Това ще е второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.   Точно преди година Борисов и Заев сложиха началото на новите взаимоотношения между двете страни. В края на миналата година в Струмица се проведе съвместно заседание на двете правителства.\r\nПо време на българското председателство София направи всичко възможно Македония да получи покана за започване на предприсъединителни проговори с ЕС. През изминалите 12 месеци бяха подписани множество споразумения между двете държави.  ", "date": "2018.08.02", "title": "Заев и Борисов един до друг и на Илинден в Благоевград"}
{"url": "https://www.actualno.com/cars/tesla-otnovo-otchita-kolosalni-zagubi-news_687980.html", "text": "  Загубите на американския производител на електромобили Tesla Motors за втората четвърт на 2018 г. са состигнали 717,5 млн. долара, което е два пъти повече от същия период на 2017 г. Това съобщи компанията на официалния си сайт.     За сравнение, загубите на компанията за първите четири месеца от годината са в размер на 337 млн. долара. Въпреки това, във финансовия си отчет Tesla съобщава, че приходите през втората четвърт са се увеличили до 4 млрд. долара, което е с 23% повече от тези за първата, както и с 47% повече от същия период на 2017 г. Увеличиеноите е заради продажбите на Model 3, но и загубите се дължат на този автомобил, тъй като в него са вложени огромни средства.   Отбелязва се още, че през юни производството на електромобили на Tesla е достигнало 53 300 бройки, като 40 700 от тях са именно от Model 3. Анализаторите на автомобилния пазар в САЩ очакват съвсем скоро този модел да измести по продажби бензиновите коли от същия клас.\r\nТова ще стане в края на годината, когато Tesla ще стартира производството на най-евтината версия на Model 3. В базовото си оборудване тя ще струва 35 000 долара. Към момента най-достъпният вариант на електромобила, предлаган от компанията, е 49 000 долара. За сравнение, Model S струва между 75 000 и 105 000 долара, а кросоувърът Model X стартира от 80 000 долара.  ", "date": "2018.08.02", "title": "Tesla отново отчита колосални загуби"}
{"url": "https://www.actualno.com/chronicles/irak-okupira-kuvejt-news_687897.html", "text": "  На 25.07.1990 посланикът на САЩ в Ирак се среща със Саддам Хюсеин и иска обяснение за разположените войски по границата с Кувейт, обяснява също, че отношенията между двете страни е препоръчително да останат приятелски; заявява, че Америка няма становище за арабско-арабски конфликти. Ейприл Гласпай заявява също, че „САЩ нямат намерение да започват икономическа война с Ирак”, това Саддам Хюсеин възприема като дипломатическа зелена улица за инвазия в Кувейт. По-късно на въпрос на британски журналисти „Защо са постъпили така?” американката отговаря: „Не смятахме, че ще стигне толкова далеч”. Според САЩ Ирак само искал да наложи натиск, за да му се опрости дълга.         На 2 август 1990 г. Ирак започва инвазията в Кувейт с четири елитни иракски дивизии на Републиканската гвардия, включително и иракската армия.Основната цел на командосите, разположени на хеликоптери и лодки е да нападнат столицата на Кувейт, докато други части превземат летищата и двете авиационни бази. В подкрепа на тези звена, иракската армия изпраща 2 ескадрили хеликоптери, чиято най-важна мисия е транспортиране и подкрепа на иракските командоси в столицата, и впоследствие да подкрепи сухопътните войски. Въпреки това, че Ирак разполага войските си по границата месец преди нападението, кувейтските въоръжени сили не са в бойна готовност. Първата индикация е от радар, който отчита движение на иракската армия на юг. Въоръжените сили на Кувейт се противопоставят, но са със значително по-малка численост. Част от военноморските сили са могли да избегнат залавяне и унищожаване, а 20% от ВВС са изгубени. Въздушната битка с иракските хеликоптери във въздуха се е водила над столицата, нанасяйки тежки загуби на иракските елитни войски. Останалите 80% са били евакуирани в Саудитска Арабия и Бахрейн. Отново на 02.08.1990 Ирак обявява Кувейт за своя 19-та провинция. Според американския президент Джордж Х. У. Буш Ирак възнамерява да нападне Саудитска Арабия и така да вземе контрола над световните запаси на петрол в свои ръце. Организира се международна коалиция срещу окупацията на Кувейт, която цели да върне статута му на суверенна държава и да предотврати появата на световен конфликт. Съветът за сигурност на ООН издава резолюция, с която налага икономически санкции на Ирак. В края на първия ден от инвазията, само малки части на съпротивата са останали в страната. До 3 август последните военни части отчаяно се опитват да забавят действията на иракската армия и да защитят възможно най-много обекти в страната си. Въздушна база Али ал-Салим на ВВС на Кувейт е единствената база, все още непревзета на 3 август. На свечеряване, обаче, Али ал-Салим е окупирана от иракските сили. Оттогава е само въпрос на време, докато всички военни звена бъдат принудени да се оттеглят или да бъдат унищожени. Последните няколко кувейтски резервни части на 35-та механизирана бригада, воюват до следобеда на 4 август, останали без боеприпаси и гориво, те са били принудени да се изтеглят обратно в Саудитска Арабия. Така на практика приключва военна съпротива срещу иракската инвазия.   В резултат на неспазените условия, определени с резолюция от Съвета за сигурност на ООН, за изтегляне на иракските войски от кувейтската територия, на 24.02.1991 започва операция „Пустинна буря”. В нея вземат участие 230000 американски военнослужещи. Армията на международните сили е разделена на две – едната част е разположена на западната граница на Кувейт, а втората – на южната. Основната атака е бързо движение на частите от Франция, САЩ и Великобритания от запад, което има за цел да прекрати връзките между иракските войски в Кувейт и техните бази в Ирак. През това време Саддам Хюсеин разполага голям брой войници и техника в Кувейт. Тези действия предизвикват изпращането на още 200000 американски войници в Саудитска Арабия. По нареждане на президента Буш е извършена една от най-масираните бомбардировки в историята, като целите са военни обекти в Ирак и Кувейт. Започва същинската война - коалиционните сили успяват да изтласкат иракската войска извън столицата само за 4 дни. Армията на Саддам Хюсеин е победена и принудена да се изтегли, тогава запалва над 700 петролни кладенци в северните части на Кувейт и така предизвиква една от най-страшните природни катастрофи на ХХ век. На 100-ния час след началото на войната президентът Буш обявява примирие и на 06.04.1991 г. е сключен мир.    В операция Пустинна буря както е официалното име на акцията, участват малко над 532 000 американски войници. По време на бойните действия загиват 292 от тях, а 467 са ранени. Повече от 600 кувейтски кладенци петрол са подпалени от иракските сили, причинявйки значителни екологични и икономически щети в Кувейт. Петролните пожари са причинени от победената и принудена да се изтегли иракска армия В изгнание е кувейтското кралското семейство и други бивши държавни служители. Започва международна кампания за убеждаване на други страни да окажат натиск върху Ирак, за да освободи Кувейт. Съветът за сигурност на ООН приема 12 резолюции, изискващи незабавно изтегляне на иракските сили от Кувейт, но без резултат. По време на седем месечната иракската окупация, силите на Саддам Хюсеин разграбват огромното богатство на Кувейт и има и съобщения за нарушения на човешките права. Според някои независими организации, на около 600 кувейтски граждани са отвлечени в Ирак. Проучване от 2005 г. разкри, че иракската окупация има дългосрочно неблагоприятно въздействие върху здравето на кувейтското население.    ", "date": "2018.08.02", "title": "Ирак окупира Кувейт"}
{"url": "https://www.actualno.com/business/objavena-e-oficialno-prodajbata-na-oshte-edna-banka-v-bylgarija-news_687968.html", "text": "  Френската банка Societe Generale обяви официално продажбата на българското си подразделение на унгарската OTП, собственик на Банка ДСК. за сделката се появи на сайта на българския бизнес на френската банка - \"Сосиете Женерал Експресбанк\" (СЖЕБ).     Част от продажбата са и дъщерните компании на СЖЕБ - лизинговата компания \"Сожелиз България\" и \"Сосиете Женерал Факторинг\", както и дяловете на застрахователното дружество \"Сожелайф България\" и Регионален фонд за градско развитие (51% собственост на СЖЕБ). Групата \"Сосиете Женерал\" ще остане в България чрез компания си за оперативен лизинг и управление на автопарк АЛД Аутомотив.   Официална информация за сделката ще бъде обявена в близките дни, съобщи авторитетната агенция Reuters само преди няколко часа, цитирана от в. \" \".\r\nПред Reuters експерти твърдят, че цената ще се доближи до тази, при която белгийската KBC купи ОББ и я сля със СиБанк - 610 млн. евро. Възможно е сделката да бъде обявена още този месец Според информацията ръководството на БНБ вече било провело среща с управата на Банка ДСК.  \"Сосиете Женерал Експресбанк\" е седмата по големина в България банка, с активи за 6,7 млрд. лева към юни, показват данни на БНБ. Общият ѝ капитал възлиза на 723 млн. лева.   Унгарската финансова група ОТП контролира втората по-големина банка у нас - Банка ДСК. В началото на тази година изпълнителният директор на унгарската банкова група Шандор Чани заяви, че тя разполага с налични около 1 милиард долара за придобивания и е готова за експанзия в Източна Европа. Сделката, която подлежи на регулаторно одобрение, ще увеличи пазарния ѝ дял по активи до около 19%, което е близо до дела на най-голямата банка у нас - УниКредит Булбанк.", "date": "2018.08.02", "title": "Обявена е официално продажбата на още една банка в България"}
{"url": "https://www.actualno.com/curious/alkoholyt-sposobstva-za-demencijata-news_687969.html", "text": "  Заклетите алкохолици, посветили се на чашката в продължение на десетилетия или повече, са изложени на по-висок риск от деменция в края на живота си, отколкото умерените пиячи според проучване, оповестено от АФП.     Дългогодишните алкохолици са с около 50% по-предразположени към Алцхаймер или друга форма на невродегенеративна болест, предаде БГНЕС.   Навсякъде по света около 7% от хората над 65-годишна възраст страдат от някаква форма на деменция - процент, който нараства до 40 над 85-годишна възраст. Очаква се броят на болните да се утрои до 2050 г.\r\nИзследването, ръководено от Северин Сабиа във Френския национален институт за здравни и медицински изследвания е установило също, че сред умерените пиячи консумиращите вино са с по-нисък риск от деменция, отколкото любителите на бира или спиртни напитки, като уиски, джин или водка.  „Леко до умерено\" пиене е определено за средната възраст като една до 14 напитки на седмица. 14-те напитки на седмица максимум - подобно на указанията в други страни - е еквивалент на 6 средни (175 милилитра) чаши вино с 13% алкохол, 6 халби с четири процентна бира или 14 двайсет и пет милилитрови шота с 40-градусови спиртни напитки.   Световната здравна организация (СЗО) определя за \" тежко хронично пиене\" повече от 60 грама чист алкохол - 6 или повече стандартни напитки за един ден за мъжете и повече от 40 грама на ден за жените.\r\nРезултатите се основават на изследване сред повече от 9 000 британски граждани на възраст между 35 и 55 години.    Регистрирани са почти 400 случая на деменция, появили се средно на 76-годишна възраст.   ", "date": "2018.08.02", "title": "Алкохолът способства за деменцията"}
{"url": "https://www.actualno.com/sciencelogy/sasht-naredi-arest-na-trima-ukrainski-hakeri-v-chujbina-news_687957.html", "text": "  Американските власти наредиха ареста на трима украински граждани за хакерство. Това съобщи пресслужбата на Министерството на правосъдието на САЩ, предаде БГНЕС.     Арестувани са 44-годишният Дмитрий Фьодоров, 33-годишният Фьодор Гладъйр и 30-годишният Андрей Копаков. Първият е арестуван в Полша, вторият - в Германия (и вече предаден на САЩ), третият - в Испания. Искания за екстрадиране в САЩ на Фьодоров и Копаков вече се разглеждат от Полша и Испания, съобщава американското правосъдно министерство.   Повдигнати са федерални обвинения срещу всичките трима граждани на Украйна. Те са обвинени в похищение на данни на американски компании в особено голям размер. Жертви на тримата обвиняеми са станали компании в 47 от 50-те американски щати, както и във федерален окръг Колумбия. Обвиняемите са членове на хакерската група \"Кабанак\", смятана за една от най-активните в света.", "date": "2018.08.02", "title": "САЩ нареди арест на трима украински хакери в чужбина"}
{"url": "https://www.actualno.com/cite/ubedeni-sme-che-cik-njamat-osobeno-jelanie-da-vyvedat-mashinno-glasuvane-news_687977.html", "text": "  Това заяви бившият депутат от Реформаторския блок, бивш председател на СДС и член на \"Демократична България\" Мартин Димитров.     Димитров заяви, че и ГЕРБ, и ДПС, и БСП искат да отменят както машинното гласуване, така и електронното дистанционно гласуване. Нямат смелост да го направят в парламента, затова действат така, подмолно, заяви бившият депутат.  След като ЦИК не изпълняват закона, защо например да го изпълняват гражданите – и на тях им е сложно да плащат данъци, защо да го правят, беше тезата на Димитров. И завърши: „Да вземат да изпълнят закона най-накрая”.   ", "date": "2018.08.02", "title": "Убедени сме, че ЦИК нямат особено желание да въведат машинно гласуване"}
{"url": "https://www.actualno.com/europe/francija-napravi-po-strogo-zakonodatelstvo-za-seksualnoto-nasilie-news_687970.html", "text": "  Френският парламент одобри окончателно законопроект, подпомагащ борбата със сексуалното насилие над непълнолетни, предаде АФП. Това се случва след два неотдавнашни случая, свързани със секс с 11-годишни момичета.     Законопроектът беше приет с мнозинство, без нито един глас \"против\" и с 8 \"въздържали се\" при последния вот в Националното събрание (долната камара на парламента), допълни БГНЕС.   Следвайки предизборната кампания на президента Еманюел Макрон, който обеща да се справи със сексуалното насилие и сексизма, Народното събрание гласува в полза на по-строги наказания за изнасилване и сексуално посегателство срещу непълнолетни и за удължаване на срока за преследване при определени престъпления и случаи на сексуален тормоз.\r\nПромените идват в резултат на публичен протест по два случая, при които двама мъже избегнаха съдебен процес за изнасилване, след като бяха обвинени в секс с непълнолетни момичета.  Всяко сексуално действие на възрастен с дете под 15 години може да бъде третирано като сексуално престъпление съгласно новите промени.   Но прокурорите, които се надяват да осъдят извършителя за изнасилване, трябва да докажат, че сексът е бил по принуда, което е особено сложен въпрос, когато са замесени деца в предтийнейджърска възраст.\r\nЗаконопроектът увеличава от 20 години на 30 години периода за наказателно преследване на сексуални престъпления срещу непълнолетни.    Разпоредбата позволява на жертви на сексуални престъпления да подават жалби в срок от 30 години след като навършат пълнолетие, т. е. до 48-годишна възраст.   ", "date": "2018.08.02", "title": "Франция направи по-строго законодателство за сексуалното насилие"}
{"url": "https://www.actualno.com/asia/izrael-sprja-dostavkite-na-gorivo-za-ivicata-gaza-i-palestina-news_687955.html", "text": "  Израелският министър на отбраната Авигдор Либерман забрани до второ нареждане доставките на бензин, газ и всякакви горива в Палестина. Мярката остава в сила, докато \"терористите\" от Палестина не престанат с палежите си в Южен Израел и по границата, пише Jewish Press.     \"Министърът на отбраната разпореди доставките на газ и гориво да бъдат забранени към Газа през граничния пункт Керем Шалом, започвайки от четвъртък и докато не бъде направено ново изявление. Решението е предприето в светлината на продължаващите терористични  нападения с балони и продължаващото напрежение по (граничната) ограда\", заяви говорителят на министъра.   Керем Шалом остава затворен за износ на търговски стоки към Палестина от две седмици, с изключение на храна, лекарства и медицински продукти.\r\nТова е вторият път, в който Израел прибягва до подобна мярка през последните седмици. Либерман нареди блокада на газовите и горивни доставки по-рано през юли, но отмени решението след спирането на палестинските нападения, припомня Агенция \"Фокус\".  През последните месеци, благодарение на този тип атаки - с балони с огън, бяха подпалени над 1000 пожара и то в земеделски земи. Щетите се изчисляват на 2,4 млн. долара, а изгорените земи са 8000 акра.   ", "date": "2018.08.02", "title": "Израел спря доставките на гориво за Ивицата Газа и Палестина"}
{"url": "https://www.actualno.com/politics/vypros-kym-cik-za-mashinnoto-glasuvane-shtom-ne-spazvat-zakona-zashto-nie-da-plashtame-danyci-news_687976.html", "text": "  Ще изпълним решението на съда, когато то стане окончателно. Това заяви говорителят на ЦИК Александър Адреев във връзка с решението на първа инстанция ЦИК да въведе задължително машинното гласуване за европейските избори догодина.     Александров не даде лично мнение, но заяви, че . Говорим за над 12 000 машини, това са 60 ТИР-а, посочи говорителят на ЦИК пред Нова телевизия.   Има вече 18 месеца закъснение на ЦИК по изпълнението на закона, който е императивен, каза бившият депутат Мартин Димитров. , добави Димитров, припомняйки, че той и друг бивш депутат – Петър Славов, заведоха това дело, което е второ спечелено от тях. Нека спрат да протакат, призова бившият председател на СДС. За 18 месеца имат около 50 нарушения на Изборния кодекс, категоричен беше Димитров. . На въпрос колко време и пари трябват, за да се изпълни въвеждането на машинно гласуване, отговорът беше – с конкретни срокове не искам да се ангажирам.  Първото машинно гласуване – експериментално, беше през 2009 година. , каза иронично Димитров. И заяви, че и ГЕРБ, и ДПС, и БСП искат да отменят както машинното гласуване, така и електронното дистанционно гласуване. Нямат смелост да го направят в парламента, затова действат така, подмолно, заяви бившият депутат.  След като ЦИК не изпълняват закона, защо например да го изпълняват гражданите – и на тях им е сложно да плащат данъци, защо да го правят, беше тезата на Димитров. И завърши: \" \".   ", "date": "2018.08.02", "title": "Въпрос към ЦИК за машинното гласуване: Щом не спазват закона, защо ние да плащаме данъци?"}
{"url": "https://www.actualno.com/dobrich/v-shabla-nameriha-umrjalo-divo-prase-chakat-se-rezultati-za-afrikanska-chuma-news_687960.html", "text": "  Труп на диво прасе е открит на територията на община Шабла, съобщават от пресцентъра на областната управа, предаде БГНЕС.     Вече е взета проба от мъртвото животно, която е изпратена в лаборатория за изследване, предвид опасността от африканска чума. Лабораторните резултати се очакват до края на седмицата.   Районът, където е намерено мъртвото животно, е отцепен от полицията. След като е взета проба, трупът на дивото прасе е загробен, посочват от пресцентъра на областната управа.\r\nВетеринарните лекари предупреждават да се наблюдават домашните животни и при най-малки съмнения да се търси помощ от ветеринарните лекари по общини. С помощта на кметовете на населени места се извършва преброяване на задните дворове, като до момента е ясно, че на територията на община Шабла има около 90 на брой, в които се отглеждат прасета.  ", "date": "2018.08.02", "title": "В Шабла намериха умряло диво прасе, чакат се резултати за африканска чума"}
{"url": "https://www.actualno.com/asia/turcija-se-zakani-da-si-vyrne-na-sasht-zaradi-sankciite-sreshtu-turski-ministri-news_687959.html", "text": "  Анкара заплаши, че ще си отмъсти, след като Вашингтон наложи санкции на турските министри на правосъдието и вътрешните работи във връзка със случая с американския пастор Брансън. Турция като предупреди, че тези действия могат да увредят връзките между двете страни, предаде БГНЕС.     \"Няма съмнение, че това ще навреди сериозно на конструктивните усилия за решаване на проблемите между двете страни\", се казва в изявление на външното министерство на югоизточните ни съседи.   \"Без отлагане ще има отговор на това агресивно отношение, което няма да послужи за никаква цел. Призоваваме администрацията на САЩ да се откаже от това погрешно решение\", добави министерството.\r\nСанкциите замразяват всякакво имущество или активи на американска земя, притежавани от двамата министри Абдуллах Гюл и Сюлейман Сойлу и забраняват на американските граждани да осъществяват бизнес с тях.  Гюл вече заяви в Twitter, че няма активи в чужбина. \"Нямам нито засадено дърво, нито едно пени в САЩ или друга страна извън Турция\", каза той.   Следващото изслушване на пастор Брансън по обвинението за участие в опита за преврат в Турция отпреди две години е насрочено за 12 октомври. Преди да премине към задържане под домашен арест миналата седмица,  Брансън, който ръководи протестантска църква в азиатския град Измир,  прекара почти две години в затвора. Пасторът е изправен пред заплахата да влезе в затвора за над 35 години,  обвинен е в извършване на действия от името на две терористични  организации - групата, водена от установилия се в САЩ Фетуллах Гюлен,  обвинен за неуспешния преврат от юли 2016 г. и Кюрдската работническа  партия (ПКК).\r\nМеждувременно турската лира падна до рекордно ниско ниво от 5 лири за долар - минути след като бяха обявени санкциите. Лирата загуби над 1,6% от стойността си спрямо щатския долар след хода на Вашингтон.    ", "date": "2018.08.02", "title": "Турция се закани да си върне на САЩ заради санкциите срещу турски министри"}
{"url": "https://www.actualno.com/showbusiness/nikol-kidman-i-charlijz-teron-shte-uchastvat-v-skandalen-film-za-fox-news-news_687971.html", "text": "  Никол Кидман и Чарлийз Терон ще бъдат звездите в нов филм за бившите легенди на Никол Кидман и Чарлийз Терон  ще участват в скандален филм за Fox news Гретхен Карлсън и Мегън Кели - първите, говорили за сексуален тормоз в ефир, още преди началото на движението #MeToo.     Кидман ще играе Карлсън, бившата Мис Америка, учила в Станфорд и Оксфорд и известна личност във Fox news, която обвини покойния медиен магнат Роджър Ейлс в сексуален тормоз.   „Върайъти“ съобщи, че Терон ще изиграе Кели, която бе изстреляна в светлините на прожекторите заради сблъсъка с Доналд Тръмп по време на кампанията му за президентските избори през 2016 г., допълни БГНЕС.\r\nИзгряващата австралийска звезда Марго Роби е също в преговори, за да се присъедини към актьорския състав, написа Холивуд рипортер.  Продуцентите заявиха, че филмът за жените на Фокс Нюз е понастоящем без заглавие.   Ейлс, който съоснова Fox news и помогна за преоформяне на консервативната американска политика, бе принуден да подаде оставка през юли 2016 г. заради обвинения в сексуален тормоз от Карлсън и последвал съдебен птоцес. Той отрече всички твърдения и умря по-малко от година по-късно, през май 2017 г.\r\nПод ръководството на Ейлс, Фокс се превърна в най-гледания новинарски канал в САЩ - изява за ключови консервативни политически коментатори. Той също така беше основен съветник на редица републикански президенти - от Ричард Никсън до Роналд Рейгън и беше близо до Тръмп.    Карлсън заяви, че е била уволнена, отказвайки на набезите му.   Делото отвори портите за порой от обвинения на жени, включително Кели, които го обвиниха, че ги е опипвал или им е отправял нежелани намеци.", "date": "2018.08.02", "title": "Никол Кидман и Чарлийз Терон  ще участват в скандален филм за Fox news"}
{"url": "https://www.actualno.com/crime/vhodovete-i-izhodite-na-burgas-sa-zatvoreni-zaradi-akcija-sreshtu-grupa-na-mitio-ochite-news_687981.html", "text": "  Входовете и изходите на Бургас са блокирани заради специализирана акция на прокуратурата срещу група, ръководена от несебърския бос Димитър Желязков-Митьо Очите, съобщи .     По информация от източници от МВР задържани са около 15 души, до близки до обкръжението на Очите. Засега той не е арестуван. Предполага се, че е в чужбина. Основната дейност на групата била разпространение на дрога, рекет, телесни повреди, изнудване.   Ролята на Очите била конспиративна и директно не общувал с подчинените си. Преди години Очите изтърпя присъда като наркобос. Той оцеля преди 2 г. след стрелба в заведение.", "date": "2018.08.02", "title": "Входовете и изходите на Бургас са затворени заради акция срещу група на Митьо Очите"}
{"url": "https://www.actualno.com/europe/nova-peticija-za-nov-referendum-otnosno-brexit-sybra-stotici-hiljadi-podpisi-news_687956.html", "text": "  Повече от 400 000 души подписаха петиция във Великобритания в подкрепа на нов референдум за Brexit, което ще позволи на гражданите да имат решаваща дума по отношение на сключване на споразумение с ЕС за по-нататъшно сътрудничество. Това съобщи британският вестник The Independent, който по-рано инициира събирането на подписи, предаде БГНЕС.     Поддръжника на петицията и бивш министър на образованието Джъстин Грининг, който през януари тази година реши да напусне британското правителство, заяви, че много от членовете на парламента и редица високопоставени членове на кабинета са съгласни с това, че ново гласуване може да бъде единствения начин да се излезе от Brexit безизходицата. Кампанията е подкрепена от бившия британски премиер Тони Блеър (1997-2007 г.), лидера на партия Либерални демократи Винс Кейбъл и бившия главен прокурор Доминик Грийв.   Референдумът за оттеглянето на Обединеното кралство от Европейския съюз се състоя на 23 юни 2016 година. Той беше спечелен с 51,9% от опонентите на европейската интеграция. Година по-късно започнаха официални разговори между Лондон и Брюксел за условията, при които Великобритания ще се оттегли от ЕС.\r\nПреговорите по Brexit трябва да продължат до ноември 2018 г., след което споразумението да бъде одобрено от Европейския парламент и Уестминстър. Самият Brexit ще завърши на 29-ти март, 2019 година, след което, според плана, трябва да настъпи преходен период за въвеждане на условията му, който ще продължи до 31 декември 2020 година.  ", "date": "2018.08.02", "title": "Нова петиция за нов референдум относно Brexit събра стотици хиляди подписи"}
{"url": "https://www.actualno.com/sofia/otkrivat-centyr-za-malki-hora-v-sofija-news_687961.html", "text": "  Център за интегриране, рехабилитация и социални дейности за хора с нисък ръст предстои да отвори врати в София. Подобна услуга се създава за първи път у нас, а освен на място специалистите ще оказват помощ и чрез мобилен екип из цялата страна, а също и през Интернет. Центърът се очаква да заработи през октомври, предаде БГНЕС.     Инженер Светослав Чернев, президент на \"Малки български хора\" коментира новината така: \"Ще има изцяло адаптирана среда за живеене на малки хора\".\r\nПо думите му, ще бъдат осигурени психолог, рехабилитатор, социални работници, както и специална маса за масажи, шведска стена, велоергометри, бягащи пътеки, килимчета за упражнения.", "date": "2018.08.02", "title": "Откриват Център за малки хора в София"}
{"url": "https://www.actualno.com/america/sasht-odobri-716-mlrd-dolara-za-otbrana-news_687963.html", "text": "  Сенатът на САЩ одобри предложените 716,3 милиарда долара за отбрана с оглед на целта за засилване на военните разходи и подсилване на позицията на САЩ срещу Русия. Законът за националната отбрана е приет с 87 срещу 10 гласа от Сената и сега се отправя към Белия дом за подписа на Тръмп, предаде БГНЕС.     Законопроектът предвижда 69 млрд. долара за военно финансиране, част от което ще отива за операции при извънредни ситуации в чужбина, въвежда увеличение на заплатите с 2,6% за членовете на въоръжените сили и осигурява десетки милиарди за модернизирането на въздушния и морски флот на Пентагона и противоракетната защита. .   Поддръжниците на разпоредбата подчертават, че промяната ще помогне на някои страни да се освободят от руското влияние.\r\nЗаконопроектът също така разширява ограниченията за американско-руското военно сътрудничество и отпуска 65 млн. долара за преустройство на американския ядрен арсенал чрез разработване на нови ядрени оръжия.  ", "date": "2018.08.02", "title": "САЩ одобри 716 млрд. долара за отбрана"}
{"url": "https://www.actualno.com/africa/nasilie-v-zimbabve-zaradi-vyzmojni-izborni-izmami-vlastta-obeshtava-oshte-silovi-merki-news_687962.html", "text": "  Най-малко трима души бяха убити в Зимбабве, когато войници откриха огън по тълпи от протестиращи срещу предполагаеми измами в изборите тази седмица, предаде БГНЕС.     Великобритания призова за въздържание от насилие. Британският министър на външните работи Хариет Балдуин заяви в Twitter, че е \"дълбоко загрижена\" от насилието в Зимбабве след първото национално гласуване, откакто автократичният президент Робърт Мугабе бе принуден да сдаде властта през ноември.   \"Призоваваме политическите лидери на Зимбабве да поемат отговорност да осигурят спокойствие и сдържаност в този критичен момент. Ние продължаваме да наблюдаваме отблизо ситуацията\", каза тя.\r\nГрупата за човешки права \"Амнести интернешънъл\" призова властите на Зимбабве да вземат \"бързи и ефективни\" мерки срещу смъртоносните военни действия.  \"Поведението на армията трябва да бъде незабавно разследвано, а отговорните трябва да бъдат изправени пред съда\", каза Колм О'Куаначаин, действащ генерален директор на базираната в Лондон организация. \"На хората трябва да им бъде гарантирано правото да протестират\", добави той.   Изборите в понеделник бяха насочени към прекратяване на годините на насилствени избори и брутални репресии срещу несъгласието с управлението. Но настроението бързо премина в гняв и хаос, когато поддръжници на Движението за демократична промяна (ДДП), заявиха, че са били измамени при преброяването на изборите.\r\nОфициалните резултати показаха, че управляващата партия Африканския национален съюз на Зимбабве-Патриотичен фронт печели най-много места в парламентарните избори - засилвайки шансовете на президента Емирсън Мнангагва да заеме властта в президентската надпревара. Мнангагва беше буквално дясната ръка на Мугабе.    Поддръжниците на ДДП, според които техния лидер Нелсън Чамиса печели гласуването, гориха гуми и изтръгваха пътни знаци, след като протеста се разпространи от щаба на партията в целия град Хараре.   Полицията потвърди смъртта на трима души, а Мнангагва направи изявление, в което обвини опозицията за размириците и смъртните случаи. А  правителството на Зимбабве обеща да въведе наказателни мерки за гарантиране на сигурността и за предотвратяване на по-нататъшни безредици.\r\n\"Ние няма да толерираме нито едно от действията, на които бяхме свидетели днес\", каза министърът на вътрешните работи Оберт Мпофу на пресконференция късно през нощта. \"Опозицията ... вероятно е интерпретирала нашия опит за разбиране като слабост, изпитвайки нашата решителност , но правят голяма грешка\".", "date": "2018.08.02", "title": "Насилие в Зимбабве заради възможни изборни измами, властта обещава още силови мерки"}
{"url": "https://www.actualno.com/america/ot-belija-dom-opravdaha-trymp-zaradi-natiska-mu-sreshtu-glavnija-prokuror-otnosno-ruskata-namesa-news_687958.html", "text": "  Обръщението на президента Доналд Тръмп към правосъдния министър и главен прокурор на САЩ Джеф Сешънс да прекрати разследването на намесата на Русия в изборите в САЩ през 2016 година, ръководено от специалния прокурор Робърт Мълър, не е било разпореждане, задължително за изпълнение. Такова обяснение даде на редовна пресконференция прессекретарят на американския лидер Сара Сандърс, коментирайки поредната порция изявления на Тръмп в Twitter по въпроса.     \"Това не е заповед. Това е мнението на президента\", заяви официалният говорител на американската администрация. От нейната гледна точка в случая \"няма оказване на съпротива от страна на Тръмп, засягаща правосъдието\". \"Президентът просто се съпротивлява на това. Има причина, поради която да е ядосан\", каза Сандърс.   Припомняме, че незабавно да спре разследването на предполагаемата намеса на Русия в изборите в САЩ през 2016 година. Главният прокурор \"трябва незабавно да спре този лов на вещици\", написа Тръмп в профила си в Twitter. Това стана, след като началникът на президентската му кампания Пол Манафорт беше изправен на съд. Не е тайна и, че Тръмп недолюбва Сешънс, като дори публично говореше преди време, че ще го освободи.", "date": "2018.08.02", "title": "От Белия дом оправдаха Тръмп заради натиска му срещу главния прокурор относно руската намеса"}
{"url": "https://www.actualno.com/society/115-g-ot-ilindensko-preobrajenskata-epopeja-news_687933.html", "text": "        Илинденско-Преображенско въстание от 1903 г. в Македония и Одринско е връхна точка в национално-освободителната борба на македонските и тракийски българи. Организатор на въстанието е Вътрешната Македоно-Одринска революционна организация (ВМОРО). През януари 1903 г. част от членовете на ЦК свикват конгрес в Солун, който взема решение да се вдигне повсеместно въстание в Македония и Одринско. На Смилевския конгрес на Битолския окръг на ВМОРО се решава въстанието да започне в окръга на 2 август (Илинден). Началото на бойните действия в Одринско се определя за 19 август (Преображение), а Серският окръг трябва да се вдигне на 27 септември (Кръстьовден). Следователно се възприема идеята за перманентна революция. Въстанието обхваща едновременно всички райони на Битолския революционен окръг. Освободени са планински райони на Битолска, Леринска, Костурска, Охридска и Кичевската кааза (околия).   В освободеното Крушево е обявено временно управление, известно под името Крушевска република, която просъществува 10 дни. В града е образувано временно правителство, в което влизат представители на трите общности - българи, власи и гъркомани. Никой не посяга срещу мирното турско население. \"Доблестно въстание срещу цяла империя\" - възхищава се един австро-унгарски дипломат. Началото на въстаническите действия в Битолски окръг дава тласък на революционното движение и в Одринска Тракия. Съгласно с решенията на Солунския конгрес за обявяване на масово въстание в Странджанския район е свикан конгрес в местността Петрова нива, който изработва план за действията и избира главен щаб в състав: Михаил Герджиков, Лазар Маджаров и Стамат Икономов. На 18 август бойните действия започват. Освободени са Василико (дн. Царево) и Ахтопол, изтласкват се турските части към Малко Търново и Лозенград.\r\nСпоред данните на мемоара на вътрешната организация от 1904 г. в Битолския и Одринския революционен окръг са станали 239 сражения, в които вземат участие 26 000 въстаници срещу 350-хилядна войска. В сраженията загиват 994 въстаници, опожарени са 201 села, убити са 4600 души от мирното население, а други 25 000 души, жители от Македония и Одринско, избягват в Княжеството. Тези цифри са доказателство за непримиримостта на населението в Македония и Одринско със съществуващия национален и социален гнет, за непреклонната му воля да живее свободно, за стремежа му да отхвърли окончателно османското господство. И ако в днешния ден за новите поколения това е отдалечено време, погледнато с много романтичен или скептичен поглед, нека се върнат към него със стиховете или дневниците на Пейо Яворов. А винаги тетралогията на Димитър Талев ще бъде не само звън на Преспанските камбани или Гласовете, които звучат, а и най-възвишеният паметник за Илинден, каквото може да бъде само писменото слово.  ", "date": "2018.08.02", "title": "115 г. от Илинденско-преображенската епопея"}
{"url": "https://www.actualno.com/celebrate/prenasjane-moshtite-na-sv-pyrvomychenik-i-arhidjakon-stefan-news_687875.html", "text": "  Тоя ден се възпоменава пренасянето на мощите на св. първомъченик Стефан. За мястото, гдето светите мощи се намирали, получил откровение йерусалимският презвитер Лукиан. Тялото на св. Стефан лежало в пещерата в някогашното имение на еврейския учител Гамалиил. Там били погребани по-късно самият Гамалиил със сина си Авив и Никодим. Над техните гробници построили църква. Мощите на първомъченика най-напред били пренесени в Йерусалим, а по-късно – в Цариград.*         ", "date": "2018.08.02", "title": "Пренасяне мощите на св. първомъченик и архидякон Стефан"}
{"url": "https://www.actualno.com/smolyan/oblastnijat-krizisen-shtab-zasedava-izvynredno-v-smoljan-news_687996.html", "text": "        Свлачището към чепеларското село Забърдо е разчистено и е въведена времена организация на движение до селото и природния феномен „Чудни мостове“.   Заради проливния дъжд от изминалата нощ опасността от падащи камъни е повишена.\r\nПрепоръката на общинското ръководство в Чепеларе е ако не се налага, да не се преминава оттам.  Частичното бедствено положение в Девин остава, то важи за селата Осиково, Чуреково и Михалково.   Днес заместник-министърът на регионалното развитие и благоустройството Валентин Йовев и зам.-областният управител Владимир Гърбелов ще направят оглед на свлачището по пътя за село Забърдо.\r\nДоц. Стефчо Стойнев – ръководител на експертна комисия към Агенция „Пътна инфраструктура“ и областният управител Недялко Славов ще направят оглед на срутището между Смолян и Мадан край село Тикале. След свлачището към Забърдо зам.-министър Йовев ще провери състоянието и на срутището по главния път.    После ще участва в заседанието на Областния кризисен щаб, на което се очаква да присъстват и геодезисти, за да се предприемат мерки за укрепване на свлачищата в региона.", "date": "2018.08.02", "title": "Областният кризисен щаб заседава извънредно в Смолян"}
{"url": "https://www.actualno.com/asia/erdogan-pak-zagovori-za-smyrtno-nakazanie-v-turcija-news_687964.html", "text": "  Турският президент Реджеп Ердоган изрази готовността си да върне смъртното наказание в Турция, при условие че в парламента бъде приет подходящ закон, предаде БГНЕС.     Ердоган заяви това на погребението на жена и нейния 11-месечен син в град в централния окръг Сивас. Жената и бебето бяха убити при взрив на ръчно изработено взривно устройство на път в Югоизточна Турция, вероятно поставено от кюрдски бойци, съобщи МИА.   \"Знаете, че сме много чувствителни към този въпрос. Ако законът бъде приет в парламента, ще го ратифицирам, защото знаем каква е позицията на убийците. Знаем също, че те трябва да плащат за злодеянията си\", каза Ердоган.\r\nТурският президент не изключи възможността за провеждане на референдум по този въпрос.  ", "date": "2018.08.02", "title": "Ердоган пак заговори за смъртно наказание в Турция"}
{"url": "https://www.actualno.com/society/prognoza-za-vremeto-2-avgust-chetvyrtyk-news_687952.html", "text": "  Днес преди обяд ниската облачност ще се разкъсва и намалява и в повечето райони ще се установи предимно слънчево време. След обяд главно в Западна и Централна България ще се развива купеста и купесто-дъждовна облачност и на места там отново ще превали и прегърми. Максималните температури ще са между 28° и 33°, в София – около 28°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).     По Черноморието ще е предимно слънчево. Сутринта в отделни райони ще е с ниска облачност или мъгла. Ще духа слаб до умерен североизточен вятър. Максималната температура на въздуха ще е 27-30°. Температурата на морската вода е 25-27°. Вълнението на морето ще е 2-3 бала.   Над планините ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23°, на 2000 метра – около 16°.\r\nПрез следващите дни температурите ще останат без съществена промяна. В петък сутринта ще бъде предимно слънчево, около и след обяд ще има временни, но значителни увеличения на облачността. Превалявания ще има на малко места в Източна България и планинските райони на Западна. Ще духа слаб до умерен вятър от изток-североизток. През почивните дни ще бъде почти без валежи. Ще преобладава слънчево време с временни увеличения на облачността.  ", "date": "2018.08.02", "title": "Прогноза за времето - 2 август (четвъртък)"}
{"url": "https://www.actualno.com/europe/boris-djonsyn-e-novijat-favorit-za-lider-na-konservativnata-partija-news_687973.html", "text": "  Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Brexit се е приела добре сред масовите членове на Консервативната партия, пише британският вестник The Independent.     Ново проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид, допълва агенция Фокус.   Видният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на „ConservativeHome“.\r\nПрез миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит.  За първи път видният поддръжник на Brexit излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС.   Отделна анкета за „ConservativeHome“ разкрива, че 45 процента от консервативните привърженици искат Тереза Мей да подаде оставката си още сега.\r\nБританският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа.    Външният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Brexit без споразумение се увеличава с всеки изминал ден.   ", "date": "2018.08.02", "title": "Борис Джонсън е новият фаворит за лидер на Консервативната партия?"}
{"url": "https://www.actualno.com/business/tehnicheskite-i-komunikacionni-umenija-uspeshnata-kombinacija-v-teh-industrijata-news_686963.html", "text": "   би бил отличен избор за развитието на вашата кариера, ако искате да следвате вашата страст и да работите в сферата на технологиите. Ние вярваме, че ИТ експертите са като нинджи, защото те притежават интуиция, свръхсетивни възприятия и шесто чувство към всички иновативни неща. Те знаят какво е необходимо, за да бъдат най-добрите и да надминават всички очаквания. Ние ценим особено много техническата експертиза и опит и предоставяме възможно най-доброто изживяване за нашите клиенти.     Офисите на Tek Experts са като втори дом за нас, така че ще можете да се насладите на чудесна комбинация от работна среда и социални пространства. Предлагаме гъвкаво работно време и възможност за релокация в случай, че се интересувате от работа в чужбина - какво ще кажете за Малта, Виетнам или дори Китай? Ще бъдете заобиколени от най-различни хора от цял ​​свят. Какъв по-добър начин да започнете кариерата си от това да работите в динамична и постонянно променяща се работна среда, в която всички общуват активно помежду си и си сътрудничат.\r\nИ тъй като ентусиазмът е ключът към успеха, за нас няма значение дали сте на 17 или на 70 години- може да се присъедините към нашия екип от експерти и да ни покажете уникалните си умения. Защото ние ще ви дадем възможност да разкриете не само вашия потенциал, но и да се развивате в лично и професионално отношение.  Нещо повече - ние сме като едно голямо семейство, в което предлагаме възможности за всички, като инвестираме в изграждането на приятелска среда чрез различни забавни дейности и допълнителни обучения. И като всяко „семейство“ ние имаме своите силни женски фигури. В Tek Experts жените са приблизително 45% от целия екип, а нашият управителен съвет е съставен от 71% жени. Впечатляващо, не мислите ли?! Споделяме идеята, че жените са много добри професионалисти в технологично отношение и техните способности допринасят изключително много за развитието на компанията.   При нас ще имате възможност да се се учите от най-добрите, защото знанието е от ключово значение за успеха и изключителните постижения, но преди всичко знанието трябва да се споделя. Както знаете, всеки един професионалист дължи уменията си и на своите ментори. Ето защо вярваме, че придобиването на знания и споделянето им, ни прави още по-силни и по-конкурентни. Ние сме поели дългосрочен ангажимент за инвестиция в развитието на нашите служители и осигуряваме най-добрите програми за обучение в индустрията.\r\nТова не е всичко, което ще получите при нас. Можете да се присъедините към нашата общност от служители, които са избрали да надградят над професионалните си успехи, като допринасят за социално отговорни каузи и иниациативи, като например подпомагане на хранителни банки, ремонт на обществени сгради, набиране на средства за благотворителни организации и още много други. От вас се иска ентусиазъм, а вие можете да разчитате на нашата подкрепа, защото, ако една идея е важна за вас, то тя е от значение и за нас.     ", "date": "2018.08.02", "title": "Техническите и комуникационни умения - успешната комбинация в тех индустрията"}
{"url": "https://www.actualno.com/america/premieryt-na-nova-zelandija-se-vryshta-na-rabota-sled-6-sedmici-majchinstvo-news_688008.html", "text": "  Новозеландският премиер Ясинда Ардърн приключи отпуска си по майчинство и веднага обяви, че нейното бебе Неве ще я придружи по време на визитата ѝ в ООН следващия месец.     След като посвети шест седмици на бебето си, 38-годишната Ясинда каза, че очаква да се върне на работа, съобщи БГНЕС.   Ардърн избра да работи от дома си в Окланд до уикенда, когато тя ще се премести в столицата Уелингтън.\r\nТя каза, че тя и партньорът ѝ Кларк Гейфорд искат да защитят личното пространство на бебето си, но \"в същото време искаме да бъдем семейство и аз имам много публична работа\".  Гейфорд, водещ на телевизионно шоу, планира да бъде баща вкъщи и да поеме основно грижите за дъщеря им.   Aрдърн каза пред stuff.co.nz че ще пътуват като семейство в ООН в Ню Йорк, където тя трябва да говори.\r\n\"Може би програмата за (срещата на ООН) е фокусирана върху неща като жените, децата и изменението на климата - много силни теми в тези области\", каза тя.    Вместо да се занимава с държавни дела по време на отпуска по майчинство, Ардърн се грижела за „храненето, съня и пелените“.   ", "date": "2018.08.02", "title": "Премиерът на Нова Зеландия се връща на работа след 6 седмици майчинство"}
{"url": "https://www.actualno.com/curious/znaete-li-zashto-bukvite-na-klaviaturata-imat-tazi-podredba-video-news_687995.html", "text": "        Стандартните латински букви, които имаме на клавиатурите са взаимствани от пишещите машини. Те се появяват през 20-те години на 19 век и макар да е остаряла технология, някои хора предпочитат да пишат все още на тях.   Дейността на пишещата машина е изцяло механична. Когато се натисне някой клавиш, той придвижва чукче с отлята матрица на съответната буква, която се отпечатва върху хартията. Чукчето удря по напоена с мастило лента и чудото се случва.\r\nПрез първите години след появата си, пишещите машини и азбучния ред вървят ръка за ръка, но много бързо скоростта на писане се е увеличила. Много от чукчетата не успявали да се върнат бързо на мястото си и постоянно се удряли едно в друго. Много от най-използваните букви в английският език се намират близо до една до друга, което е причината за неработещия азбучен ред.  Това бил голям проблем за производителите на пишещи машини и е трябвало бързо да намерят решението му. Те съставили клавиатура, в която най-срещащите се букви в текстовете били поставени така, че да са по-далече от показалците на ръцете. По този начин се е стигнало и до известната в момента QWERTY клавиатура.   В днешните компютри няма проблем с удрящи се букви, но подредбата е останала. тя се смята за удобна и най-малко изморителна при бързо и дълго писане.        ", "date": "2018.08.02", "title": "Знаете ли защо буквите на клавиатурата имат тази подредба? (ВИДЕО)   "}
{"url": "https://www.actualno.com/sofia/fandykova-njama-da-pozvolim-lesno-da-se-stroi-na-mjastoto-na-kulturni-pametnici-news_687979.html", "text": "  Вероятно се разчита на подобни неща, но най-сигурната защита е в Подробния устройствен план (ПУП). Така столичната кметица Йорданка Фандъкова коментира темата с Царските конюшни. Тя увери, че там може да има само надсторяване и повтори, че оценката на имота е за 18 млн. лева, но в съда има искане за втора оценка.      , продължи Фандъкова, която уточни, че това било \"истинска битка\" и Царските конюшни не били единственият случай. Три пъти съм глобявала собственика на Захарна фабрика по 100 000, също толкова за къщата на Яворов, за тази на Фингов – затова максималната глоба по Закона за устройство и застрояване на Столична община за юридическо лице вече е 200 000 лева, за физическо – 50 000 лева, каза кметицата, която уточни пред Нова телевизия, че всяка глоба се обжалва в съда.    , бяха думите на Фандъкова по отношение на опитите за застрояване на имоти със сгради културна ценност. Кметицата счита, че купуването на стари сгради, с културно-историческа ценност, се прави само и единствено заради имота, който в общия случай е много апетитен.\r\nФандъкова даде като добър пример за сгради-паметници на културата район \"Възраждане\". Пет такива сгради вече били реставрирани, три се реставрирали, а за още 16 течала процедура.  На въпрос относно трамвайната инфраструктура, Фандъкова обяви, че не било вярно, че при нейното управление били затворени 10 км такава инфраструктура, както твърди \"Спаси София\". Тя посочи, че наистина поела ангажимент да запази трамвай номер 6, но било много важно да се реши казусът с маршрута по бул. \"Скобелев\", където се вдига шум под прозорците на хората, и били предложени няколко проекта, като спечелил този, в който се пуска тролей там, където вървеше шестицата - между \"Хемус\" и басейна \"Спартак\".   Кметицата на София предупреди и за фалшив профил с нейното име във Facebook, от който се събирали пари. Профилът е с име на латиница – Yordanka Fandakova, но няма т.нар. синя чавка (V), с която социалната мрежа удостоверява автентичност на даден профил. Заради случая е изпратен сигнал до ГДБОП.     ", "date": "2018.08.02", "title": "Фандъкова: Няма да позволим лесно да се строи на мястото на културни паметници"}
{"url": "https://www.actualno.com/society/preduprejdavat-za-povishena-opasnost-ot-myrtvo-vylnenie-v-cherno-more-news_687991.html", "text": "  Спасители отправят предупреждения към туристите, че през месец август има повишена опасност от мъртво вълнение в Черно море, предаде агенция \"Фокус\".     На 2 август се почита по стар стил паметта на свети пророк Илия. Според народното поверие на Илинден не се ходи на плаж, защото морето взима жертва на този ден. Някои казват, че „морето се обръща“, започват да духат есенните ветрове, които менят непрекъснато посоката си, излизат вълнения и мъртво течение, известно още като „солуган“. Една от опасностите, които крие морето, е именно т.нар. мъртво вълнение, което се образува близо до брега и е перпендикулярно на него.   На повърхността мъртвото вълнение изглежда като спокойна ивица вода с различен цвят, разкъсала непрекъснатата линия от приливни вълни. За съжаление, визуално можем да го различим едва в 20% от случаите. Червеният флаг на спасителните постове е знак към летовниците за рискове и за мъртво вълнение. . .  ", "date": "2018.08.02", "title": "Предупреждават за повишена опасност от мъртво вълнение в Черно море"}
{"url": "https://www.actualno.com/curious/zodija-lyv-v-lubovta-news_687984.html", "text": "  Представителите на зодия Лъв са много самоуверени и винаги целят да са център на внимание. Връзката с Лъв е доста динамична и интригуваща, с тях никога не е скучно, но пък са доста особени хора и трябва да се внимава във взаимоотношенията с тях. Ето малко повече за любовта с Мъж и Жена Лъв.         Той мрази да бъде засенчван. Обикновено е суетен, интересува се от скъпи и луксозни развлечения и много държи на външния си вид. Търси жена за себе си, която да споделя същите интереси. Би прекратил връзката си, ако тя го засенчва по някакъв начин. За него идеалната жена е тази, която има собствена професия, дори бизнес и за нея не е проблем да се издържа сама. Не търси такава, която да разчита на неговите доходи напълно. Мъжът Лъв рядко е склонен към изневяра, но се влюбва за кратко и често. Ако се влюби истински е много всеотдаен, дава всичко за жената до себе си и я защитава от всичко. За него не е трудно да прелъсти която и да е дама, защото има специфично държание. Дарява любимата си с много внимание, но изисква същото. Обаче не трябва да прекалявате, защото не им допада прекаленото сближаване още в началото на връзката. Той няма да се привърже към вас веднага, защото му е нужно време, за да се отдаде напълно. Понякога се затваря в себе си, особено когато има проблеми или нещо го мъчи. Не се притеснявайте в такива случаи, Лъвовете имат моменти, в които търсят усамотяване и не искат да бъдат притеснявани. В такива моменти те премислят и взимат решения, не говорят с никого и за определен период от време се затварят в себе си.   Тя също като мъжа Лъв е много суетна, държи да я ухажват и да я обсипват с подаръци. Обикновено успява да съчетае връзката си с личните ангажименти. Тя привлича погледите на мъжете само минавайки. Държи на лоялността и не уважава изневярата. Връзката с жена Лъв  е балансирана и спокойна. Тя търси нови занимания, обича предизвикателствата и избягва скучното ежедневие. Прави връзката динамична и интересна. Когато се влюби тя е заслепена, винаги е оптимистично настроена, дори да вижда, че нещата не се развиват както трябва. Тя страда дълго след раздяла и я понася трудно. Жената Лъв иска или всичко, или нищо – не се задоволява със средно положение. Дарява любимия си с много внимание и ласки, но когато той не отвърне със същото става гневна и това може да доведе до раздяла. Тя търси уважение в една връзка, иска да и се възхищават, но за да я спечелите трябва и тя да се възхищава на вас. Тя държи на външния си вид, стреми се да е перфектна във всяко едно отношение и изисква същото от мъжа до себе си. Той трябва да е авторитетна личност, достойна за уважение – също като нея. Когато се влюби, тя забравя за всичко друго, напълно отдадена е, но и е много ревнива.   ", "date": "2018.08.02", "title": "Зодия Лъв в любовта "}
{"url": "https://www.actualno.com/asenovgrad/spira-se-dvijenieto-na-avtomobili-po-pytja-asenovgrad-smoljan-news_688012.html", "text": "  Спира се движението на автомобили по пътя Асеновград - Смолян. Причината е паднало значително количество скална маса и на двете платна на около 3-4 км след Бачково, в посока Смолян.     Обходният маршрут е Кричим-Девин. Очаква се разчистването да започне със специализирана техника, на място са полицейски служители.    ", "date": "2018.08.02", "title": "Спира се движението на автомобили по пътя Асеновград - Смолян"}
{"url": "https://www.actualno.com/showbusiness/vanja-djaferovich-i-jena-mu-na-kosym-ot-smyrtta-v-kambodja-news_688032.html", "text": "  Ваня Джаферович и съпругата му Жени претърпяха неприятен инцидент и замалко не се удавиха в Камбоджа.     Докато били на разходка с каяк на острова, където бившият футболист спечели \"Survivor\", се появили бурни вълни, които ги обърнали.   Ето и целия разказ на Ваня:\r\n\"Днес (1 август бел. р.) с Жени решихме да вземем каяк под наем и да отидем до един малък остров отсреща, да се гмуркаме.  Тръгнахме ние, всичко е ок, но изведнъж времето почна да се разваля и вълните да стават по-големи. На половин път разстояние сме, след като една вълна ни обърна. Обърнах каяка обратно, но видяхме, че е спукан отдолу и че събира вода. Никакъв шанс да се качиме и двамата. Опитахме се няколко пъти, влезнахме, но пак ни обърна.          И тогава видяхме една рибарска лодка, която минаваше, почнахме да викаме. Те ни видяха, издърпаха ни в лодката и ни закараха до брега.\r\nСега пия биричка и пиша този статус, което е хубаво, за мен..   Няма да се качвам на каяк никога повече. Тази работа не е за нас, футболистите.\r\nВинаги е по-хубаво да е... лекинко и без напрежение\", написа Джаферович във Facebook.  ", "date": "2018.08.02", "title": "Ваня Джаферович и жена му на косъм от смъртта в Камбоджа"}
{"url": "https://www.actualno.com/crime/bivsh-zam-ministyr-na-pravosydieto-za-okovavaneto-na-ivancheva-trjabva-da-ima-nakazatelna-otgovornost-news_687999.html", "text": "  Става дума за \"изтезание, за нечовешко, нехуманно отношение, за което трябва да има дисциплинарна отговорност, включително и наказателна.\" Това е мнението на бившият зам.-министър на правосъдието Димитър Бонгалов за оковаването на бившия кмет на район \"Младост\" Десислава Иванчева.     \"Доживотните ги извеждаме без белезници ( – бел.ред.), но продължаваме да извеждаме в специализирания арест и на „Г.М.Димитров” невинните до доказване на противното с белезници до лекаря и до мястото на разходка”, обясни още бившият зам.-министър пред bTV.   Той подчерта, че не става дума само за Иванчева – тази практика се прилага в цялата страна при конвой до лечебно заведение, както и при извеждането на всичките над 400 арестанти на „Г.М.Димитров”. Общо близо 1000 души, които могат да си потърсят правата.\r\nБонгалов посочи, че по закон може да се използват само белезници – а не специални колани и пранги, а освен това говорим за човек със съмнения за подкуп, а не за извършител на убийство.  Той допълни, че по-лошо от конвоя е това, което е последвало за Иванчева в болницата – според инструкция, приета през март тя е вързана с белезници за леглото си,    От своя страна адв. Марин Марковски също определи решението на властите клиентката му Десислава Иванчева да бъде изпратена на лекар под конвой и с вериги на ръцете и краката за незаконно.\r\n\"Когато се наруши законът и се наруши по такъв категорично опасен начин, това е много лошо. Един ден може да се случи на всеки един от нас. Това жестоко, нечовешко отношение към г-жа Иванчева граничи с много сериозни възможности тя да си потърси обезщетението\", подчерта той.    Според Марковски прокуратурата бърза да вкара обвинителния акт в съда, \"понеже се страхува, че третият обвиняем няма да издържи и ще каже истината в съда.\"   ", "date": "2018.08.02", "title": "Бивш зам.-министър на правосъдието: За оковаването на Иванчева трябва да има наказателна отговорност"}
{"url": "https://www.actualno.com/society/1000-policai-ot-cjalata-strana-shte-pomagat-v-pazeneto-na-chernomorieto-news_688030.html", "text": "  Близо 1000 полицаи от цялата страна са командировани на българското Черноморие за летния туристически сезон.     Необходимост от повече униформени за заявили ръководствата на ОДМВР-Бургас, Варна и Добрич, съобщи bTV.   По морските ни курорти до 20 септември ще има повече пътни, патрулни, криминални и разследващи полицаи.\r\nВ Бургас не достигат най-много служители на реда – 758, във Варна те са 126, а в Добрич - 48.  ", "date": "2018.08.02", "title": "1000 полицаи от цялата страна ще помагат в пазенето на Черноморието"}
{"url": "https://www.actualno.com/business/nek-se-strahuva-che-njama-da-si-vyrne-mnogo-ot-aec-belene-news_688014.html", "text": "  Съществува значителна несигурност относно бъдещата реализация на проекта АЕЦ \"Белене\" към 30 юни, 2018 година. Това пише в междинен отчет на Националната електрическа компания (НЕК) за финансовото ѝ състояние. Написаното е с дата, която е 23 дни след като парламентът вдигна мораториума върху реализацията на \"Белене\".     Големият страх на НЕК е, че компанията т.е. държавата не може да направи \"надеждна оценка\" какво може да бъде възстановено от вложеното в проекта \"Белене\". Става въпрос за разходи, включени в стойността на имоти, машини и съоръжения в процес на изграждане. Надеждна оценка не можело да се направи \" \", пише отчета на НЕК.   Отново съгласно документа, към 30 юни, 2018 година, разходите по \"Белене\" са в размер на 2,184,701 млрд. лева, като са се увеличили приблизително 26 млн. лева спрямо 31 декември, 2017 година. Свързани с проекта са и имоти, машини и съоръжения с балансова стойност в размер на 78,863 млн. лева. Интересното е, че тук стойността е намаляла спрямо 31 декември, 2017 година – с малко над 1,2 млн. лева.\r\nПроектът \"Белене\" е включен в списък с активи на НЕК в процес на изграждане, за които \" \". Другите проекти са проект Ярденица, каскадата Горна Арда, каскадата Места.По-интересно е, че НЕК има активи в различни проекти, които са с неустановена собственост и те са на стойност малко над 17 млн. лева. Тече процедура по издаването на актове за собственост, казва НЕК, като прави и сравнение, според което стойността на тези активи с неустановена собственост е поевтиняла с около 170 000 лева.  Припомняме, че в началото на юни върху \"Белене\", а до 31 октомври трябва да бъде намерен инвеститор. Съгласно решението реализацията на проекта трябва да бъде на пазарен принцип и без държавни гаранции – без договори за задължително изкупуване на енергия, без преференциални цени. Идеята е държавата да участва с блокираща квота в бъдещо сдружение с евентуалния частен инвеститор. Такава квота трябва да е 34%, но предвид оценката на БАН за стойността на централата (максимум 10,5 млрд. евро) и оценката какво е дадено досега, включително в отчета на НЕК, този процент изглежда непостижим.   ", "date": "2018.08.02", "title": "НЕК се страхува, че няма да си върне много от АЕЦ \"Белене\" "}
{"url": "https://www.actualno.com/asia/universitet-v-tokio-podmenjal-rezultati-za-da-ne-priema-mnogo-jeni-news_688044.html", "text": "  Медицинският университет в Токио в продължение на няколко години променял резултатите от встъпителните тестове при жените, за да запази броя на студентките на определено ниво, съобщи The Yomiuri Shimbun.     По информация на изданието понижаването на резултатите от тестовете на жените започнало през 2011 година, след като станало ясно, че все повече жени преминават успешно изпита.   Така през 2010 година броя на жените-студентки достигнал 40%, което превишавало два пъти показателите от 2009 година. След това университетът започнал да поддържа броя на жените студентки на ниво от 30% от общия брой кандидати.\r\nПредставител на университета съобщил, че жените-медици често излиза от професията заради семейството затова преподавателите предпочитали да взимат мъже.  Започнало е вътрешно разследване. Отделно от него прокуратурата също провежда свое разследване.   ", "date": "2018.08.02", "title": "Университет в Токио подменял резултати, за да не приема много жени"}
{"url": "https://www.actualno.com/crime/momche-e-s-opasnost-za-jivota-sled-izgarjane-ot-voltova-dyga-news_688009.html", "text": "  13-годишно момче е с тежки изгаряния и с опасност за живота, след като се е качило върху вагон в района на жп гара Стара Загора, вследствие на което е се е получила волтова дъга.     Районна прокуратура-Стара Загора наблюдава досъдебно производство за възникнал инцидент с дете в района на жп гарата в гр. Стара Загора, съобщиха от Пловдивската апелативна прокуратура.   До момента е установено, че на 1 август 2018 г., около 17,30 часа, в гр. Стара Загора, 13-годишно момче се намирало в района на жп гара - гр. Стара Загора. Детето се качило на покрива на товарен вагон, при което се е образувала волтова дъга и при контакт с тялото му е нанесла телесни увреждания.\r\nПострадалият незабавно е бил транспортиран за оказване на спешна медицинска помощ в ЦСМП – Стара Загора, с тежки изгаряния и опасност за живота. След извършването на първоначалните медицински манипулации, насочени към преодоляване на непосредствената опасност за живота му, момчето е било транспортиран до Клиника по изгаряния в Пловдив, където и към момента продължава лечението му.  От момента на извършване на деянието се провеждат необходимите процесуално-следствени действия, насочени към изясняване и установяване на всички факти и обстоятелства по случая.   ", "date": "2018.08.02", "title": "Момче е с опасност за живота след изгаряне от волтова дъга"}
{"url": "https://www.actualno.com/healthy/ot-bls-se-protivopostavjat-na-populjarizirane-na-vmenena-no-nedokazana-vina-news_688006.html", "text": "  \"Категорично се противопоставяме на популяризиране на вменена, но недоказана вина, което е и основно правило в постановката и разбиранията на Европейския съд по правата на човека. Докато по създал се медицински проблем, не бъде извършено щателно разследване относно възможните причини за настъпилите последици, всеки гражданин следва да бъде неприкосновен от уронващи името му упреци, както и вменяващи му недоказана вина коментари.\" Това пише в официално становище на Български лекарски съюз (БЛС) относно случая с починалата родилка в УМБАЛ „Георги Странски“, гр. Плевен. От ръководството изказват своите искрени съболезнования към близките на починалата пациентка.     От съсловната организация допълват, че лекарската гилдия е особено чувствителна към създаване на усещане за колективна вина. Дори и да са налице виновно извършени действия, не бива да забравяме, че вината винаги е индивидуална, а не обща, поради което е неприемливо укорът за допусната грешка да рефлектира върху цялото съсловие. Тиражирането на недостоверна информация, без доказателства и фактология, по особено чувствителна тема като майчиното и детско здраве, създава недоверие към българските медици и нагнетява допълнително напрежението сектора, компрометира лечебно-диагностичния процес и създава предпоставки за агресия у пациенти. Това носи единствено и само негатив за системата и обществото, и не е от полза за никого.   Ръководството на съсловната организация вярва, че обществото ще успее да осъзнае, че лекарската професия е призвание и всички ангажирани с нея, се водят от принципа „Primum non nocere“ (от лат.) - „На първо място: не вреди! Тази постановка е залегнала във възприятията на всички лекари, които на първо място се опитват да помогнат на своите пациенти, дори и в случаи на заболяване с повишена риск и опасност от неблагоприятен ход.\r\nОт БЛС заявяват своята категорична готовност да съдейства по всички възможни начини на ИАМО и РЗИ Плевен, органите, които са заети с проверките по случая, така че казусът да бъде своевременно разрешен и обществеността да бъде успокоена. При доказан от компетентните органи пропуск от страна на медицинския екип на УМБАЛ „Георги Странски“ Плевен, БЛС своевременно ще предприеме позволените от Закона за съсловните организации на лекарите и лекарите по дентална медицина действия.  ", "date": "2018.08.02", "title": "От БЛС се противопоставят на популяризиране на вменена, но недоказана вина"}
{"url": "https://www.actualno.com/society/tri-organa-a-ne-edin-shte-se-grijat-za-jazovirite-news_688036.html", "text": "  Вместо един държавен орган да се грижи за стопанисването на язовирите, както беше замислено със съответните изменения на Закона за водите, органите всъщност ще са три. Това става ясно от отговори на Министерството на икономиката за Mediapool.     Трите органа, за които става въпрос, са \"Държавната консолидационна компания\" (ДКК), Държавната агенция за метрологичен и технически надзор (ДАМТН) и новото държавно предприятие \"Управление и стопанисване на язовири\" (УСЯ). УСЯ ще е управляващата структура, ДКК ще прави ремонти, а ДАМТН ще осъществява контрол.   И трите агенции са част от структурата на икономическото министерство, водено от избора на \"Атака\" Емил Караниколов.\r\nОказва се, че и трите органа ще бъдат оглавени от кадри на \"Обединени патриоти\". Начело на ДАМТН е Петър Горновски, който е от квотата на НФСБ. ДКК пък се управлява от хора на \"Атака\", а в предприятието вече отидоха половин милиард лева с правителствено решение. Засега не е ясно кой ще поеме УСЯ, но нищо чудно да са хора на ВМРО. Възможно е третият зам.-министър на икономиката да е от квотата на ВМРО и да се занимава специално с язовирите.  ", "date": "2018.08.02", "title": "Три органа, а не един, ще се грижат за язовирите"}
{"url": "https://www.actualno.com/sofia/fandykova-shte-preasfaltirame-cjalostno-bul-bylgarija-news_688040.html", "text": "  Имаме готовност за цялостно преасфалтиране на бул. „България“, но поетапно. Това каза кметът на София Йорданка Фандъкова при проверката на ремонта на трамвайния релсов път и подлеза на бул.\"България\" при кръстовището с бул. „Акад. Иван Евстратиев Гешов“, предаде „Фокус“. “Остана един участък на кръстовището на бул. „Акад. Иван Евстратиев Гешов“, заради строителството на метрото, така довършваме в момента.     Очаквам до средата на месеца да бъде приключена работата по монтажа на трамвайните релси и да пуснем движението на трамвай №7. Заедно с това ремонтираме и подлеза, който е един от най-големите и в най-тежко състояние. Приключва и този ремонт, очаквам до средата на август и той да бъде готов. За мен е важно да се работи качествено, предупредила съм изпълнителите”, заяви Фандъкова. „Заради дъждовете се налага забавяне в изпълнението на технологичните изисквания. В края на краищата по-важно е да стане качествено“, допълни тя. По думите й веднага след пускането на трамвая ще бъде затворен за преасфалтиране участъкът на бул. „България“ от бул. „Акад. Иван Евстратиев Гешов“ до бул. „Гоце Делчев“.   Ще започнем с преасфалтирането на платното в посока Бояна от метрото до бул. „Гоце Делчев“. Ако успеем да приключим преди края на август, ще асфалтираме и в обратната посока. Ако не успеем, ще оставим обратната посока за следващата година август, защото не можем да си позволим през септември да бъде блокиран бул. „България“, отбеляза Фандъкова. „Няма изцяло да затваряме булеварда, автомобилите ще се движат в едното платно двупосочно. Благодаря за търпението на хората. Дълги години този булевард не е ремонтиран изцяло. Опитваме се да поддържаме платната чрез кърпене, но това разбира се изисква и ресурс и е доста неудобно. Затова взехме решение, колкото и да е тежко. Вече направихме цялостно преасфалтиране на „Ботевградско“ и „Цариградско шосе“, както и на други булеварди“, посочи още тя. „Процедурата и за бул. „България“ е за цялостно преасфалтиране, но ще се работи поетапно. Вярвам, че когато хората видят резултата от един участък, ще проявяват повече търпение“, допълни столичният кмет.", "date": "2018.08.02", "title": "Фандъкова: Ще преасфалтираме цялостно бул. „България“"}
{"url": "https://www.actualno.com/europe/ruski-samolet-e-izbegnal-sblysyk-s-drug-nad-cherno-more-news_688031.html", "text": "  Два самолета са били опасно близко един до друг в турското въздушно пространство над Черно море, съобщи Интерфакс.     Инцидентът е станал на 1 август със самолет А-330 на авиокомпания iFly, в който руски туристи летели от Москва за Анталия.   \"Когато самолетът, намиращ се във въздушното пространство на Турция, се приближавал към границата с Русия, в кабината на екипажа се задействала сигнализаци за опасно приближаване с друг въздушен съд. Екипажът незабавно променил височината\", е казал пред Интерфакс източник от туристическия бранш.\r\nСамолетите се разминали благополучно, но екипажът на пътническия самолет не е успял да се свърже с другия.  ", "date": "2018.08.02", "title": "Руски самолет е избегнал сблъсък с друг над Черно море"}
{"url": "https://www.actualno.com/society/vitomir-saryivanov-oglavi-sporta-v-bnt-news_688041.html", "text": "   Той заема поста, овакантен след раздялата с Методи Манченко, който беше освободен дни преди световното първенство по футбол.     \"От днес той (Саръиванов) поема длъжността главен продуцент на продуцентски център \"Спорт\" към дирекция \"Информация\" в обществената телевизия\", се казва в информацията на БНТ. В нея се посочва, че Саръиванов има над 20-годишен опит в телевизионната журналистика, а професионалният му път започва именно в БНТ, където неговите качества забелязва покойният акад. Хачо Бояджиев.\r\nНовият шеф на спорта на БНТ е работил като коментатор, водещ или продуцент във водещите телевизии в България.   \"Приключилото преди по-малко от месец световното първенство по футбол демонстрира, че БНТ разполага с екип от лидери в областта на спортната журналистика\", се казва в съобщението до медиите.  От националната телевизия посочват, че през лятото програмата е наситена с големи спортни събития. От днес започва излъчването на състезанията от европейски първенства 2018 - първото съвместно континентално първенство, обединяващо седем спорта.\r\nПред септември БНТ ще предава световните първенства по волейбол, художествена гимнастика и гребане за мъже и жени.", "date": "2018.08.02", "title": "Витомир Саръиванов оглави спорта в БНТ"}
{"url": "https://www.actualno.com/asia/trima-chujdenci-sa-ubiti-v-afganistan-news_688033.html", "text": "  Телата на трима чуждестранни граждани, които по-рано са били отвлечени са били открити от полицията в Кабул.     \"На този етап мислим, че това е свързан с тероризма инцидент\", каза пред АФП говорителят на полицията Хашмат Станикзай.   Според македонски медии единият от убитите е македонски гражданин. Другите двама са от Индия и Малайзия. И тримата убити са работили в международна фирма за храни и кетъринг, допълва БГНЕС.\r\nДокументите на жертвите били открити при намирането на телата им и сега от полицията чакат потвърждаване на самоличността им от компанията.  ", "date": "2018.08.02", "title": "Трима чужденци са убити в Афганистан"}
