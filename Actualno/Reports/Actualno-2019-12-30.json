{"url": "https://www.actualno.com/asia/irak-sys-zaplaha-kym-sasht-news_1419758.html", "text": "      Правителството на Ирак заплаши, че ще \"преразгледа\" отношенията си със Съединените щати, след като Вашингтон започна въздушни удари срещу проиранска въоръжена група, интегрирана в иракските сили, предаде БГНЕС.      \"Американските сили действаха по своите политически приоритети, а не по отношение на тези на иракчаните\", гласи изявление на правителството на Ирак, действащо като служебно след оставката на премиера на страната Адел Абдел Махди.   Защитата на Ирак, неговите военни бази и сили в страната \"е единствено отговорност на иракските сили за сигурност\". Подобни удари \"нарушават суверенитета на Ирак\" и \"противоречат на  правилата за ангажиране на международната коалиция, ръководена от САЩ\" в  Ирак за борба с джихадистите.Атаките \"принуждават Ирак да преразгледа отношенията си и своята  сигурност, политическа и правна рамка за защита на своя суверенитет\", се добавя в изявлението.\r\nПри въздушните удари в неделя през нощта американските самолети атакуваха няколко бази, принадлежащи на Бригадите \"Хизбула\", една от най-радикалните фракции на Хашид ал Шааби, подкрепяни от Иран сили за сигурност, свързани с иракската държава.  Ударите, при които загинаха най-малко 25 бойци, идват в момент, в който Ирак е в безизходица поради нарастващото напрежение между своите официални съюзници Техеран и Вашингтон. Американските ВВС  отмъстиха за поредица ракетни атаки от края на октомври срещу американските интереси в Ирак, включително една в петък, при която беше убит американец, действащ по цивилен договор. ", "date": "2019.12.30", "title": "Ирак със заплаха към САЩ "}
{"url": "https://www.actualno.com/society/novinite-naj-vajnoto-za-denja-30-dekemvri-news_1419778.html", "text": "      Редакционният екип на представя вечерния информационен бюлетин, посветен на акцентите от днешния 30 декември, понеделник.       Започват проверки на всички ВиК дружества в страната. Това стана ясно от брифинг на премиера Бойко Борисов, на който присъстваха кметът на Перник Станислав Владимиров, финансовият министър Владислав Горанов, зам.-регионалният министър Николай Нанков и икономическият министър Емил Караниколов.\r\nБорисов уточни, че проверките са почнали от днес (30 декември). Икономическа полиция работи за намиране на виновните лица, събрани са много материали, които са докладвани на прокуратурата, стана ясно от изказването на премиера конкретно за кризата в Перник.   Спешни ремонти за овладяване на кризата в Перник. Започват реалните дейности по изграждане на нов утаител на пречиствателната станция за питейни води на Перник, предаде кореспондент на БНР в града.\r\nТова ще доведе до по-добро качество на подаваната за населението вода и ще гарантира използването на водата и от мъртвия обем на язовир \"Студена\".     Внасяме вот на недоверие към правителството на Бойко Борисов за провала в политиката по околната среда и водите. Това заяви председателят на БСП Корнелия Нинова, предаде репортер на БГНЕС. По-високи данъци за старите коли и по-високи такси за възмездно придобиване на имоти гласува Столичният общински съвет за догодина. От 7 до 40 лева годишно ще е повишението на данъка за най-масовите автомобили, изчисли столичният кмет Йорданка Фандъкова.    Финализирани са преговорите с \"Газпром експорт\" за нова входна точка за руския природен газ. Точката на доставка ще стане Странджа-2, като така ще спестим 80 млн. лв. Това заяви министърът на енергетиката Теменужка Петкова по време на брифинг, предаде БГНЕС. Навръх Коледа в България дойде новината, че Русия обмисля следния план: курортният комплекс \"Камчия\", разположен на 25 километра южно от Варна, да стане \"основна чуждестранна културно-хуманитарна площадка за прокарване на руските интереси в Европа\". Защо тази тема се повдига точно сега? И какво цели Москва, обявявайки публично своите намерения? Известно е, че на местни избори всички са победители. Или поне така излиза след преброяването на бюлетините в часа на равносметката и говоренето пред медиите. На местните избори в България през 2019 г. ГЕРБ се заяви като партията победител, БСП отбеляза голямото си завръщане, десните се зарадваха на своята група в Столичния общински съвет, \"Спаси София\" регистрира висок резултат за Борис Бонев, който влезе в СОС, а Волен Сидеров от депутат стана общинар. Не на последно място - Централната избирателна комисия (ЦИК) се видя в чудо със 100 000 изчезнали избиратели в София между първи тур и балотажа и след публикации в си призна, макар и неохотно, че грешки има. Близо 1000 граждански дела - на полицаи срещу МВР заради преобразуване на нощен труд в дневен без отчитане на допълнително заплащане, са гледани само за последното тримесечие на отиващата си 2019 година, а още толкова чакат да се гледат. Основно делата са минали през съдилищата в Гоце Делчев, Разлог, Свиленград, Хасково, Бургас, Сливен, Девин, Габрово, Смолян, Плевен, Видин, като в някои по-малки съдилища се стига до по 20-тина решения на ден, обобщава в. .     Полският премиер Матеуш Моравецки осъди в неделя руския президент Владимир Путин, за това, че обвинява Полша за избухването на Втората световна война, като заяви, че Москва лъже и отклонява вниманието от последните си провали, съобщи АФП.\r\nВъншното министерство на Полша вече повика руския посланик в знак на протест в петък, припомняйки, че войната започна със съветско-германски съюз и че Полша загуби около шест милиона граждани в конфликта. Измисленият герой Жокера и неговото боядисано лице с червена изкуствена усмивка може да се види навсякъде в наши дни. Докато демонстрантите излизаха по улиците в целия свят, костюмираният зъл герой се превърна в символ на безсилния обикновен човек, който се вдига срещу корумпирания и циничен елит. Така започва коментарът на авторитетното списание Politico, посветен на годишния обзор, свързан с протестните движения през 2019 г. Анализът е цитиран от агенция \"Фокус\". Независимо дали става дума за кацането на Луната, убийството на Кенеди или атаките на 11 септември, теориите на конспирацията имат трайно място. Възходът на интернет и социалните медии през това десетилетие създаде благоприятен климат за предположения, както шантави, така и изцяло правдоподобни. Ето списък от десет най-големи конспиративни теории, които привличат вниманието ни през последните 10 години. ", "date": "2019.12.30", "title": "Новините: Най-важното за деня, 30 декември"}
{"url": "https://www.actualno.com/asia/ikonomikata-na-severna-koreja-e-zle-kim-chen-un-iska-speshen-remont-news_1419770.html", "text": "      Лидерът на Северна Корея Ким Чен Ун предупреди висшите представители на управляващата партия за \"тежката ситуация\" пред икономиката на държавата и призова за спешни мерки.      Неговите коментари, съобщени в понеделник от държавните медии, дойдоха на втория ден от среща на ключово партийно съвещание, проведена преди крайния срок, изтичащ с тази година, поставен на Вашингтон, за да промени позицията си по прекъснатите ядрени преговори с Пхенян.   Ким, който ръководи срещата, заяви, че е дошло време да се постигне \"решителен обрат\" в икономическото развитие на Севера.\r\nТой представи на събралите се служители \"задачи за спешно коригиране на тежкото положение на основните индустриални сектори на националната икономика\", съобщава официалната информационна агенция KCNA.  Пхенян не публикува собствена икономическа статистика, оставяйки външните оценки като единствените налични данни за финансовите си резултати.\r\nПрез юли централната банка на Южна Корея изчисли, че засегнатата от санкциите икономика на Севера се е свила с 4,1% през 2018 г. - най-големия спад след опустошителния глад през 90-те години.   Разговорите за ядрено разоръжаване на Корейския полуостров изпаднаха до голяма степен в безизходица, след като в началото на тази година в Ханой се провали втора среща на върха между Ким и президента на САЩ Доналд Тръмп. Не беше постигнато решение за това какво Пхенян е готов да даде в замяна на облекчаване на санкциите.    Китай и Русия - най-големите икономически партньори на Северна Корея - предложиха облекчаване на санкциите на ООН, наложени заради ядрената оръжейна програма на Севера, а Пхенян даде на Вашингтон срок до края на годината да предложи нови отстъпки.\r\nИнформацията на KCNA посочва, че заседанието на партийното ръководство започнало третия си ден в понеделник - за първи път от 1990 г. насам такива форуми  продължават повече от два дни. ", "date": "2019.12.30", "title": "Икономиката на Северна Корея е зле, Ким Чен Ун иска спешен ремонт "}
{"url": "https://www.actualno.com/curious/dneven-horoskop-31-dekemvri-news_1419723.html", "text": "       Овен       Последният ден на годината прекарайте в намисляне на желания. Някои от тях може да запишете, за да видите какво сте успели да изпълните. Телец През този ден не тъгувайте за отминалата година. Отправете поглед към бъдещето без излишни съжаления.      Близнаци През този ден помислете за любимите ви хора. Чуйте се с тези, с които можете. Любимите гласове ще ви заредят положително. Рак     През този ден не поставяйте прекалено високи цели. Сега е моментът просто да се наслаждавате на ситуацията, такава каквато е. Лъв    През този ден не се опитвайте да изживеете всички емоции. Изберете си една и ѝ се насладете докрай. Дева През този ден рискувате да се загубите във всички мероприятия, в които искате да участвате. Редуцирайте бройката, за да сте истински доволни.   Везни Това е ден, в който да се вгледате в красивите неща около вас. Забележете детайлите, за да изпратите годината с красота в очите.    Скорпион Последният ден на годината прекарайте в изброяването на всичко хубаво, което ви се е случило през годината. Догодина да е още повече! Стрелец Последният ден на годината нека бъде вашият тих момент за благодарност към всичко добро, което сте преживели. А то никак не е малко. Козирог    Това е ден, в който да прекарате с верните си приятели. Бъдете обградени от усмивки и смели планове за бъдещето! Водолей През този ден не забравяйте, колко още много върхове ви предстои да покорите. Вие можете толкова много! Риби През този ден оставете инициативата за прекарване на празника на другите. Имате прекалено много хрумвания, но рискувате да не изпълните нито едно от тях. ", "date": "2019.12.30", "title": "Дневен хороскоп 31 декември"}
{"url": "https://www.actualno.com/business/abv-vjarva-che-bulgargaz-e-mojelo-da-dogovori-mnogo-po-niska-cena-na-ruskija-gaz-news_1419720.html", "text": "       между \"Булгаргаз\" и \"Газпром Експорт\" лишава България от допълнителни 98 млн. лева годишно. Това твърди в своя позиция АБВ, като определя случилото се за \"провал\".      Според АБВ, \"Булгаргаз\" е можело да свали цената на синьото гориво от Русия с 12%, а не с 5%. Това е \"безсилие\", \"тежък провал във всички възможни параметри! Дали заради слугинаж или  некадърност, няма значение за бита и икономиката, които ще платят  сметката\", настояват от партията на бившия МВР министър Румен Петков.   От партията на Петков питат и дали от \"Булгаргаз\" са провалили  възможностите за по-ниска цена, защото няколко месеца са искали  \"нереалистично\" поевтиняване от 30% - \"забавяне, което ни се отрази  фатално, но се оказа печелившо и за Украйна, и за Русия?\"\r\n\"На благоприятния фон на по-късото трасе на новия маршрут, навлизането на конкурентен втечнен природен газ и ситуацията на пазара на природен газ в Европа, \"Булгаргаз\" не съумя да защити интереса на Република България и да договори намаление на транзитните такси в размер на поне 180 милиона лева годишно\", казва още АБВ.  \"Няма да спрем да повтаряме, че понеже не успяхме да построим на наша територия газопровода по т.нар. Балкански поток, от 1 януари 2020 г. България от страна, която транзитира газ и печели от това, ще се превърне в държава, която си купува газ, при това на недостатъчно ниска цена. Нещо повече, провалихме транзита на газ за Европа през Сърбия, която за разлика от нас в срок изгради нужната инфраструктура. Така в новото десетилетие ще осъмнем с обща загуба на приходи в размер на 300 млн. лева годишно\", обобщава АБВ. ", "date": "2019.12.30", "title": "АБВ вярва, че \"Булгаргаз\" е можело да договори много по-ниска цена на руския газ"}
{"url": "https://www.actualno.com/sciencelogy/rusija-shte-izstrelja-nad-40-raketi-v-kosmosa-dogodina-news_1419771.html", "text": "      Роскосмос планира да изстреля над 40 космически ракети през 2020 г., предаде ТАСС. \"През 2020 г. Русия планира да извърши над 40 изстрелвания на космически ракети\", се казва в съобщението на космическата компания.      Както уточниха от Роскосмос, стартовете ще бъдат осъществени от космодрумите Байконур, Восточний, Плесецк и космическия център във Френска Гвиана.   По-рано генералният директор на Роскосмос Дмитрий Рогозин заяви на пресконференция на космодрума Восточний, че през следващата година са планирани 20 изстрелвания на ракети-носители \"Союз\".\r\nПрез 2020 г. е планирано също да бъдат възобновени изпитанията на ракетата-носител \"Ангара\" и да продължат изстрелванията на ракети \"Протон-М\".   ", "date": "2019.12.30", "title": "Русия ще изстреля над 40 ракети в Космоса догодина"}
{"url": "https://www.actualno.com/america/diplomaticheski-skandal-mejdu-bolivija-meksiko-i-ispanija-news_1419725.html", "text": "       на Боливия Янине Анес обяви, че страната ще експулсира посланика на Мексико и двама испански дипломати.      \"Конституционното правителство, което председателствах, реши да обяви за персона нон грата посланика на Мексико в Боливия Мария Тереза Меркадо, испанския шарже д’афер Кристина Борегеро и испанския консул Алваро Фернандес\", каза Анес.   Съобщението дойде, след като Боливия обвини служителите на испанското посолство, че се опитват да проникнат в мисията на Мексико в Ла Пас с група маскирани мъже, за да извлекат издирван бивш помощник на експрезидента Ево Моралес, което Мадрид категорично отрече.\r\nМоралес, който подаде оставка през ноември след седмици протести заради противоречивото си преизбиране, е обвинен в подбуждане и тероризъм и живее в изгнание в Аржентина.  Мексиканското посолство в Ла Пас стана център на дипломатическите спорове, след като приюти девет или повече служители от предишното правителство на Моралес. И в Испания, и в Мексико заявиха, че инцидентът е станал в петък, когато Борегеро направи кратко посещение на мексиканския посланик. Мадрид обаче категорично отрече предполагаемия опит за извличане от посолството  на бивш помощник на Моралес.\r\n\"Министерството иска да изясни, че шарже д’аферът просто е извършвала посещение от учтивост  и категорично отрича, че е имало някаква цел да се улесни излизането на хора, криещи се в сградата\", се казва в изявление на външното министерство на Испания.    ", "date": "2019.12.30", "title": "Дипломатически скандал между Боливия, Мексико и Испания"}
{"url": "https://www.actualno.com/pernik/posledici-ot-vodnata-kriza-v-pernik-mvr-proverjava-vsichki-vik-video-news_1419729.html", "text": "      Започват проверки на всички ВиК дружества в страната. Това стана ясно от брифинг на премиера Бойко Борисов, на който присъстваха кметът на Перник Станислав Владимиров, финансовият министър Владислав Горанов, зам.-регионалният министър Николай Нанков и икономическият министър Емил Караниколов.        Борисов уточни, че проверките са почнали от днес (30 декември). Икономическа полиция работи за намиране на виновните лица, събрани са много материали, които са докладвани на прокуратурата, стана ясно от изказването на премиера конкретно за кризата в Перник.   От думите на Борисов стана ясно, че за Перник ще бъдат отпуснати още 30 милиона лева - реално те ще почнат да се харчат от утре. Припомняме, че по-рано днес (30 декември) стана ясно, че в следващите 20 дни е възможно нивото на язовир \"Студена\" да падне до т.нар. мъртъв обем. Това е мястото, където водата вече не може да се използва. Има обаче твърдения, че това вече е станало - при това с кадри, заснети от дрон, показващи притеснителна картина. Водовземането от яз. \"Студена\" става през водовземаща кула, в която има пет отвора, т.нар. саваци. В най-ниската част на кулата на кота 813 м. се намира последният, пети отвор отгоре-надолу. На видеото той се вижда т.е. нивото на водата вече е слязло под него!   Кметът на Перник благодари на Борисов за отпуснатите нови средства. \"Ще осигурим чисто нови пречиствателни станции и чисто нови довеждащи водопроводи\", каза той и определи случващото се като нещо, което не е правено от 70 години. \"Това е най-големият подарък, който можеше да получи общината\", смята Владимиров.\r\n\"Ще бъде изградено изцяло ново алтернативно трасе по Клон 2 в Перник с държавни средства. През него ще бъдат положени нови тръби. Още от утре започва работата по изчистването на трасето, което ще бъде дълго близо километър и ще струва над 2 млн. лв.\", отбеляза още вчера Борисов. Неговото изграждане ще бъде финансирано от държавата и ще бъде извадено от проекта за водния цикъл, чиято реализация предстои, за да няма санкции от управляващия орган.     ", "date": "2019.12.30", "title": "Последици от водната криза в Перник - МВР проверява всички ВиК (ВИДЕО)"}
{"url": "https://www.actualno.com/sofia/firma-blizka-do-bratja-domuschievi-shte-vozi-recikliruemite-otpadyci-na-sofija-news_1419736.html", "text": "      Фирма, близка до братя Домусчиеви, ще транспортира материали, получени от третиране на , в съоръженията, намиращи се на площадките \"Хан Богров\" и \"Садината\". Договорът, сключен между Софийска община и фирма \"ЗМБГ\" АД (с предишно наименование Заубермахер България ЕАД) е докладван днес (30 декември) пред Агенцията за обществени поръчки. Той е бил подписан на 5-ти декември на стойност 14 млн. лв. без ДДС (или 16,8 млн. лв. с ДДС).      Основен акционер с 60% от капитала на \"ЗМБГ\" е фирма \"Директ Инвест\" АД,  останалите акции са притежание на \"Бул Инвест Груп 2009\" АД. Сред  физическите лица, действителни собственици на акционерното дружество, е  Даниела Славчева, която допреди година и половина е в Съвета на  директорите на ПФК \"Лудогорец\" – собственост на двамата братя Кирил и  Георги Домусчиеви.   Единствен конкурент в надпреварата за тази поръчка е била фирма \"Зауба\" АД. Едноличен собственик на нейния капитал е дружеството на Румен Гайтански-Юнг \"Волф\" АД. Компанията е загубила надпреварата, защото е дала по-скъпа оферта, става ясно от публикуваните в сайта на общината протоколи.\r\nАнгажимент на \"ЗМБГ\" е през следващите четири години да превозва различни видове отпадъци, в това число рециклируеми. Прогнозните количества годишно са: 180 000 тона за RDF, черни метали - 3 867,78 тона; цветни метали - 1 036,11 тона; хартия и картон - 23 500,23 тона; пластмаси - 2 003,15 тона, стъкло - 8 636,05 тона.  Очаква се годишно да се транспортират също 12 888 тона компост, 100 000 тона отпадъци, предназначени за обезвреждане, 100 000 тона отпадъчни инфилтратни води. ", "date": "2019.12.30", "title": "Фирма, близка до братя Домусчиеви, ще вози рециклируемите отпадъци на София"}
{"url": "https://www.actualno.com/curious/10-rekorda-prez-2019-godina-news_1419712.html", "text": "      Най-горещият месец, най-бързият маратон, най-лудите  цени на търгове ... ето поглед назад към 10 нови рекорда през 2019 година, обобщени от Франс прес, предаде БГНЕС.       Рекордни температури Температурите през юли 2019 година бяха най-високите, регистрирани някога в световен мащаб, със средно 16,75 градуса по Целзий за планетата, според Американската агенция за океански и атмосферни влияния.\r\nЕдна гореща вълна в Европа през същия месец отново отбеляза няколко рекордни стойности: 42,6 градуса за Париж; 41,5 градуса за Германия; 38,7 градуса във Великобритания.  През декември беше ред на Австралия да постави рекорд за най-горещия си ден досега, със средна национална максимална температура от 41,9 градуса по Целзий на 19 декември, докато пареща гореща вълна усили горските пожари на континента. Солената глоба за Facebook През миналия юли върху досега - 5 милиарда долара – налагана на която и да е компания за нарушаване на личните данни на потребителите. Обявявайки наказанието, Федералната търговска комисия заяви, че то е и една от най-големите, определяни някога от правителството на САЩ за каквото и да било нарушение.     Чудовищно пазаруване Китайците похарчиха рекордните 38,3 милиарда долара през платформите Alibaba през ноември. Това е скок с 26% от предишния рекорден максимум година по-рано, заяви гигантът за електронна търговия. Най-високите резултати от аукциона на изкуството На фона на яростна битка за Brexit,  картината на Банкси \"Делегиран парламент\", изобразяваща британските депутати като шимпанзета, беше продадена на търг през октомври за 11,1 милиона евро, което е рекорд за британския художник.\r\nНов рекорд на търг за творба на жив художник бе поставен през май, когато изработеният от неръждаема стомана \"Заек\" на Джеф Куунс донесе 91,1 милиона долара.   Под два часа Кениецът Елиуд Кипчоге стана първият човек, изминал маратонско разстояние за по-малко от два часа през октомври, когато спря часовника на 1 час 59 минути 40,2 сек на неофициално събитие във Виена. Повече медали Американската звездна гимнастичка Симон  Байлс грабна пет златни медала през октомври, довеждайки броя на медалите си  от световните първенства до рекордните 25, надминавайки 23-те спечелени от звездата при мъжете Витали Шербо от Беларус през 90-те години. На висока скорост по върховете на света Непалският алпинист Нирмал Пур сложи в краката си 14-те най-високи върхове в света само за шест месеца и шест дни от април до октомври, като прати в историята предишния рекорд. Най-дълъг полет Qantas завърши най-дългия полет без престой през октомври, като за  19 часа и 16 минути тества директен маршрут от Ню Йорк до Сидни.\r\nСамо 49 души са пътували на Boeing 787-9, за да намалят теглото на борда и да дадат на самолета достатъчен запас от гориво, за да измине повече от 16 000 километра. Най-малкият оцелял Тежаща при раждането си колкото голяма ябълка, през май Сайби бе обявено от калифорнийската болница за най-малкото бебе в света, оцеляло някога.\r\nСлед като тя беше изписана след месеци интензивна грижа, болницата в Сан Диего разкри, че тя се е родила преждевременно през декември 2018 г. с тегло само 245 грама. Паркинг за милиони Паркомясто в небостъргача The Center в Хонконг, през октомври за гигантската сума от  7,6 милиона хонконгски долара, е около цената на двустаен апартамент в лъскавия лондонски квартал Челси. ", "date": "2019.12.30", "title": "10 рекорда през 2019 година "}
{"url": "https://www.actualno.com/sofia/mrrb-uverjava-che-njama-opasnost-ot-voden-rejim-v-botevgrad-news_1419749.html", "text": "      Няма непосредствена опасност от режим на водата в Ботевград. Това твърди в свое прессъобщение регионалното министерство, след като имаше среща между кмета на Ботевград Иван Гавалюгов, управителя на ВиК ЕООД гр. София Никола Нитов, изпълнителния директор на \"Напоителни системи\" ЕАД Снежина Динева, директора на ВиК дирекцията в МРРБ Иванка Виденова, както и експерти от ведомството.      Към момента полезният обем на водата в язовир \"Бебреш\" е почти 1 500 000 куб. метра, като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, стана ясно на срещата.   Никола Нитов подчерта, че през последните месеци са предприети активни действия по ремонт на ВиК мрежата в Ботевград, в резултат на което загубите на вода са намалели с 6% за последния месец.\r\nБлизо 1,3 млн. лв. е осигурило МРРБ през последните 3 години за ремонт на водопреносната мрежа на община Ботевград, стана ясно още по време на разговора. Предстои възлагане на Регионални прединвестиционни проучвания за област София, с които ще се определят ВиК обекти за европейско финансиране, тъй като община Ботевград стана член на Асоциацията по ВиК.  Продължава обследването за незаконни връзки по тръбопроводите, като при откриването на такива те ще бъдат прекъсвани.\r\nПрипомняме, че има твърдения, че язовир \"Бебреш\" е застрашен - заради частен ВЕЦ, собственост на фирма \"Агрохолд\" АД с управител Васил Златев.    ", "date": "2019.12.30", "title": "МРРБ уверява, че няма опасност от воден режим в Ботевград"}
{"url": "https://www.actualno.com/asia/irak-li-shte-e-frontyt-kydeto-voenno-shte-se-sblyskat-sasht-i-iran-news_1419741.html", "text": "      Съединените щати извършиха първите въздушни удари от почти десетилетие срещу подкрепяните от Иран милиции в Ирак и Сирия на фона на ескалация на конфронтацията между двете сили в Близкия изток, пише британският вестник The Times, предаде Агенция \"Фокус\".      Според информацията, американците са бомбардирали 5 бази, използвани от \"Катаеб Хизбула\" - шиитска милиция, създадена от Иран, за да налага иранските интереси в Ирак. Три от ударените бази са в Ирак и две са в Сирия, където милицията подкрепя правителството на Башар Асад.   Пентагона твърди, че е реагирал на ракетна атака в петък вечер срещу армията на САЩ и Ирак край Киркук, за която обвинява милицията. Американски подизпълнител беше убит, а четирима американски и двама иракски войници бяха ранени, когато бяха изстреляни 30 ракети в базата в северния иракски град.\r\nСлучилото се в Ирак е първи сблъсък, откакто през 2011 година по-голямата част от американските военни там бяха изтеглени. Като част от гражданската война в Ирак милициите, подкрепяни от Иран, се сражаваха срещу американските и британските войски.  \"В отговор на многократните атаки на \"Катаеб Хизбулла\" срещу иракските бази, които са домакин на операция Н\"епоколебима решителност\" срещу \"Ислямска държава\", американските сили са нанесли прецизни отбранителни удари, които ще влошат способността на \"Катаеб Хизбулла\" за извършване на бъдещи атаки\", заяви Джонатан Хофман, главен говорител на Пентагона. В иракско военно изявление се казва, че четирима бойци на милицията са убити и 30 ранени при ударите само в Ирак, въпреки че има съобщения, че най-малко 25 души са загинали.\r\nВъпросът сега е как ще реагира Иран и ще има ли ескалация на напрежение? Защото САЩ не възнамеряват да се ограничат с това, ако проиранските милиции продължават да пречат, става ясно от думите на американския министър на отбраната Марк Еспър.   В неделя вечерта имаше съобщения, че американски персонал в близост до Багдад е бил ударен от минометен огън.    Южен Ирак, доминиран от шиити, преживя повече от два месеца тежки протести, започнали с недоволство срещу корупцията в правителството, но все повече се фокусират и върху Иран, който подкрепя премиера Адел Абдул-Махди. Американските сили, иракската армия и военновъздушните сили и дори милициите обявиха вчера съвместна операция против \"Ислямска държава\" в Северен Ирак; парадоксален знак на сложен танц, много външни сили играят както в Ирак, така и в Сирия, докато се борят за преимуществo. ", "date": "2019.12.30", "title": "Ирак ли ще е фронтът, където военно ще се сблъскат САЩ и Иран?"}
{"url": "https://www.actualno.com/europe/pyrva-goljama-prisyda-zaradi-ubijstvoto-na-izvesten-slovashki-jurnalist-news_1419748.html", "text": "      Посредник при двойното убийство на словашки разследващ журналист Ян Куцияк и годеницата му е осъден на 15 години затвор, след като се съгласи на сключване на споразумение, предаде БГНЕС.      Золтан Андрушко е бил бизнесмен и собственик на пицария, когато се присъединил към заговора за извършване на убийствата, което предизвика масови протести и свали тогавашния премиер Робърт Фицо.   Убийствата на журналиста Ян Куцияк и годеницата му Мартина Кушнирова също проправиха пътя за избора на либералната антикорупционна активистка Зузана Чапутова за словашки президент през март.\r\n\"Считам 15-годишната присъда за подходяща\", каза съдия Памела Залеска пред репортери, след като присъдата беше обявена в Специалния наказателен съд в западния град Пежинок.  Куцияк разследваше бизнес дейностите на словашкия предприемач Мариан Кочнер, когато той и годеницата му бяха разстреляни в дома им близо до Братислава през февруари 2018 година.\r\nАндрушко е играл ролята на посредник в убийството, като се твърди, че е наел стрелците по молба на своята приятелка, която от своя страна изпълнява заповеди от замислилия убийството Кочнер.   Кочнер и предполагаемите стрелци  Томаш Сабо и Мирослав Марчек, които са в ареста, ще бъдат съдени през януари. Андрушко ще се яви като свидетел.     ", "date": "2019.12.30", "title": "Първа голяма присъда заради убийството на известен словашки журналист"}
{"url": "https://www.actualno.com/curious/10-te-naj-golemi-konspirativni-teorii-za-poslednite-10-godini-news_1419513.html", "text": "              Изчезването на полет MH370 не е инцидент  на Майлайзийските авиолинии се превърна в катастрофата на века. Пътуващият за Пекин самолет с 239 пътници и екипаж на борда, се отклони от курса си, преди да изчезне от радарите на 8 март 2014 г., а оттогава в Индийския океан са открити само няколко парчета отломки.\r\nКонфликтните данни на малайзийските власти и неубедителните констатации на две масови операции по издирването му едва ли са удовлетворили семействата на жертвите, така че теоретиците на конспирацията започнаха да търсят обяснения къде е отишъл самолетът: предположенията включват дистанционно отвличане, прихващане от военен самолет от трета страна, заговор за самоубийство от пилота и мистериозен пътник, който поел управлението на самолета. Една от теориите дори предполагаше, че MH370 е същият самолет като MH17, друг Boeing 777, който беше свален над Източна Украйна месеци по-късно.   Стрелбата в Санди Хук не се е случила На 14 декември 2012 г. застреля майка си в дома им, преди да отиде с кола до началното училище Sandy Hook в Нютаун, Кънектикът. Там той уби шестима възпитатели и 20 деца на възраст между шест и седем години, преди да се самоубие. Установено е, че извършителят имал множество проблеми с психичното здраве, съчетани с „презрение към човечеството“.\r\nВ Интернет скоро се появиха твърдения, че клането е фалшива операция, организирана от правителството за насърчаване на подкрепа за по-строг контрол на оръжията. Основателят на InfoWars Алекс Джоунс дори предположи, че стрелбата изобщо не се е случила, защото медиите уж са използвали грийнбокс при отразяване на историята.    През октомври тази година съдебните заседатели осъдиха друг теоретик на конспирацията, който твърди, че клането е измислено, да плати 450 000 долара на бащата на момче, убито при атаката срещу Sandy Hook. Двойник замества Мелания Тръмп Президентът на САЩ за всевъзможни теории на конспирацията, а съпругата му Мелания претърпя някои тежки щети. Спекулации, които предполагат, че Първата дама е била заменена от подобно изглеждаща на нея жена за първи път се появи в социалните медии през 2017 г.\r\nТогава,  вече спрян акаунт в Twitter публикува странични стари и скорошни снимки на Мелания като „доказателство“, че лицето и косата й изглеждат различно. Потребителят въобще не пожела да каже какво се е случило с „истинската“ Мелания.\r\nТази теория се появява няколко пъти през 2019 г. след публичните изяви на Мелания заедно с Доналд Тръмп. Тя никога не е отговаряла на твърденията, за разлика от президента, който обвини медиите, че са фотографирали жена му така, че тя изглежда различно.   Джихадиският лидер ал Багдади е еврейски актьор, обучен от Мосад Докато ИДИЛ, незаконната терористична група превзе значителни части на Ирак и Сирия в средата на 2010 г., нейният лидер беше „разкрит“ като еврейски актьор на име Саймън Елиът.\r\nСлухът в интернет, който се появи през 2014 г., цитира несъществуващи документи, за които се твърди, че са изтекли от Националната агенция за сигурност на САЩ и Едуард Сноудън, в които се казва, че разузнавателните агенции на САЩ, Израел и Великобритания са разработили ИДИЛ като място за събиране на терористи от цял свят под един чадър.\r\nТези измислени изтичания на информации, според статии и публикации, които за пръв път се появяват в арабски езикови социални медии, твърдят, че Абу Бакр ал Багдади / Саймън Елиът е преминал военно обучение при Мосад. Фалшиви снимки дори бяха публикувани от срещата на Ал Багдади с Джон Маккейн. И адвокатът на Сноудън, и американските власти отрекоха историята като измама. Правителството на САЩ е създало Ебола Сега, вече отминала, през 2014-2016 г., когато най-лошото огнище на болестта в историята доведе до над 11 000 смъртни случая в Западна Африка.\r\nМалко след като започна епидемията, Daily Observer, основен либерийски вестник, публикува статия, в която Ебола е описана като биологично оръжие, проектирано от Министерството на отбраната на САЩ. Статията е написана от Кирил Е. Бродерик, либерийски професор по растителна патология, който по това време преподава в Държавния университет в Делауеър. Той също включи американския Център за контрол на заболяванията, Световната здравна организация, Лекари без граници и американската изследователска лаборатория в Кенема (Сиера Леоне) в предполагаемия сюжет.\r\nСеверна Корея отново направи актуална тази история по-късно през 2014 г. В статия, публикувана от държавната агенция KCNA, се твърди, че бивш помощник на Роналд Рейгън ги е информирал, че САЩ са създали прародител на вируса „с цел започване на биологична война”.\r\nВ статията се появява само фамилното име на този сътрудник - Робъртс, а американските медии го свързват с Пол Крейг Робъртс, икономист, който имаше роля в администрацията на Рейгън като помощник секретар на хазната. Историята на KCNA се позова на онлайн блог на Робъртс, който цитира изявленията на Бродерик. Финландия не съществува От теорията за плоската Земя не е имало по-голяма географска конспирация, че с население от 5,5 милиона души, е само измама. Изглежда, че твърдението е публикувано за първи път от потребител под псевдонима Raregans в Reddit през 2015 година.\r\nВ пост, обсъждащ странни неща, които правят родителите, Raregans твърди, че родителите му са му казали, че Япония е измислила със съгласието на Съветския съюз „сушата“, наречена Финландия, където всъщност е вода, за да лови риба без ограничения. След това той твърди, че рибата е била транспортирана през СССР под прикритието на продукти на Nokia (японска компания) и че ООН също е участвала в измамата на международната общност. Списание “Economist” знае как ще изглежда новият световен ред The Economist, водещо списание, отразяващо международния бизнес и геополитиката, даде много повод за размисъл на заговорниците, когато публикува прогнозите си за 2015 г.\r\nКорицата на броя „Светът през 2015 г.“, в който бяха включени световни лидери и поп културни личности, беше изпълнена с криптирани послания. Те включваха две стрели, забодени в земята с цифрите '11.5 'и '11.3' върху тях, „Федерален резерв“, написан на игра, наречена 'Паника', облак от ядрени гъби под образа на двуличен свят, човек свири на лула до Владимир Путин и някои други символи.\r\nКато се има предвид, че The Economist е отчасти притежание на  Ротшилд, богатото семейство, отдавна свързано с теории за управление от едно световно правителство, някои хора се втурнаха да предполагат, че така владетелите в сянка се опитват да общуват помежду си или да кодифицират облика на Новия световен ред. Демократите ръководят педофилска група във Вашингтон Обърканата и твърденията в социалните медии доведоха до теория, че изтъкнати демократи, включително Хилари Клинтън, са част от нелегална педофилска мрежа, действаща от пицария във Вашингтон, наречена Comet Ping Pong.\r\nТази теория се корени в имейлите, хакнати от акаунта на председателя на кампанията на Клинтън Джон Подеста, месец преди изборите. След като е установено, че Подеста е споменал Comet Ping Pong в имейлите си, публикувани от WikiLeaks, фенове на конспиративните теории фалшиво заключиха, че пицарията се използва като прикритие на операцията за трафик на деца за секс.\r\nПрез декември 2016 г. мъж стреля с пушка AR-15 вътре в пицарията, докато „саморазследваше“ твърденията. Осъден е на 4 години затвор. Оттогава тази теория е дискредитирана от редица медийни организации и полицията. Американска технологична фирма прикри намесата на Украйна в изборите през 2016 г. Имаше друга основна теория на конспирацията, свързана с изборите през 2016 г., която беше подхвърлена от Доналд Тръмп в неговия с Украйна, но се разпространяваше заедно с искането му за разследване на Джо Байдън.\r\nСпоред нея, CrowdStrike, частна охранителна фирма със седалище в Калифорния, натоварена от Националния комитет на Демократическата партия да разследва нарушения в сигурността на сървъра на партията, е скрила доказателства, че Украйна е хакнала този сървър (съхранявайки го в Украйна) и е обвинила Русия, за да прикрие ролята на Украйна.\r\nПривържениците на тази теория, включително самият Доналд Тръмп, твърдят, че CrowdStrike е собственост на „богат украинец“, въпреки че всъщност съоснователят на фирмата Дмитрий Алперович е роден в Русия и е гражданин на САЩ. По-късно стана ясно, че CrowdStrike никога не е имала физически достъп до сървъра на демократите и е предала всички доказателства на Министерството на правосъдието, което не е открило никакви грешки от страна на фирмата. Джефри Епщайн не се е самоубил Финансистът в килията си в затвора през август, докато чакаше съдебен процес по обвинения в трафик на деца. В официалния доклад на съдебния патолог се стига до заключението, че Епщайн е използвал чаршафа си, за да създаде импровизирано въже и да се обеси.\r\nФинансистът, който пледира „невинен“ по обвиненията, в миналото беше близък с влиятелни личности като Бил Клинтън, Доналд Тръмп и принц Андрю. Подозрителните подробности в историята (като факта, че той е бил свален от наблюдение за самоубийство само дни преди смъртта си или че охранителите му спели тази нощ) подхранват теории, че някои от приятелите на Епщайн се опитват да му затворят устата завинаги, за да не ги издаде.\r\nАутопсията разкри, че Епщайн има счупени кости на врата - нараняване, което може да се случи при самоубийство чрез обесване - въпреки че частен патолог, нает от семейството на Епщайн, твърди, че нараняванията повече отговарят на „удушаване“. Министерството на правосъдието заяви, че никой не е влизал в килията на Епщайн през нощта, когато той е починал, което означава, че няма доказателства, които да предполагат, че той е умрял по друг начин, различен от самоубийството. Двамата пазачи, на които е възложено да наблюдават Епщайн, са обвинени в заговор и фалшифициране на видеозаписи.\r\n*Автор: БГНЕС. ", "date": "2019.12.30", "title": "10-те най-големи конспиративни теории за последните 10 години  "}
{"url": "https://www.actualno.com/balkani/bivsh-hyrvatski-premier-s-nova-prisyda-zaradi-podkup-news_1419754.html", "text": "      Бившият хърватски премиер Иво Санадер беше осъден за втори път за корупция, предаде БНР, позовавайки се на Reuters.      Този път става въпрос за подкуп от 10 млн. евро. Присъдата е от 6 години затвор ефективно, но е на първа инстанция. На 2 години затвор за даването на подкупа през 2008 година беше осъден ръководителят на унгарския енергиен холдинг МОЛ Жолт Хернади.   Съгласно съдебното решение, Санадер е получил 10-те милиона, за да може МОЛ да вземе по-голям дял от този на хърватската държава в националната енергийна компания ИНА.\r\nСъдебната сага по корупционната афера продължава вече почти десетилетие. Санадер, който беше премиер от 2003-а до 2009 година, беше осъден през 2014 година на 8 и половина години затвор. Конституционният съд на Хърватия обаче постанови, че присъдата тогава е била невалидна заради процесуални грешки.  Унгария от своя страна отказва да даде Хернади на хърватското правосъдие. ", "date": "2019.12.30", "title": "Бивш хърватски премиер с нова присъда заради подкуп"}
{"url": "https://www.actualno.com/balkani/nad-10-000-dushi-v-albanija-prekarvat-praznicite-v-palatki-news_1419765.html", "text": "      Над 10 000 души в Албания, при на 26 ноември, ще прекарат празниците в палатки, съобщи министърът на земеделието Бледи Чучи, който ръководи Оперативната служба за справяне с природните бедствия, съобщава изданието Albanian Daily News.      Чучи, който участва в третото заседание на Националната комисия за възстановяване на щетите, каза, че други над 3000 души се намират в хотели.   Според представените данни 3613 души живеят в хотели, а 10 225 души, основно в района на град Дуръс, живеят в палатки. Инспектирани са 39 310 обекта, 3590 сгради са обявени за необитаеми в Дуръс, а 72 обекта, от които 10 в столицата Тирана, са разрушени. с магнитуд 6,4 по Рихтер на 26 ноември отне живота на 51 души и остави 12 000 без дом.   ", "date": "2019.12.30", "title": "Над 10 000 души в Албания прекарват празниците в палатки"}
{"url": "https://www.actualno.com/kustendil/i-dupnica-vdiga-mestnite-danyci-news_1419760.html", "text": "      Данък сгради и такса смет в Дупница се увеличават от догодина. Налогът върху имотите нараства от 1,45 на 2,5 промила. С около процент се покачва и такса смет, съобщава БНР.      Увеличението на данък сгради е около 70%. Недвижимите имоти в общината са към 32 000, жилищните 27 500, стана ясно при разискванията в местния общински съвет.\r\nСпоред кмета на общината Методи Чимев новият данък сгради ще натовари финансово дупничани с не повече от 10 лева, което не било непосилно.\r\nУвеличението при такса смет за физическите лица е с 30%, а за фирмите, дружествата и ведомствата - с 15 на сто. Гласувалите \"за\" увеличението се мотивираха, че разходите за сметосъбиране и сметоизвозване, откакто Дупница кара отпадъците си на депото в Костинброд, се увеличават. Поскъпването за селата е само с 4 лева, а в града - с 20 лева на година.  Съветниците не се повлияха от снощната демонстрация на около 50 дупничани, които излязоха край коледната елха на площада да протестират против вдигането на данъците. ", "date": "2019.12.30", "title": "И Дупница вдига местните данъци"}
{"url": "https://www.actualno.com/europe/putin-pokani-trymp-da-dojde-za-parada-na-denja-na-pobedata-news_1419657.html", "text": "      Руският президент Владимир Путин изпрати днес новогодишна честитка до президента на САЩ Доналд Тръмп, в която той отново го покани да присъства през май догодина на 75-годишнината от победата на Съветския съюз във Втората световна война, предаде БГНЕС.      В честитката на  Путин се посочва, че Русия и Съединените щати носят историческа отговорност за гарантиране на сигурността и стабилността в света и че Москва се застъпва за нормализиране на двустранните отношения и за установяване на справедлив диалог, основан на взаимно уважение.   Путин изпрати също поздравително послание до канадския премиер Джъстин Трюдо, като изрази увереност, че развитието на конструктивно, двустранно сътрудничество в много области, както и взаимното уважение като цяло, са в интерес на хората на Русия и Канада.\r\nВсъщност не е посветена само на САЩ и Канада - тя обхваща поздравления за ръководителите на редица държави. Доста от поздравените са бивши съветски републики, а спорната Южна Осетия, където Русия се намеси с военна сила срещу Грузия още преди над едно десетилетие, също е поздравена от руския президент. Поздравления за България няма - за сметка на страни като Бразилия, Венецуела, Куба, Сирия - с адрес Башар Асад, Турция.   ", "date": "2019.12.30", "title": "Путин покани Тръмп да дойде за парада на Деня на победата "}
{"url": "https://www.actualno.com/sofia/zemetresenie-do-samokov-pyrvonachalnite-danni-sa-za-47-po-rihter-news_1419767.html", "text": "      Трус от 4,7 по Рихтер според Европейския средиземноморски сеизмологичен център (EMSC) е имало буквално преди минути на 8 километра от Самоков.      Според съобщението, дълбочината е била от 10 километра, а София се намира на 50 километра от епицентъра. Изрично обаче EMSC посочва, че данните все още не са оценени от сеизмолог.\r\nАгенция БГНЕС съобщава, че трусът е бил усетен и в Благоевград, но само за секунди, като читател на казва, че подобно е било положението и в Костенец - вертикален трус, за 2-3 секунди. А във форума на EMSC има вече и коментари от България за случилото се - потребител, пишещ от Белица, казва, че трусът бил по-силен от вчерашния, като секцията и лампата завибрирали. Припомняме, че вчера точно с магнитуд 3,5 по Рихтер.\r\nМеждувременно се появиха и , според които силата на земетресението е 4,1 по Рихтер. Според информацията, дълбочината е била само 1 километър.   ", "date": "2019.12.30", "title": "Земетресение до Самоков, първоначалните данни са за 4,7 по Рихтер"}
{"url": "https://www.actualno.com/europe/shvecija-spira-oshte-edin-jadren-reaktor-news_1419774.html", "text": "      Днес Швеция спря един от четирите ядрени реактора в най-голямата си електроцентрала след повече от 40 години експлоатация заради твърденията на операторите за нерентабилност и високи разходи за поддръжка.      Реакторът Рингхалс 2 в Югозападна Швеция е затворен за постоянно след решение от 2015 г. от собствениците на шведската държавна енергийна група Vattenfall и германската компания Uniper.   Vattenfall и Uniper също решиха да затворят реактора Рингхалс 1 в края на следващата година, докато Рингхалс 3 и 4 ще продължат да работят до 2040 година.\r\nЕлектроцентралата Рингхалс, разположена на около 65 км южно от шведския град Гьотеборг, е една от трите атомни електроцентрали в Швеция и досега е произвеждала между 15 и 20 процента от общото потребление на електроенергия в страната.  През последните години шведските политици и граждани проведоха дълъг дебат относно предимствата и недостатъците на ядрената енергия в Швеция. ", "date": "2019.12.30", "title": "Швеция спира още един ядрен реактор"}
{"url": "https://www.actualno.com/business/dyrjavata-vijda-neznachitelno-otstyplenie-za-turizma-news_1419715.html", "text": "      Намаление от само 0,02% на посещенията с цел туризъм от чужденци в България има на годишна база за периода януари - ноември 2019 година. Това твърди Министерството на туризма, позовавайки се на данни на НСИ и охарактеризира ситуацията като \"символично намаление\".      Посещенията за посочения период са общо 8 832 405. Само са ноември 2019 г. туристическите визити на чужденци у нас са 442 178, което представлява ръст от 7,5% в сравнение с ноември 2018 година.\r\nНай-голямо увеличение има на унгарските туристи - 26%, следвани от украинските - 24,2%, британските - 20,3%, китайските - 14,6%. Има увеличение и на гръцките туристи - 5,2%.\r\nКато брой на реализирани туристически посещения обаче за България номер едно остава Румъния - над 1,2 млн. за първите 11 месеца на годината. Следват Гърция, с малко над 1 млн. Германия (742 979), Турция – 594 948 и Северна Македония – с 511 113 туристически визити.  През същия период на годината туристическите пътувания на българи в чужбина възлизат на близо 6,5 млн., което е нарастване с 4,1 на сто.\r\nДанните недвусмислено показват, че въпреки предизвикателната за сектора 2019 г. с огромна конкуренция от държавите в региона и фалит на най-стария световен туроператор  българският туризъм запазва високите си резултати от последните 4 години и се развива устойчиво, коментира министър Николина Ангелкова. ", "date": "2019.12.30", "title": "Държавата вижда незначително отстъпление за туризма"}
{"url": "https://www.actualno.com/sofia/jasno-e-razpisanieto-za-gradskija-transport-v-sofija-po-nova-godina-news_1419686.html", "text": "      София ще има градски транспорт и през новогодишната нощ, става ясно от съобщение на Столична община. Това вече е обичайна практика.      Ето какво ще е разписанието: На 31.12.2019 г. срещу 01.01.2020 г. ще се движат през нощта трамвайте, обслужващи линии 5, 7, 8, 12, 18, 20, 22, тролейбуси номера 1, 2, 4, както автобусите от линии 83, 102, 85, 285 и 310, 213. На 01.01.2020 г. (нощта на 31.12.2019 г. срещу 01.01.2020 год.) нощните автобусни линии с номера N1, N2, N3 и N4 ще се движат по променени марщрути както следва:  1. (в посока ж.к. „Младост 4“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно;\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I”;    - с код 6457 „Ул. Париж”;- с код 6456 „Ул. 6-ти септември”.\r\n2. (в посока Студентски град): от бул. „Тодор Александров” (площад „Независимост”), по бул. „Княз Александър Дондуков”, надясно по бул. „Васил Левски” и по маршрута двупосочно.\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I”;\r\n- с код 6457 „Ул. Париж”;- с код 6456 „Ул. 6-ти септември”.   3. (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“ двупосочно.\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I”;\r\n- с код 6457 „Ул. Париж”; с код 6456 „Ул. 6-ти септември”\r\n- двупосочна с кодове 6439 и 6440 „Площад Св. Александър Невски”; с код 1241 „Площад Паметник Левски”; с код 2012 „Ул. Кракра”.\r\n4. (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно.\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски\r\nЛиниите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”. През нощта на 31.12.2019 г. срещу 01.01.2020 г. ще работи и столичното метро като интервалите на движение ще бъдат както следва:\r\n- маршрут МС \"Младост 1\" - МС \"Витоша\"\r\n- маршрут МС \"Младост 1\" - МС \"Бизнес парк София\"\r\n- маршрут МС \"Младост 1\" - МС \"Летище София\" ", "date": "2019.12.30", "title": "Ясно е разписанието за градския транспорт в София по Нова година"}
{"url": "https://www.actualno.com/vraza/zornica-rusinova-vraca-e-etalon-za-obshtina-predostavjashta-vsichki-vidove-socialni-uslugi-news_1419682.html", "text": "      „Само една година след символичната първа копка на Центъра за настаняване от семеен тип, присъстваме и на неговото официално откриване. Скоро тук ще живеят деца, лишени от родителска грижа, които ще срещат подкрепата на живущите в квартала. Именно подобни проекти не само във Враца, но в цялата страна, направиха деинституционализацията една от най-успешните реформи в социалната сфера в България. Подобен тип социални услуги предоставят възможност на потребителите за развитие и приобщаване към обществото. За последните няколко години, Враца се превърна в еталон сред общините, предоставяйки всички видове социални услуги. Вярвам, че с общите ни усилия ще продължим да надграждаме постигнатото“ - каза заместник-министърът на труда и социалната политика Зорница Русинова преди официалното откриване на Центъра за настаняване от семеен тип.       Приветствие към присъстващите отправи и кметът Калин Каменов, който заяви, че проектите в социалната сфера във Враца ще продължат, за да може децата, лишени от родителска грижа да израстват в нормална среда, близка до семейната. „Радостен съм, че само за една година, промяната в разбиранията на живущите в квартала е голяма и нашите съграждани ще подкрепят 12-те деца, които ще бъдат настанени в услугата. Именно нашето отношение към подрастващите е атестат за развитието ни като общество. След като обучим екипа от специалисти и настаним потребителите в Центъра целият квартал ще бъде една общност. С действията ни и ангажираността ни към хората в нужда, ще изпълним със смисъл тази толкова хубава дума – „заедно“. За нас, социалните услуги не са просто работа, която трябва да свършим и отчетем, те са кауза, която е невъзможна за реализация без подкрепата на цялото общество. Вярвам, че Враца ще бъде добрият пример за пореден път!“ – каза още Каменов и допълни, че към момента има подадено проектно предложение за обезпечаване работата на Центъра за настаняване от семеен тип, в рамките на което ще бъдат обучени специалисти, които ще работят с потребителите на услугата.   На събитието присъства и евродепутатът Андрей Новаков, който заяви, че реализираният проект не е фокусиран само в сферата на социалните услуги, но и допринася за облагородяването на целия квартал, тъй като в момента се изгражда вертикална планировка и нова детска площадка.\r\nПрограмата продължи с водосвет за здраве и благополучие, отслужен от Негово Високопреосвещенство Врачански митрополит Григорий, в съслужие с отци от епархията.     На събитието присъстваха още: народният представител Красен Кръстев, заместник областният управител Мирослав Комитски, председателят на Общинския съвет – Нели Стоянова, общински съветници, представители на институции и граждани.\r\nИзграждането на Център за настаняване от семеен тип се осъществява по проект на Община Враца - „Нова възможност за деца и младежи в Община Враца- Проект 1” по Оперативна програма „Региони в растеж” 2014-2020 година. Стойността на проекта е 815 049 лв. По проекта се извърши също и реконструкция и ремонт на Преходно жилище за деца от 15 до 18-годишна възраст и и Наблюдавано жилище за младежи от 18 до 21-годишна възраст.\r\nВ рамките на посещението заместник-министър Зорница Русинова посети и ЦНСТ 1 за деца и младежи с увреждания. Услугата е изградена със средства от Оперативна програма „Развитие на човешките ресурси“ и функционира от 1 декември 2014 г. Центърът е с капацитет 14 деца и младежи, които нямат възможност да бъдат отглеждани в семействата си.    ", "date": "2019.12.30", "title": "Зорница Русинова: Враца е еталон за община, предоставяща всички видове социални услуги"}
{"url": "https://www.actualno.com/razgrad/otpusnaha-pari-godina-sled-dogovora-za-ibrahim-pasha-djamija-v-razgrad-news_1419680.html", "text": "      Близо година след като бе на Ибрахим паша джамия в Разград правителството отпусна част от сумата по него.      Припомняме, че в края на януари месец областният управител на Разград Гюнай Хюсмен сключи договор с фирма „Стройкомерс – ТТ“ ЕООД на Тошко Райчев за изпълнение на проекта. Той е на стойност 2 374 836 лв. с ДДС.\r\nНа последното правителствено заседание за годината правителството отпусна на областния управител сумата от 712 450 лева.\r\nПо информация от пресслужбата на Хюсмен сумата представлява 30% авансово плащане за обекта.  Още същия ден управителят на Разград връчи възлагателно писмо на управителя за стартиране на реставрацията. „Ремонтът на джамия „Ибрахим паша” става възможен, благодарение на волята и усилията на премиера Бойко Борисов, който е първият държавник, ангажирал се с реставрацията на храма и опазването му като паметник на културата с национално значение, след като 42 години сградата беше потънала в забвение и разруха“, се казва в съобщението.    Според областния управител на Разград реставрацията на храма ще допринесе за увеличаване туристическия потенциал на региона и  за цялостното оформяне на градския център.\r\nПрез март миналата година правителството реши да се проведе процедура за възлагане на обществена поръчка за реконструкция и възстановяване на джамия „Макбул Ибрахим паша“ в Разград. Тогава възложи на областния управител да проведе процедурата по избор на изпълнител. \r\nТя е паметник на културата с категория „национално значение“, а през 1973 г. с писмо на НИПК е декларирана като архитектурно-строителен паметник на културата.\r\nГюнай Хюсмен започнал да прави постъпки за стартиране на ремонт на джамията няколко месеца след встъпването си в длъжност. По негова инициатива бил почистен й от храстовидна и дървесна растителност, а по-късно по негово предложение дирекция „Вероизповедания“ към Министерски съвет отпусна 20 000 лева за укрепване на покрива.  \r\nДжамията е построена през 1616-1617 година от български майстори от село Пороище. От 1984 г. насам е затворена както за вярващи, така и за туристи. Изградена е преди 400 години по поръка на местния феодал Ибрахим паша по времето на султан Сюлейман І. Тя е забележителен образец на класическата османска архитектура от 17-ти век.   Легендата разказва, че когато била довършена джамията Ибрахим паша наредил да бъдат убити майсторите й, за да не повторят изяществото й. Дюлгерите от Пороище разбрали за неговите намерения и си направили дървени криле, с които да избягат. Един ден литнали към планината. Но брадвите, които привързали към крилете, натежали при летенето. Майсторите не успели да стигнат до планината, за да се спасят.\r\nНа метри пред храма сега е издигнат впечатляващ мемориал на майстор Манол с разпънати криле. ", "date": "2019.12.30", "title": "Отпуснаха пари година след договора за Ибрахим паша джамия в Разград"}
{"url": "https://www.actualno.com/healthy/ot-sredata-na-januari-mojem-da-ochakvame-gripa-smjata-ekspert-news_1419661.html", "text": "      Няма увеличение на броя на заболелите от грип в София след при две деца преди седмица. Това съобщи пред БНР директорът на Националния център за заразни и паразитни болести проф. Тодор Кантарджиев.      Според БГНЕС, Кантарджиев очаква епидемично разпространение на заболяването в средата на януари, а пикът да бъде през февруари.   Случаите на остри респираторни заболявания са с 21 процента по-малко, в сравнение с декември 2018 година. В момента най-много случаи на респираторни заболявания, но не грип, има в област Ямбол, следват областите Хасково, Пазарджик и Бургас.\r\nВирусите, които доминират в столицата, са характерни за есента - респираторни и парагрипни вируси, които протичат по-леко.   ", "date": "2019.12.30", "title": "От средата на януари можем да очакваме грипа, смята експерт"}
{"url": "https://www.actualno.com/asenovgrad/postavjat-svetofar-pri-svlachishteto-pod-npk-asenova-krepost-spirat-turisticheskite-avtobusi-news_1419675.html", "text": "       Участъкът около преди НПК Асенова крепост ще се обработва приоритетно в случай на снеговалеж. Това каза пред медии заместник-кметът на града инженер Стоян Димитров по повод настъпващия зимен сезон и опасността от ново активиране и свличане на земната маса в района. Той припомни, че отсечката се е срутила още преди няколко години, а към момента са възникнали и нови пукнатини. Участъкът е доста стеснен заради пропадането на пътната настилка и е с намалена видимост.      „Пътят е основната връзка на селата Яврово, Лясково и Добралък и обслужва една от най-големите и значими туристически атракции – НПК Асенова крепост”, уточни Димитров. Той посочи, че следващата стъпка в общината е в най-кратки срокове да проведе обществена поръчка за избор на изпълнител. А самият проект включва изграждане на подпорна стена, укрепващи анкери, които да стигат чак до здравата част на зоната с цел по-добро укрепване, както и мантинела и ограда.   Междувременно, ще бъде поставена и вече закупената светофарна уредба, за което се изчаква одобрение от КАТ-Пловдив . Светофарът е купен със собствени средства на община Асеновград и той ще осигурява разминаването на два автомобила. Едната част от уредбата ще бъде поставена в горната част на пътната отсечка, а другата – отдолу. Идеята е автомобилите да бъдат спирани на по-голямо разстояние от самото компрометирано трасе, което е с дължина около 100 метра.\r\nА светофарите ще бъдат поставени на около 100 метра от същинския участък, който е затворен. Автобусите и тежкотоварните автомобили ще бъдат спирани при отсечката на чешмата. Така, туристите, които смятат да посетят НПК Асенова крепост, ще трябва да изминават пеша около 500 метра . През зоната ще бъдат пропускани само автомобили със специален режим на движение, сметопочистващи и снегопочистващи коли. Очаква се реалната работа по обработване на свлачището да започне през пролетта.  Средствата за укрепване на свлачището и възстановяване на пътя са отпуснати от Междуведомствената комисия по възстановяване и подпомагане към Министерски съвет и са в размер на 460 000 лева. ", "date": "2019.12.30", "title": "Поставят светофар при свлачището под НПК Асенова крепост. Спират туристическите автобуси"}
{"url": "https://www.actualno.com/europe/strelba-v-berlin-izglejda-zaradi-grabej-video-news_1419689.html", "text": "      Мащабна полицейска операция е в ход в германската столица Берлин, след като е имало опит за въоръжен грабеж в кафене на Starbucks до Чекпойнт Чарли - един от известните бивши военно-пропускателните  пунктове, построени на Берлинската стена между Западна и Източна  Германия. Версията за грабеж е съобщена в Twitter и от местната полиция.        Засега извършителят на грабежа още не е задържан, има обаче блокада на околни сгради.\r\nМалко по-късно берлинската полиция написа в Twitter, че ситуацията се намира под контрол.   ", "date": "2019.12.30", "title": "Стрелба в Берлин, изглежда заради грабеж (ВИДЕО)"}
{"url": "https://www.actualno.com/burgas/opredeliha-data-za-petija-polumaraton-atanasovsko-ezero-news_1419703.html", "text": "      Петият полумаратон Атанасовско езеро ще се проведе в Бургас на 18 януари. В него могат да участват спортисти от цялата страна, които ще се състезават в дисциплините бягане 8 или 21 километра, както и колоездене 21 километра.      Желаещите да се включат в трите дисциплини на състезанието трябва да регистрират до 6 януари 2020 година. Те имат право да изберат само един спорт. Началният час на състезанието е 10.30 часа, а мястото Културен център \"Морско казино\".\r\nИнтересна е и съпътстващата състезанието програма. Тя включва томбола с награди за участниците и присъствието на специалния гост - шампионът по маратон и планинско бягане Шабан Мустафа от Сунгурларе.   Датата на състезанието 18 януари, Атанасовден не е избрана случайно.\r\nСпортното състезание е възможност да се привлекат нови почитатели на Атанасовско езеро, което е една от природните забележителности на Бургас и има няколко режима на защита. То е природен резерват, зона по Натура 2000 и защитена местност. Мястото е най-богатото на птици в страната. Езерото предоставя различни екосистемни услуги, които през последните години го направиха все по-привлекателно за балнеолечение, спорт и почивка.       Организаторите на проявата Българска фондация \"Биоразнообразие\", Сдружение \"Зелена Странджа\" и Община Бургас се надяват да постигнат своите екологични цели, като привлекат вниманието на участници и публика към спорта и природата. ", "date": "2019.12.30", "title": "Определиха дата за петия полумаратон \"Атанасовско езеро\" "}
{"url": "https://www.actualno.com/pernik/neno-dimov-obvini-bsp-za-vodnata-kriza-v-pernik-news_1419701.html", "text": "      Длъжен съм да кажа ясно на г-жа Нинова – с фалшиви новини политика не се прави. Това каза министърът на околната среда и водите Нено Димов, предаде БГНЕС.      \"Днес станахме свидетели още веднъж, че да се изказва неподготвена\", добави Димов.   Той поиска да припомни за времето, когато правителството на БСП управляваше, че ОП \"Околна среда\" била спряна и на практика всичките средства, които трябвало да бъдат използвани в сектор ВиК били замразени. \"В същия този период правителството на Орешарски и на БСП намираше за неудачно да инвестира от порядъка на 10-13 млн. годишно във ВиК инфраструктура, докато след 2016 година този обем пари от националните средства е повече от два пъти нагоре\", каза Димов. Той посочи, че второто правителство на ГЕРБ успяло да спаси парите от първата оперативна програма и били реализирани практически почти всички водни цикли с изключение на един. \"Единственият областен град, който не успя да защити тогава проекта си при кмет на БСП беше Перник. Така че когато г-жа Корнелия Нинова говори за Перник, нека да е наясно, че именно нейният кмет не успя да вкара града си в първия цикъл на проекти за ВиК\", каза той.\r\nТова, което според него Нинова прави, е продължение на една политика през фалшиви новини да се насажда страх. \"Говоря за това, което твърди, че пием в момента. Между другото си припомнете как хвърли софиянци в ужас за известно време с фалшива новина, касаеща яз. \"Искър\". Това нещо продължава не само в сектора води, това продължава и в сектор въздух, защото очевидно това са теми, които касаят всеки един от нас и са теми, които могат да събудят страх, но не е редно лидер на политическа партия, която има претенции да разпространява фалшиви новини и да насажда страх“, заяви Димов.   ", "date": "2019.12.30", "title": "Нено Димов обвини БСП за водната криза в Перник"}
{"url": "https://www.actualno.com/asenovgrad/taksa-smet-v-asenovgrad-stava-42-promila-news_1419647.html", "text": "       Увеличението на промила за отпадъците в Асеновград бе одобрено от местния парламент в града след почти 2-часов дебат. Мярката се налага, след като държавата обяви, че завишава размера на таксата за депониране от 57 лева на 95 лева за тон. Общински съветници от опозицията в Асеновград изразиха опасенията си, че това рязко увеличение може да доведе до образуването на още по-голям брой нерегламентирани сметища. И предложиха завишаването на таксата за гражданите и за бизнеса в общината да бъде с по-ниски стойности. От „Зелено движение за Асеновград” пък поискаха резултат от анализ на състоянието на сметопочистването в града и селата към момента.      От градската управа обясниха, че инспектори се движат в камионите за сметосъбиране по няколко лъча, с цел да се обследва процесът. Извършена е ревизия по 5 маршрута и се съставен план за поетапно подменяне на негодните съдове за смет, уточни ресорният заместник-кмет Тамер Бейсимов. Той посочи, че няма влошаване качеството на сметопочистване в общината. А в селата то се извършва по график, предложен от кметовете и кметските наместници.   През 2020 г. предстои Асеновград да сключи договор със сметопочистваща фирма. Към момента общината дофинансира услугата с около 380 000 лева. „Ако таксата за депониране намалее на 69 лева, каквото предложение се обсъжда в Министерството на околната среда и водите, тогава ще се понижи и дофинансирането, от страна на общината. Остатъкът от парите ще бъдат ползвани за подобряване качеството на услугата. А ако до две години Асеновград успее да изгради компостираща и сепарираща инсталации, то тогава и таксата за битови отпадъци за граждани и бизнес има вероятност да бъде намалена”, обясни заместник-кметът по финансите доктор Теньо Манолов.\r\nПредложението за увеличаване на такса „смет” от 3 промила на 4,2 промила бе прието от Общинския съвет в града с 24 гласа „За”, 4 „Против” и 1 „Въздърждал се”.   ", "date": "2019.12.30", "title": "Такса „смет” в Асеновград става 4,2 промила"}
{"url": "https://www.actualno.com/asenovgrad/5-000-000-lv-shte-sa-nujni-za-speshen-remont-na-mosta-pri-pazara-v-asenovgrad-news_1419679.html", "text": "       Около 5 000 000 лева ще са необходими за основен ремонт на при общинския пазар в Асеновград . За целта общината ще иска пари от държавата. По думите на заместник-кметът на града инженер Стоян Димитров, обследване е извършено още преди около 9 години, когато е било установено, че съоръжението е в предаварийно състояние. Голяма част от армировката е оголена, а с времето е и корозирала и вече не може не може да поема проектните натоварвания, които е трябвало да поема към онзи момент.       Мостът при общинския пазар е много натоварен и почти непрекъснато е пълен с автомобили, тъй като това е една от най-невралгичните точки в града. Пътната артерия свързва Пловдив с Асеновград и Кърджали и е част от републиканската пътна мрежа. Планирано е след ремонта мостът да бъде разширен, като се стесни част от тротоара и да се осигурят четири платна за движение на автомобили. По този начин се очаква да се облекчи и трафикът на моторни превозни средства. С молба за финансова подкрепа община Асеновград е изпратила писма до Агенция „Пътна инфраструктура” и до Правителството. В началото на новата година е планирано да се проведат и срещи.   „Надяваме се да има резултат, защото за временно укрепване на този мост не може да се говори. Няма как да бъдат предприети „козметични” ремонти. Нужно е да се запазят устоите на моста, нямаме намерение за цялостно разрушаване на съоръжението. Целта е да се подмени горната му част, за което проектантите ще посочат становището си. Идеята ни е да се кандидатства за цялостно финансиране от държавата”, обясни Димитров. Той увери, че по време на ремонтните дейности няма да се наложи затваряне на мостовото съоръжение, а по-скоро ремонтът ще се извършва първо в едното, а после в другото платно.\r\nВ заключение заместник-кметът посочи, че към момента има разработен проект за ремонт на пешеходния мост при Спортна зала „Асеновец” Идеята е той да бъде пуснат с еднопосочно движение за автомобили, за да може да се поеме част от трафика, който в момента натоварва моста при пазара.   ", "date": "2019.12.30", "title": "5 000 000 лв. ще са нужни за спешен ремонт на моста при пазара в Асеновград"}
{"url": "https://www.actualno.com/showbusiness/pochina-zvezda-ot-igra-na-tronove-news_1419608.html", "text": "       Актьорът от хитовия сериал Андрю Дънбар е издъхнал внезапно в събота в дома си в Белфаст, Ирландия, на 30-годишна възраст, съобщи британската преса. Той беше дубльор на Алфи Алън, въплътил се в ролята на Теон Грейджой.       Приятели и роднини на актьора потвърдиха скръбната вест, но не разкриха каква е причината за смъртта му.   \"Невероятно шокиран и натъжен съм от неговата смърт. Да изгубиш любим   човек на такава възраст, само мога да си представя през какво преминава   семейството му. Андрю, почивай в мир.\" Това написа Алън в Twitter.\r\nОсвен в ''Игра на тронове'' Дънбар се изявяваше и в други телевизионни продукции и шоу програми, като извън екрана се отдаваше и на другата си голяма страст – музиката.   ", "date": "2019.12.30", "title": "Почина звезда от \"Игра на тронове\""}
{"url": "https://www.actualno.com/health/ruski-lekar-ogranichete-sladkishite-i-sladkoto-za-naj-malkite-news_1419636.html", "text": "      Специалистът по детско хранене Елмира Каширина, главен лекар в Детска градска клиника в Москва, препоръчва на децата да не се дава повече от едно парче торта на ден или два бонбона и парче шоколад в новогодишните празници. Тя съветва да се дават сладкиши на базата на агар-агар, като мармалада например, като по-малко вредни.      Каширина също предлага на децата да се дават сушени плодове, ако те ги обичат. Според лекаря, трябва да се дава шоколад на деца само през първата половина на деня, пише БНЕС.   Специалистите по хранене не препоръчват да се дават сладкиши на деца от 1 до 4 години. Лекарят обясни това с факта, че децата получават всички въглехидрати от кашите.\r\n\"Голямото количество захар намалява имунитета, а вкусовите добавки могат да причинят алергии\", обясни Каширина.  Тя отбеляза също, че е трудно да се намерят качествени сладкиши. Освен това хранителните навици, според лекаря, трябва да се формират от детството, затова тя съветва да се ограничи количеството на сладкишите. ", "date": "2019.12.30", "title": "Руски лекар: Ограничете сладкишите и сладкото за най-малките"}
{"url": "https://www.actualno.com/europe/ukrainski-zam-ministyr-se-gordee-s-novoto-gazovo-sporazumenie-s-rusija-news_1419697.html", "text": "       Украйна и руският енергиен монополист \"Газпром\" официално подписаха споразумение, чрез което определят като инструмент за решаване на бъдещи газови спорове инвестиционния арбитраж. Това става ясно от публикация във Facebook на украинския зам.-правосъден министър Иван Лищина.          Според написаното, Русия се е съгласила да не притиска Украйна относно това да се откаже от практиката да не сключва споразумения за изплащане на компенсации към инвеститора при заведено арбитражно дело. Лищина казва, че споразумението е поверително и затова не разкрива много подробности, но уточнява, че \"подписването на споразумението проправя пътя на Украйна да търси  дългосрочни споразумения за транспортиране на газ между \"Нафтогаз\" и  \"Газпром\".\r\n\"Газпром\" подписа споразумение с Киев, според което срещу руската компания трябва да бъдат оттеглени антимонополните претенции в размер на 7,4 милиарда долара. Протоколът за газово сътрудничество, подписан от Русия и Украйна на 20 декември, предвиждаше, че Киев, в рамките на приятелско споразумение по антитръстовия спор, ще се откаже от всички претенции (те възлизат на около 7,4 милиарда долара), а \"Газпром\" ще изтегли делото от съда в Женева за нарушения от Украйна на задължения по защита на инвестициите, посочва БГНЕС.  Руският министър на енергетиката Александър Новак обяви, че на украинската страна са били изплатени присъдените от международния арбитраж в Стокхолм 2 милиарда и 900 милиона долара. Това беше условието страните да се откажат от всички останали взаимни съдебни претенции, за които няма окончателно съдебно решение, както и да подпишат споразумение с украинското правителство за изтегляне на антитръстови претенции.\r\nПодробности за параметрите на споразумението можете да си припомните в ! ", "date": "2019.12.30", "title": "Украински зам.-министър се гордее с новото газово споразумение с Русия"}
{"url": "https://www.actualno.com/curious/5-dylgi-uikenda-prez-2020-vijte-vsichki-pochivni-dni-news_1419617.html", "text": "      През новата високосна 2020 г. се очертават 136 за средностатистическия работещ човек. В цифрата влиза и традиционния платен 20-дневен годишен отпуск.      От останалите 116 почивни дни, 104 са съботи и недели, а 12 са почивните дни заради официални празници, пресметна БНР.                      По правило, в сила от тази година, когато част от официалните празнични почивни дни се падат събота или неделя, се почива в понеделник.\r\nТова означава, че ще почиваме и в понеделниците 25 май, 7 септември и 28 декември, защото 24 май и 6 септември през 2020 година се падат в неделя, а почивният заради Коледа 26 декември се пада в събота.         Ако на 21 септември си вземем ден отпуск, може да си осигурим още един дълъг уикенд с четири поредни почивни дни – 19-22 септември (събота-вторник).\r\nСъщо така дълга почивка може да се направи, ако се слеят дните между 1 и 6 май (и евентуално до 10 май - така почивката става още по-дълга). ", "date": "2019.12.30", "title": "5 дълги уикенда през 2020, вижте всички почивни дни"}
{"url": "https://www.actualno.com/crime/bivshijat-kmet-na-ihtiman-e-v-aresta-zaradi-podkup-news_1419613.html", "text": "      Oкръжната прокуратура в София привлече като обвиняеми двама души от Ихтиман заради получаване на подкуп.      По информация на Нова телевизия единият от тях  е бившият кмет на града Димитър Бонев, който в момента е директор на професионалната гимназия в града.   По информация на обвинението той е получил подкуп в размер на 5 000 лева. срещу \"услугата\"  трябвало да остави без промяна наемната цена по договор за аренда, сключен през  фeвруари 2015 г. между учебното заведение и търговско дружество, пише БГНЕС. ", "date": "2019.12.30", "title": "Бившият кмет на Ихтиман е в ареста заради подкуп "}
{"url": "https://www.actualno.com/smolyan/shefket-chapadjiev-poluchi-pocheten-znak-zlatna-lavrova-klonka-v-chikago-news_1419687.html", "text": "      Шефкет Чападжиев бе награден с почетния знак „Златна лаврова клонка“ – най-високото отличие на Министерството на вътрешните работи, става ясно от съобщение на ведомството.      Почетното отличие му е било връчено от генералния консул на България в Чикаго Иван Анчев, от името на вицепремиера и министър на външните работи Екатерина Захариева.\r\nНаградата му е присъдена за цялостната му родолюбива дейност, оказваната подкрепа на българските граждани в района на Чикаго, както и за безспорния му принос за съхраняване на българската култура и идентичност и по повод неговия 80-годишен юбилей.   Шефкет Чападжиев е виден предприемач, филантроп и благодетел на българската общност в района на Чикаго. Роден е на 24 април 1939 г. в Мадан. Напуска нелегално България през 1963-та.\r\nГодина по-късно пристига в САЩ и се установява в Чикаго, където живее и до днес. През годините Чападжиев се утвърждава като един от стожерите на българската общност в САЩ. Той е сред дарителите на две от българските църкви в града – „Света София“ и „Свети Иван Рилски Чудотворец“.\r\nВ средата на 90-те години на ХХ в. открива със свои средства първия български културен и информационен център в Чикаго. Финансира също създаването на първия български вестник в града – вестник „България“.    В началото на тази година родопчанинът дари на кмета Фахри Молайсенов 1 милион долара за болницата в родния си град Мадан.\r\nНаграждаването на Шефкет Чападжиев се състоя в Генералното консулство на България в Чикаго. ", "date": "2019.12.30", "title": "Шефкет Чападжиев получи почетен знак „Златна лаврова клонка“ в Чикаго"}
{"url": "https://www.actualno.com/starazagora/novogodishna-nazdravica-v-operata-avligite-na-ploshtada-za-starozagorci-news_1419696.html", "text": "      За четвърти път в навечерието на Новата година Държавна опера - Стара Загора, ще представи за . Последното музикално събитие за 2019 година ще зарадва меломаните с празнично новогодишно тържество, на което ще се насладят на богата програма. Концертът ще бъде под палката на сърбина Деян Савич, а режисьор е Славчо Николов. Специални гости на тазгодишния концерт в операта са сръбската оперна певица Ивана Албрехт и джаз певецът Васил Петров. В него ще участват и солистите Яница Нешева, Георги Динев, Ивайло Йовчев, Иван Кабамитов и оркестърът и балетът на Държавна опера - Стара Загора. Ще бъдат изпълнени популярни от опери и оперети на , както и от Ренато , Салваторе и др. ще зарадва публиката с емблематичните за него на На Кинг Кол - Smile, Old Man River, Strangers In The Night, My Way.      Празничното настроение ще допълнят танцовите изпълнения на със солисти Тцао Ю Чен и Каито Такахаши и адажио с Анелия Димитрова и Паскуале Казели от балета Зрителите ще видят и финала на балета - солисти са Харука Суга, Фредерико Пинто, Ромина Славова и Томоки Ишиго, както и атрактивния мъжки и , който е в интерпретация на Стефан Николов и Магдалена Янева. на „Новогодишна наздравица в Операта“ е на , а цената на билета за концерта е включен кетъринг и традиционно ще се разиграец празнична томбола с награди.\r\nЗа желаещите да посрещнат Новата година община Стара Загора организира , която ще започне С настъпването на 2020-а старозагорци и гостите на града ще се наслаждават на .  Добре е жителите и гостите на Града на липите да знаят, че на 31 декември на градския транспорт ще се движат . ще са в в зависимост от маршрутните разписания.  ", "date": "2019.12.30", "title": "Новогодишна наздравица в операта, \"Авлигите\" на площада за старозагорци "}
{"url": "https://www.actualno.com/asia/iran-udarite-na-sasht-v-irak-sa-podkrepa-za-terorizma-news_1419588.html", "text": "      Иран заяви, че САЩ са показали \"подкрепата си за тероризма\", като са извършили въздушни удари по силите в Ирак, нанесли от своя страна удари срещу групировката „Ислямска държава“, предаде АФП.      \"С тези атаки Америка показва категоричната си подкрепа за тероризма и пренебрежението си към независимостта и суверенитета на страните и тя трябва да приеме последствията за незаконния си акт\", заяви говорителят на правителството Абас Мусави в изявление.   Пентагонът заяви в неделя, че под негов прицел е свързана с Иран терористична група в Западен Ирак и Източна Сирия в отговор на баража от ракети, които убиха американски граждански контрагент два дни по-рано.\r\n\"Тези атаки за пореден път доказаха фалшивите ангажименти на Америка в борбата срещу „Даеш“... тъй като САЩ са насочени към позициите на силите, които през годините нанасят тежки удари на терористите от „Даеш\", заяви говорителят на иранското правителство.  Той заяви още, че присъствието на чужди сили в региона е причина за несигурност и напрежение.\r\n\"Америка трябва да сложи край на окупационното си присъствие\", каза Мусави.   Напрежението между САЩ и Иран нарастна, след като миналата година Вашингтон се оттегли от ядреното споразумение с Техеран и започна да налага отново осакатяващи санкции.     ", "date": "2019.12.30", "title": "Иран: Ударите на САЩ в Ирак са подкрепа за тероризма "}
{"url": "https://www.actualno.com/america/pompeo-i-esper-opitali-da-ubedjat-trymp-da-ne-spira-pomoshtta-za-ukrajna-news_1419505.html", "text": "      Шефът на Пентагона Марк Еспер и държавният секретар на САЩ Майк Помпео са се опитвали да убедят президента Доналд Тръмп да не замразява военната помощ за Украйна, тъй като това противоречи на американските интереси, пише в новото си разследване за Украйна.      Според репортери на вестника, които са провели десетки интервюта с настоящи и пенсионирани американски служители, противопоставянето на решението на Тръмп да замрази помощта за Украйна е било \"много по-силно, отколкото се знаеше досега\".   \"В края на август шефът на Пентагона Марк Еспер се присъедини към държавния секретар Майк Помпео и Джон Болтън, който тогава беше съветник по националната сигурност, за да се срещнат с президента в Овалния кабинет – среща, за която не беше съобщено по-рано. Опитаха се да го убедят, че размразяването на помощта е в интерес на Съединените щати, но това беше неуспешно \", пише New York Times, цитиран от БГНЕС.\r\nИзданието твърди, че това решение е предизвикало \"вълна от шок\" както в Белия дом, така и в Пентагона и е създало дълбоки противоречия в администрацията. Вестникът описва действащия шеф на администрацията на Белия дом Мик Мълвани като ключова фигура в усилията да се отговори на исканията на Тръмп за замразяване на помощта за Украйна.   ", "date": "2019.12.30", "title": "Помпео и Еспер опитали да убедят Тръмп да не спира помощта за Украйна "}
{"url": "https://www.actualno.com/europe/bashtata-na-greta-tunberg-beshe-losha-ideja-tja-da-vodi-klimatichni-protesti-news_1419519.html", "text": "      Беше ползотворна, но и бурна година за Грета Тунберг: активистката за защита на климата събра хиляди млади хора по целия свят, произнесе страстна реч по време на срещата на ООН и получи куп индивидуални награди.      Бащата на Грета Тунберг разказа как дъщеря му е станала еко-войн, каквато е сега.\r\nИзказвайки се по програмата на BBC Radio 4 Today, актьорът Сванте Тунберг заяви, че Грета е страдала от депресия в продължение на \"три или четири години\", преди да започне да пропуска часовете в петък, за да протестира срещу изменението на климата през 2018 година.   Той каза, че поради депресията, Грета спряла да говори и отказала да яде. Сванте започнал да прекарва повече време с Грета и по-малката й сестра Беата в дома им в Швеция.  14-годишната Беата е диагностицирана с хиперактивност с дефицит на вниманието, синдром на Аспергер и обсесивно-компулсивно разстройство. Тя вече е борец за феминистката кауза и амбициозна певица. Грета има и Аспергер и обсесивно-компулсивно разстройство, но тя посочи аутизма си като \"свръхсила\", а не като тежест.\r\nСъпругата на Сванте, известната оперна певица Малена Ерман, анулира договорите си, за да може да бъде заедно с останалата част от семейството, каза той.\r\nКогато започнаха да разглеждат въпроса за изменението на климата, Грета разви интерес към решаването на проблема.    Сванте Тунберг разказа, че е нарекла родителите си „огромни лицемери“ за това, че не вземат достатъчно сериозно проблема с климата.   Въпреки благоприятното отразяване в медиите и признанията на западните политици и културни дейци, Грета не успя да спечели всеобщо признание, тъй като мнозина я нарекоха жертва на насилие над деца или предположиха, че тя е манипулирана.\r\nСванте каза в предаването, че смята, че е \"лоша идея\" Грета да отиде на \"фронтовата линия\" в борбата срещу изменението на климата, но поясни, че дъщеря му се справя с критиките \"невероятно добре\".\r\nВ края на дългите четири месеца, в които момичето пътуваше от Европа до Америка и обратно, както и изявите й на срещата на върха на ООН за климата в Ню Йорк и климатичната конференция в Мадрид, Грета се завърна в Швеция и възобнови протестите си в петък.\r\nБаща й каза, че се надява нещата да станат „по-малко интензивни“ за семейството и добави, че вярва, че Грета „наистина иска“ да се върне в училище.   Той придружаваше Грета на нейните трансатлантически пътешествия, но каза, че няма да има нужда да го прави, тъй като на 17 януари тя навършва 17 години. „Ако тя има нужда от мен там, ще се опитам да го направя“, казва той, „но мисля, че тя все повече и повече ще се справя сама, което е чудесно“. ", "date": "2019.12.30", "title": "Бащата на Грета Тунберг: Беше лоша идея тя да води климатични протести"}
{"url": "https://www.actualno.com/sofia/upravlenieto-na-otpadycite-v-stolicata-po-staromu-no-s-poveche-pari-news_1419693.html", "text": "      \"Повече пари за още от същото\" - така лидерът на групата на \"Демократична България\" в Столичния общински съвет (СОС) Методи Лалов обобщи съдържанието на приетата от мнозинството в СОС план-сметка за чистотата за 2020 година. Той и колегите му от \"Демократична България\" категорично се противопоставиха на подхода и сметките на управляващите за управлението на отпадъците и чистота през идната година. \"Непрекъснато се дават повече пари за миене на улици и подъдржане на чистота, но реално ефект няма\", подчертаха те.      \"От нас – 61 общински съветници, се иска да подкрепим изхарчването на 217 млн. лева с лошо сканиран доклад от 34 страници\", възрази на управляващите и Борис Бонев от \"Спаси София\" и определи план– сметката като неуважение и към съветниците и към гражданите, защото, както поясни той,липсва анализ и не става ясно какво е свършено, какво не е свършено.   \"Искат се някакви пари за определени дейности, без аргументация какво ще се случи с тях\", добави Бонев и като пример посочи графата \"Проучване, проектиране, изграждане и закриване на депа\", където \"и за 2019, и 2020 са предвидени над 20 млн лева, но към 30 септември 2019 усвоените средства са под 30%\" и поиска обяснение – защо. \"Ако не могат да бъдат усвоени дадените средства, на какво основание се искат нови за 2020 г.\", изрази недоумение Бонев.\r\n\"За какво се иска изхарчване на 3.5 млн. лв за почистване на уличните кошчета, – онези същите, които в по-голямата си част са счупени, нефункционални или може би за онези, които в продължение на месеци стояха опаковани с табелки – моля не използвайте по \"Графа\", \"Солунка\" и \"Московска\", продължи лидерът на \"Спаси София\".  Калоян Паргов от левицата коментира, че за поредна година се затвърждава убеждението, че общината събира повече пари от такса \"смет\", отколкото харчи. Той предложи генерална промяна в план-сметката за чистота чрез създаване на Общинско предприятие по чистота и посочи, че такива примери има в Мюнхен, Атина, Виена, Белград и много други градове. \r\n\"За последните 5 години СО е събрала 123 милиона лева и ги е разходвала за дейности, които нямат нищо общо с чистотата на града, нарушавайки Закона за местни данъци и такси и въпреки категоричната позиция на Сметната палата\", заяви заместник-председателят на групата на социалистите в СОС Иван Таков. Той предложи да бъде намалена такса битови отпадъци за граждани и за жилищни имоти на предприятия, но мнозинството го отхвърли.   \"Категорично не подкрепяме план сметката за чистотата. В периода от 2014-та до 2018 година Столична община е събрала 123 милиона лева повече, отколкото е разходвала по дейностите за почистване на града. За 2019-та тази сума ще се увеличи с още 17-18 милиона лева. Знаем, че по закон парите от такса битови отпадъци може да бъдат разходвани единствено и само за дейностите по чистота\", посочи Таков.  Позовавайки се на Сметната палата, той добави, че задълженията от такса битови отпадъци, които не се погасяват в годината, за която се дължат, не губят целевия си характер. \"Това означава, че така наречените недобори не може да бъдат харчени за друго, освен за чистота. Единствено събраните лихви от тези недобори нямат целеви характер и може да се разходват по решение на СОС\", подчерта Таков.    Той е категоричен, че средствата, събрани от такса смет, които не са разходвани, трябва да бъдат заведени като преходен остатък за следващата година и подчерта, че такова е становището на Сметната палата. \"За последните 5 години Столична община е събрала 123 милиона лева и ги е разходвала, а досега не сме видели преходен остатък в план сметките по чистотата\", посочи още той и поиска обяснение какво се е случило с тези над 120 милиона за последните 5 години, къде са отишли и защо не са изразходвани за дейности по чистотата на София. ", "date": "2019.12.30", "title": "Управлението на отпадъците в столицата - по старому, но с повече пари"}
{"url": "https://www.actualno.com/society/policai-i-pojarnikari-masovo-sydjat-mvr-news_1419710.html", "text": "      Близо 1000 граждански дела - на полицаи срещу МВР заради преобразуване на нощен труд в дневен без отчитане на допълнително заплащане, са гледани само за последното тримесечие на отиващата си 2019 година, а още толкова чакат да се гледат. Основно делата са минали през съдилищата в Гоце Делчев, Разлог, Свиленград, Хасково, Бургас, Сливен, Девин, Габрово, Смолян, Плевен, Видин, като в някои по-малки съдилища се стига до по 20-тина решения на ден, обобщава в. \" \".      В последния месец има над 200 осъдителни за МВР решения на първа инстанция. По-малко са отхвърлените искове. Очаква се още полицаи да предявят претенции, като основно те са срещу областните дирекции на МВР, \"Гранична полиция\", \"Национална полиция\" и пожарната, която е част от структурата на МВР. Вероятно това ще направят и вече бивши полицейски служители, които са работили от 2016 до 2019 година.   Делата в Благоевградска област са над 300, а излезлите решения от съдилищата в Гоце Делчев и Разлог са около 30. Над 300 са делата и в Смолянска област. В Хасковска са близо 200. Само за последния месец в районния съд в Бургас има излезли около 40 решения, други близо 100 дела са в ход. В Хасково първите пожарникари вече са осъдили МВР, в Сливен текат около 30 дела, толкова са и в Габрово. За октомври и ноември районният съд в Плевен е излязъл с около 20 осъдителни за МВР решения. Съдът в Момчилград гледа над 100 такива дела, почти толкова са и в Свиленград.\r\nКакто обикновено обаче, въпросът е в съдебната практика - и се оказва, че по еднотипни казуси решенията нерядко са коренно различни. Например, във Велико Търново преобладаващо се отхвърлят исковете на служителите на реда. В Плевен, Харманли и Бургас едни районни съдии отхвърлят исковете на полицаите, други ги одобряват.  Всяка една от молбите е за изплащане на дължими суми от 1000 до 2000 лева за последните 3 години. Отделно от тези пари се претендира за лихви и адвокатски хонорар. Между 200 и 300 лева са лихвите за всеки иск, около 400 лева е адвокатският хонорар. От своя страна съдилищата присъждат на МВР внасяне на държавна такса около 100 лева и възнаграждение на вещо лице - счетоводител, от 200 до 300 лева. Ако всички решения влязат в сила, МВР ще трябва да отдели поне 4-5 млн. лева за обезщетения.\r\nПретенциите за неизплатени пари са на полицаи, гранични полицаи, пожарникари и жандармеристи, които работят на 12- и 24-часови смени и полагат нощен труд от 22 до 6 часа. Те твърдят, че тези 8 нощни часа трябва да се преизчислят към дневни по коефициент 1,143. Жалбите им са за дължимо допълнително възнаграждение за положен нощен труд, който не е бил адекватно заплатен поради това, че не е преобразуван в дневен с прилагане на коефициента.\r\nВсъщност това е ставало допреди няколко години и е било регламентирано в специална наредба, действала до 2015 година. Тя е била отменена от други две наредби от 2015 и 2016 година за организацията и разпределянето на работното време. Наредбата от 2015 година е паднала заради решение на ВАС още преди 3 години, а втората наредба, от 2016 година, падна преди няколко дни. Причината - няма норма за преобразуване на часовете нощен труд с коефициент 1,143. Текстовете гласят, че при работа на смени е възможно полагането на труд и през нощта между 22:00 и 6:00 часа, като работните часове не следва да надвишават 8 часа за всеки 24-часов период. Няма изрична регламентация за преизчисляване на нощния труд в дневен.       Липсата на специална норма обаче според съда не следва да се тълкува като забрана за преизчисляване на положените часове нощен труд в дневен, а представлява празнота в уредбата. Така повечето магистрати приемат, че следва да се приложи общото гражданско законодателство - Кодексът на труда и Наредбата за структурата и организацията на работната заплата (НСОРЗ), където нощният труд е определен 7 часа. При сумирано изчисляване на работното време нощните часове се превръщат в дневни с коефициент, равен на отношението между нормалната продължителност на дневното (8 часа) и нощното (7 часа) работно време, или 8:7, което е коефициент 1,143. Ако това не се направи, то служителят в МВР е в неравностойно положение спрямо работниците и служителите, чиито правоотношения се регламентират от Кодекса на труда, категоричен е съдът.\r\nСпоред юристите на МВР обаче нормалната продължителност на работното време за служители в МВР е 8 часа на всеки 24-часов период. Те не считат, че нощният труд е извънреден. Следователно нормалната продължителност на работното време към нормалната продължителност на нощния труд по Закона за МВР е 8:8 или коефициент 1.\r\nПлевенски съдии обаче не приемат за доказано, че е положен извънреден труд, който трябва да се плати с 50% повече, но са категорични, че има допълнително отработени часове, получени чрез използването на коефициента 1,143, и те трябва да се платят по обичайната дневна ставка.\r\nВ Бургас уважават исковете на полицаите, но някои окръжни съдии са открили още нещо. От 1 януари до 17 юли 2018 г. е действала Наредба за работно време, в която пише “отработените часове се отчитат за извънреден труд без превръщане на нощните часове в дневни”. След това пък е заличен изразът “без превръщане на нощните часове в дневни”. Заради това окръжни съдии приемат полицейските искове за 2016-2019 г., но изключват периода от 1 януари до 17 юли 2018 г.\r\nНе е ясно дали ще се стигне до искане за тълкувателно решение, за да няма разминавания в отсъжданията по един и същи казус.       ", "date": "2019.12.30", "title": "Полицаи и пожарникари масово съдят МВР"}
{"url": "https://www.actualno.com/business/petkova-cenata-na-ruskija-gaz-za-bylgarija-namaljava-shte-ima-i-nova-vhodna-tochka-news_1419601.html", "text": "      Финализирани са преговорите с „Газпром експорт” за нова входна точка за руския природен газ.       Това заяви министърът на енергетиката Теменужка Петкова по време на брифинг, предаде БГНЕС.   С до 5% ще намалее цената на руския природен газ за България, обяви още в Министерството на енергетиката Теменужка Петкова.\r\nСлед финализиране на преговорите е решено да бъде променена входната точка на доставка с \"Булгатрансгаз\" и тя вече да е \"Странджа\" 2.  \"Направени са финансови и технически анализи. При новата точка, на която ще получаваме руския газ, България ще спести почти 80 млн. лв. на годишна база\", обяви Петкова.\r\nВладимир Малинов, изпълнителен директор на \"Булгартрансгаз\", декларира: \"Готови сме да поемем руския газ от новата точка - \"Странджа\" 2. Днес се подписва споразумение за междусистемна свързаност\".\r\nТой бе категоричен, че заради промяната няма да има пречка за доставките на газ от България за Гърция и Северна Македония.       Заради промяната пък всички количества газ ще бъдат доставени през Турция, вместо през Румъния, стана ясно още от експертите.\r\nНиколай Павлов, изпълнителен директор на \"Булгаргаз\", бе категоричен, че новата точка на доставка започва от 1 януари.\r\nВладимир Малинов коментира и ситуацията с Газовия хъб \"Балкан\". Считано от 2 януари Газовият хъб \"Балкан\" е готов да представи платформа за двустранна търговия, която ще позволи да се либерализира природния газ в България и всички сделки ще се извършват на платформата, заради което търговците на природен газ ще могат да се възползват от по-добри финансови и икономически условия, ефект ще има и за крайните потребители на природния газ.\r\nМинистърът на енергетиката Теменужка Петкова даде отчет и какво се случва със строителството на \"Балкански поток\".\r\n\"Върви с ускорени темпове, работи се на 150 км трасе - разделено на три участъка, доставени 17 539 тръби - за 215 км от трасето, работи се дори и в момента на терен\", каза тя.    ", "date": "2019.12.30", "title": "Петкова: Цената на руския газ за България намалява, ще има и нова входна точка"}
{"url": "https://www.actualno.com/crime/kmetyt-na-nesebyr-na-svoboda-sreshtu-50-000-lv-news_1419603.html", "text": "      Кметът на Несебър Николай Димитров  е на свобода, съобщава Нова тв. По информация на телевизията спецсъдът е освободил Димитров срещу гаранция от 50 000 лв.      Прокуратурата не е протестирала мярката му за неотклонение и тя е станала окончателна. Интересното е, че новото решение за свободата на Димитров идва само седмица, след като . Мотивът тогава беше, че може да повлияе върху свидетели.   Николай Димитров , а по-късно и обвинен за търговия с гласове. Той започна четвъртия си мандат като кмет с белезници. Димитров беше и с белезници от София в Несебър, за да участва на първото заседание на новия общински съвет в града. ", "date": "2019.12.30", "title": "Кметът на Несебър на свобода срещу 50 000 лв."}
{"url": "https://www.actualno.com/politics/bsp-shte-vnese-vot-na-nedoverie-kym-pravitelstvoto-zaradi-pernik-i-mrysnija-vyzduh-video-news_1419597.html", "text": "      Внасяме вот на недоверие към правителството на Бойко Борисов за провала в политиката по околната среда и водите. Това заяви председателят на БСП Корнелия Нинова, предаде репортер на БГНЕС.           За десетгодишното управление на Борисов в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза в Перник става и национална, защото и други области и градове са застрашени от този проблем. В същото време постоянно се увеличаха цените на водата за граждани без да се предприемат каквито и да е мерки за инвестиции. Само 0,5% от мрежата е подменена, а над 50% от водата се губи, допълни Нинова.\r\nДнес премиерът Бойко Борисов поиска преглед на приватизационните сделки в Перник по време на Прехода. Всичко можете да видите в    \"Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. След десет години управление посегнаха на най-човешки неща като въздуха и водата ни. Всички обяснения за природни причини са безпочвени. Днес господин Борисов е казал в Перник, че тук политика няма. Не, господин Борисов, тук има само политика и нищо друго. Твой министър да каже даваме 32 милиона лева и ще осигурим вода през 2016 година и след четири години да няма вода и да не се знае къде са отишли парите, е политика на корупция. Министър на регионалното развитие да подписва всеки месец на ВиК – Перник колко вода да източват без да отчита колко вода се влива в язовира, е политика на некадърност. Да оставиш половин милион българи без основно човешко благо питейна вода, е политика на геноцид\", допълни още Нинова.   \"Днес господин Борисов е казал, че той с главния прокурор не говори, за разлика от мен, която разговарях с главния прокурор и поисках официална среща. Дори си е позволил да каже, че аз \"назидавам\" главния прокурор – типично в негов стил. Основната разлика между мен и Борисов по отношение на главните прокурори на България е, че той ги вика в Банкя или в Бояна, осъществявайки задкулисието. Припомням ви , от неговия дом, в разговор за задкулисие, излязоха репликите: \"Не ми се подсмихвай, ти си го избра\". Там се говори за бизнесмени, за дела, за започване на дела, за прекратяване, включително до цинизма да се коментира сексуална ориентация. Ако е забравил, мога да извадя тази стенограма. За разлика от него, винаги съм искала официални срещи и съм ги обявявала публично. Поисках такава за Перник, осъществявайки желанието на перничани, изразено вчера пред мен. Те не вярват, че ще има понасяне на отговорност и наказани лица. След срещата с г-н Гешев, официално ще обявя резултата\", добави соцлидерът.     ", "date": "2019.12.30", "title": "БСП ще внесе вот на недоверие към правителството заради Перник и мръсния въздух (ВИДЕО)"}
{"url": "https://www.actualno.com/america/kmetyt-na-nu-jork-poiska-pomosht-zaradi-kriza-s-bezdomnicite-news_1419516.html", "text": "      Кметът-демократ на Ню Йорк Бил де Блазио поиска помощ от федералното правителство за справяне с влошаващата се ситуация с бездомните, съобщи .      Блазио призова федералното правителство да помогне за оказване на помощ на граждани с ниски доходи, които не могат да си позволят да наемат апартаменти.   „Проблемът в крайна сметка е, че Доналд Тръмп не е проявил желание да ни даде необходимите ни инструменти, които позволяват на хората да живеят в жилища под наем“, каза де Блазио.\r\nТръмп обвини властите на управляваните демократи Калифорния и Ню Йорк за влошаващата се ситуация, като ги критикува, че влагат твърде много усилия в процедурите по импийчмънт срещу него, вместо да се занимават с въпроса за бездомните.  В опит да се справи с проблема, де Блазио обяви на 23 декември допълнителни 21 милиона долара разходи за услуги за психично здраве за бездомни нюйоркчани, съобщава New York Daily News. Финансирането е резултат на преглед на противоречивото законодателство, известно като Закона на Кендра, приет от Ню Йорк, който дава зелена светлина за принудително лечение на проблеми с психичното здраве.\r\nПрез септември 2019 година, броят на бездомните, настанени в общински приюти в Ню Йорк достигна 62 000 души, припомня БГНЕС.    ", "date": "2019.12.30", "title": "Кметът на Ню Йорк поиска помощ заради криза с бездомниците "}
{"url": "https://www.actualno.com/curious/naj-originalnite-pojelanija-za-nova-godina-news_1417556.html", "text": "              2020 - вече е на прага! Всички очакват Новата година и вярата в чудо, което живее в сърцето на всеки. Веднъж годишно, под часовника на изтичащата стара година, може и вие да направите пожелание и то ще се сбъдне. А когато вече е време да поздравите семейството и приятелите ще искате да изберете най-красивите новогодишни поздрави в стих, в проза, SMS.\r\nОпределено сте избрали тоалета за Нова година, запознахте се със забраните за новогодишната нощ, приготвихте салата и сега е време да се запасите с новогодишните поздрави.\r\nВ този материал сме събрали най-различни поздравления за Нова година 2020. С тях ще може да подарите незабравими чувства за празника на вашето семейство и приятели!                                                                                                                                                                   ", "date": "2019.12.30", "title": "Най-оригиналните пожелания за Нова година"}
{"url": "https://www.actualno.com/asia/sasht-ne-informirali-rusija-za-udarite-nad-irak-i-sirija-news_1419627.html", "text": "      Говорителят на президента на Русия Дмитрий Песков заяви в понеделник, че САЩ не са информирали Русия за въздушните удари, които Вашингтон извърши спрямо обекти в Ирак и Сирия през изминалия уикенд.      Песков отбеляза, че Русия гледа позитивно на всички действия, които са предназначени за премахване на \"терористите\", но \"всякакви действия, водещи до дестабилизация на ситуацията, могат да бъдат оценени само отрицателно\", подчертава БНР.   Неговото изявление е факт, след като в неделя руският президент Владимир Путин благодари на американския си колега Доналд Тръмп за съдействието за предотвратяване на тероризма посредством споделяне между двете страни на разузнавателни данни.\r\nРуски медии съобщиха, че президентът на страната Владимир Путин е разговаря по телефона през уикенда с американския си колега Доналд Тръмп и му е благодарил за сътрудничеството в предотвратяването на тероризма. Самият телефонен разговор е била организиран по инициатива на Русия. В изявлението на Кремъл се посочва, че разузнавателните данни, които Вашингтон е споделил с Москва, са помогнали за предотвратяване на терористични атаки в Русия.  Междувременно говорителят на външното министерство на Иран Абас Мусави заяви в понеделник, че атаките на САЩ срещу сили на групировката \"Катаиб Хизбула\" са пример за \"подкрепа на тероризма\".\r\nОсвен това той добави, че Вашингтон ще трябва да се справи с \"последиците\" от своите действия.    ", "date": "2019.12.30", "title": "САЩ не информирали Русия за ударите над Ирак и Сирия"}
{"url": "https://www.actualno.com/ruse/kmetyt-na-ruse-predlaga-syzdavaneto-na-komisija-za-vyzduha-v-grada-news_1419638.html", "text": "      Кметът на Русе Пенчо Милков внесе предложение до Общинския съвет за създаването на временна комисия, която да проучи всички факти и обстоятелства, свързани със замърсяването на атмосферния въздух в Община Русе. Тя трябва да предоставя цялата информация на гражданите и да изготвя обща позиция на русенската общественост по наболелия проблем.      Дейността на комисията ще бъде подпомогната от експерти на общинската администрация, а при необходимост и от външни специалисти като консултанти. Кметът предлага да бъдат изслушани експерти от контролните органи, както и представители на промишлените предприятия, на неправителствените организации и на държавните органи, имащи отношение по опазване чистотата на въздуха. Предвид обществената значимост на проблема Пенчо Милков предлага работата на комисията да протича при пълна прозрачност с открити за гражданите и медиите заседания. От началото на новия кметски мандат – 11.11.2019 г., е изискана наличната в РИОСВ – Русе информация за извършваните законоустановени проверки на предприятията и резултатите от тях. Данните трябва да бъдат предоставени на комисията. Тя ще разгледа всички периодични и постоянни измервания на предприятията, изпълняващи комплексните си разрешителни документи, общодостъпни на интернет страницата на Изпълнителната агенция по околна среда. През декември кметът на Русе Пенчо Милков проведе и среща с министъра на околната среда и водите Нено Димов, който го увери, че подкрепя усилията му за справяне с проблема със замърсяването на въздуха и Община Русе ще получи съвременна техника като част от националната система за мониторинг на чистотата на атмосферния въздух.   ", "date": "2019.12.30", "title": "Кметът на Русе предлага създаването на комисия за въздуха в града"}
{"url": "https://www.actualno.com/curious/godishen-horoskop-za-2020-godina-news_1419567.html", "text": "                  Овен Почти цяла година Овенът ще има усещане, че непрекъснато се изкачва нагоре. Край на тази трудна разходка няма да има. Овенът ще трябва да стане много полюсен. Той  трябва да реши няколко проблема наведнъж в различни области на живота и най-досадното, това го прави едновременно с останалото. За отплата ще получи дар от постоянство и решителност. Много вероятно е да открие талант, за който дори не е подозирал. Не бива да го заглушава или оставя за по-късно. Ще дойде времето и ще бъде благодарен на себе си, че не го пропуснал шанса си.   Телец Съставът, отговорността и благоразумието са трите стълба, на които Телецът трябва да разчита, през 2020 г. Да, тези думи важат в пълна сила и за любителите на хай лайфа на живот, удоволствията и забавленията. Повярвайте обаче, ако успеете да се промените, като изпълните срокове и си поставите амбициозни цели, тогава Плъхът няма да ви пощади. От него ще получите благословията на Вселената. Нещо повече, това, което започнете през 2020 г., ще ви храни още дълги години напред. Близнаци        Ако миналата година сте били безпристрастни и съсредоточени, върху бизнеса, то през следващата година в живота ви ще дойдат хора с приятелство, любов, нежност. Не бързайте да отворите сърцето си за всички. Погледнете по-отблизо, сред тях със сигурност има някой, който ще промени живота ви. У вас ще се събуди неустоима страст към разточителството: ще искате нови дизайнерски неща, красиви мебели, бижута. Купуването на луксозни дрънкулки ще ви отведе до различно ниво на потребление и ще ви накара да помислите за нови източници на доходи. Така нищо няма да е напразно. Лъв Не за това Лъвът работеше толкова години и умножи пари и опит, така че практичният Плъх да не му помогне в бизнеса сега. Той ще даде сила и хора, които ще разширят живота му в посока на нови възможности или нови емоции. Хладнокръвният Лъв също може да се влюби, да загуби глава и да забрави за всичките си задължения. Той ще успее да се събере във времето. Важното е да не щади енергия и средства си. Това ще създаде чувства, които ще помни, през целия си живот. Дева Звездите силно препоръчват представители на тази зодия да съберат мислите си и да спрат да бързат. Ако могат трезво да оценят реалните възможности и шанса за бъдещо развитие, тогава всеки „списък с желания“ ще падне в краката им. Девата може коренно да промени имиджа си, да започне ремонт, да смени работата и партньорите си, да се премести в друга държава. Само не отлагайте вземането на решения, в противен случай има шанс да изпаднете в депресия и да загубите вяра, както в себе си, така и в светлото бъдеще. Запомнете: най-доброто време е сега!      Везни Годината на Жълтия глиган е силно стъпкана от копитата му, така че най-разумното нещо, което може да направите през следващата година, е да се насладите на момента. Всъщност в живота най-накрая всичко е достатъчно за щастие, така че може бавно да създадете план за действие за една година и също да се движите бавно от точка до точка. Вашите аналитични умения и добра интуиция в крайна сметка ще ви доведат до правилния път, дори ако в началото изглежда, че това изобщо не е така. Най-вероятно пътят до него ще ви покаже любим човек. Скорпион Трудно е да си представим по-сложен и противоречив съюз от Скорпиона и Плъха, така че се пригответе за факта, че веднага щом покажете своята упоритост и невъзмутимост, небесната покровителка ще ви хвърли на изпитания. Това ще бъде добър тест за сила и ако го запомните, тогава полетете нагоре ще е с комета. Сякаш неизвестна сила ще ви пренесе напред. Най-важното е, че не спирате и не забравяте за отлагането си. Така може да се опитайте да обърнете повече внимание на любимите хора. Именно от тях се захранва творческата енергия, която ще трябва да направите. И не се страхувайте! Козирог    Козирозите не са тези, които са обезкуражени от трудностите, ситуация на предателство още в старта на годината ще извади от удобно състояние, за кратко време. Ще ви трябва изцяло ново преживяване, така че най-доброто, което Козирозите могат да направят в отговор на лошия късмет, е да се поучат. Новите знания ще ги привлекат към различно разбиране на ситуацията. Има и добра новина: в личния живот ще има пълна ажурна - взаимна любов, нежност, силни чувства. Като цяло 2020 г. определено няма да ги забрави. Ще имат достатъчно ярки впечатления. Водолей Ако Плъхът се възкачи на трона, тогава Водолеят може да забрави за мира. Покровителката на годината ще постави пречки пред този знак на Зодиака, който ще възприеме като поредното изпитание за силата му. Възможни са конфликти с колеги и финансови затруднения, но по някакъв начин ще успеете да се измъкнете от тях елегантно и красиво. През втората половина на годината ще може да реализирате успешна придобивка, която ще се утрои в бъдеще, дори и сега да изглежда, че всичко така глупаво. И стойте далеч от всякакви хазартни забавления. Няма да може да спрете навреме.  ", "date": "2019.12.30", "title": "Годишен хороскоп за 2020 година"}
{"url": "https://www.actualno.com/curious/3-te-zodii-koito-shte-skluchat-brak-prez-januari-news_1419568.html", "text": "                  Скорпион Честито, Скорпиони! Според подредбата на звездите и прогнозите на водещи експерти по астрология, ще получите шанс да уточните връзката, която имате с партньора си. Най-накрая сте готови да изтласкате емоционалните си стени и да сключите брак. Романтика, любов и много страсти ще ви затрупват още в старта на новата година. Какво по-приказно, от вашата приказка, която тепърва започва?   Стрелец Представителите на зодия Стрелец се оказват един от трите късметлии на Зодиака, които със сигурност ще се оженят догодина. Имате много интересна и непредсказуема личност. Въпреки това, през следващата година може да очаквате, че със сключването на брак, животът ви ще се стабилизира. И кой казва, че това не самият късмет?    Риби     Вие сте третият знак, представител на Зодиака, който има късмета да открие истинска любов под формата на вечния си партньор догодина! Вие ще увенчаете любовта си с прекрасно сватбено тържество! Ще имате право да отидете на меден месец и да планирате семейното си бъдеще.\r\nИ, ако сте сред тези зодии, но не сте свободни, то не се отчайвайте. Красиви, топли и романтични вечери ще има и за вас. Важното тук е, че сте в топ листата с 3-те зодии, които имат най-голям шанс да сключват брак през януари. Късметът в любовта ще ви спохожда през цялата година.\r\nИнтересни неща и нови начинания ги очакват и другите представители на Зодиака. Кой ще се развива в кариерата, кои ще пътува надалеч и кои ще се радва на личен успех, разберете, още какво го очаква всеки в годината на Плъха.    ", "date": "2019.12.30", "title": "3-те зодии, които ще сключат брак през януари"}
{"url": "https://www.actualno.com/crime/myj-e-ubit-sled-sbivane-v-slivensko-news_1419629.html", "text": "      39-годишен мъж е починал след сбиване в Шивачево. Сигналът за възникнал конфликт е подаден в събота около 21 часа, съобщиха от ОД на МВР – Сливен.      След проведени оперативно-издирвателни действия са задържани двама мъже на 24 и 27 години и непълнолетно 16-годишно момче.   За случая е уведомена Окръжна прокуратура-Сливен. Тримата са привлечени като обвиняеми и са задържани за срок от 72 часа. Предстои да бъде разгледано искане за тяхното постоянно задържане. ", "date": "2019.12.30", "title": "Мъж е убит след сбиване в Сливенско"}
{"url": "https://www.actualno.com/america/opasno-vreme-v-sasht-v-rajoni-s-nad-20-miliona-dushi-news_1419512.html", "text": "      Над 20 милиона души са под предупреждение за опасно време в САЩ. Силният сняг и лошите метеорологични условия ще обхванат район от северна Небраска до северната част на Минесота, съобщи Националната метеорологична служба.      На места силният снеговалеж вече започна, а Минесота се бори с хлъзгави пътища. Няколко училищни автобуси са излезли от пътните платна, съобщи полицията. Няма пострадали при инцидентите.     Зимната буря ще се съсредоточи над северната част на Уисконсин и Мичиган в понеделник.  \"Вероятни са сериозни нарушения на трафика в тези райони в първия ден от седмицата\", казват от метеорологичната служба.     Допълнителна снежна покривка от 10-15 сантиметра се очаква в Средния запад в понеделник, съобщава БГНЕС.    Издадени са предупреждения за опасно време за части от щата Ню Йорк, Ню Хемпшир, Вермонт и части от Масачузетс, съобщиха метеоролози.\r\nЛошото време ще се задържи до вторник. ", "date": "2019.12.30", "title": "Опасно време в САЩ в райони с над 20 милиона души"}
{"url": "https://www.actualno.com/balkani/silen-vjatyr-zatvori-feribotni-linii-spasjavat-turisti-kraj-atina-news_1419552.html", "text": "      Яхта с четирима пътници е плавала без контрол в Саронския залив близо до Атина. Те потърсили помощ да напуснат плавателния съд. Три кораба на гръцката брегова охрана и хеликоптер на гръцкия флот са пристигнали веднага. Не е ясно дали проблем с двигателя  или силния вятър в района са причина за проблемите на яхтата, съобщава МИА, цитирана от БГНЕС.      Заради силните ветрове в морската част на Гърция има забрана за извършване на пътническите курсове от гръцките пристанища Пирея, Рафина и Лаврио остава в сила и днес заради лошото време, съобщават от Министерство на външните работи.   В Егейско море има силен вятър, който на места достига до 9-а - 10-а степен по скалата на Бофорт, съобщава БНР.    За района на островите Егина, Саламина, Спецес, Идра, Порос, Агистри и  Докос частично е разрешено плаването на \"кораби от закрит тип\".\r\nЗатворени са линиите Агия Марина - Неа Стира, Глифа - Агиокамбос, Кавала - Принос (Тасос) и Александруполис - Самотраки.\r\nОт външно министерство препоръчват на българските граждани при планиране на пътуване в  Гърция по море да контактуват предварително със съответната пристанищна  администрация по избрания маршрут, да бъдат особено внимателни към  състоянието на метеорологичната обстановка, както и да спазват стриктно  конкретните указания на гръцките власти.       Бурята \"Зиновия\" ще определя времето в Гърция до вторник, когато се очаква лошото време да се ограничи до Крит и Додеканезите. В останалите региони в последния ден на старата година се очаква временно подобрение на времето, предупреждава БНР.\r\nПри необходимост от съдействие българските граждани могат да се свържат с посолството на България в Атина на:\r\nДежурен директен телефон: +30 210 67 48 107\r\nТелефонен секретар и оператор:  +30 210 67 48 105, +30 210 67 48 106      Дежурни телефони в извънработно време: +30 210 67 48 105, 106, 107\r\nМобилен телефон за спешни случаи: +30 693 70 96 220 ", "date": "2019.12.30", "title": "Силен вятър затвори фериботни линии, спасяват туристи край Атина "}
{"url": "https://www.actualno.com/europe/shte-se-razrastne-li-stachkata-na-germanwings-news_1419545.html", "text": "      Служителите на нискотарифната авиокомпания „Джърмануингс” (Germanwings)” стартираха обявената си тридневна стачка на няколко германски летища, съобщава „Der Spiegel“. Това потвърди говорителят на германският синдикат УФО. Стачните действия трябва да продължат до и включително Нова година. Те ще започнат от 00:00 часа местно време на 30-ти декември и ще продължат до 24:00 часа на първи януари.      Да летиш при приятели за Нова година? Този план ще трябва да променят много пътници на „Джърмануингс”. Около 180 полета са отменени поради стачката на кабинния екипаж - и синдикатът заплашва с удължаването й. Общо стачката на „Джърмануингс” води до около 15% отмяна на полети. Анулирането  засяга предимно вътрешни връзки, но някои полети до Австрия и Швейцария също са отменени. Особено засегнати са летищата в Кьолн, Мюнхен, Хамбург и берлинскотоТегел.\r\nСтачката е част от продължаващ с месеци спор с ръководството на \"Луфтханза\" и дъщерните й компании за условията на труд. Трудовият спор вече доведе до предупредителна стачка в четири подразделения на \"Луфтханза\" и двудневна стачка в компанията майка. През ноември около 1500 полета бяха отменени, като това засегна около 200 хиляди пътници.\r\n\"Можем да я удължим в кратък срок\", заяви подпредседателят на УФО Даниел Флор по ZDF. \"Не искаме това\", добави той. Но ако в края на трите дни синдикатът смята, че \"е необходимо повече\", той ще призове за допълнителни стачки.  Дъщерната компания на „Луфтханза“, „Джърмануингс”, разполага с 30 самолета и 1 400 служители – от тях 800 кабинен екипаж.   Вече имаше предупредителни стачки в четири дъщерни дружества на „Луфтханза“ и двудневна стачка в основната компания. Около 1 500 полета с около 200 000 засегнати пътници бяха отменени през ноември. Базираният във Франкфурт УФО, представляващ повече от 30 000 членове, е посочил искания за повишаване на заплатите, права на пенсии от авиокомпаниите и преразглеждане на правилата за работа на непълно работно време.\r\nСпоред актуално проучване на „Der Spiegel“, кабинният екипаж на „Луфтханза“ е особено недоволен от работата на борда. Освен това намират оборудването на самолетите за неотговарящо на изискванията.    УФО предупреди, че около 2 януари може да бъдат обявени по-мащабни стачки, ако „все още няма отстъпки“.\r\nОт стачните действия ще бъдат засегнати и полетите на „Юроуингс“, които се оперират от компанията, като от София те са до германските градове Дюселдорф и Щутгарт, припомнят от БГНЕС.\r\nПо информация на българското посолство в Берлин в протестните действия е възможно да се включат и служители на авиокомпания „Луфтханза“, информира МВнР.   Властите препоръчват на всички пътуващи да се информират за актуалната обстановка, като имат предвид възможните затруднения и закъснения на полетите. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:   Посолство в Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190.\r\nГенерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56.\r\nГенерално консулство във Франкфурт: +49 69 509 278 13 10; +49 69 509 278 132. ", "date": "2019.12.30", "title": "Ще се разрастне ли стачката на \"Germanwings\"?"}
{"url": "https://www.actualno.com/analysis/zashto-oshte-izlizame-na-ulicite-i-protestirame-news_1419457.html", "text": "       агенция       Фразата „Всички сме Жокера“ беше написана със спрей върху статуя в Чили по време на протестите по улиците, докато демонстрантите в Бейрут, Ирак и Париж, и навсякъде носиха маски на Жокера. В Хонконг демонстрантите изрисуваха лицата си, за да заприличат и те на Жокера, след като им беше забранено да носят маски.\r\nДругото нещо, което всички протести споделяха, бе тяхната сила, която беше не в интернет пространството, а по улиците. Не е случайно, че старите „офлайн“ протестиращи се върнаха на мода. Докато правителствата и популистите станаха по-добри в това да налагат идеите си за реалността, ядосаните граждани нямаха избор, освен да изключат своите устройства и да излязат на улицата, за да изразят гнева си.   Все още сме социални животни. Въпреки всичко, лесно е да пропуснеш някоя тирада в социалната мрежа Twitter, по-трудно е да игнорираш протестиращи, които блокират летище, стачкуват и прекратяват дейността на услугите и комерсиалния живот на заетите мегаполиси. \r\nПравителства винаги могат да организират собствени контрапротести, разбира се, но хората са по-трудни за манипулиране от анонимните ботове или интернет \"троловете\".\r\nОт Хонконг, през „Жълтите жилетки“ в Париж, до Близкия Изток, Южна Америка, Индия и Африка, дори в авторитарна Русия, тази година станахме свидетели на смели демонстранти, хиляди от които излязоха по улиците и заедно изразиха гнева си срещу машината на подлите и цинични правителства.    Бруталните убийства на демонстранти в Иран и произволните арести в Хонконг, Москва и другаде не забавиха инерцията им. Вместо това полицейската и правителствената бруталност общо взето направиха демонстрантите по-смели и допълнително разпалиха протестите. Имаше времена, неотдавна, когато изглеждаше сякаш критичните новини и „хаштаговете“ на Twitter биха били достатъчни да събориш правителство – или поне да предизвикаш промени в кабинета и публично извинение. Но правителствата еволюираха и се адаптираха към дигиталната ера. Те се научиха да обръщат социалните медии срещу критиците си.\r\nГолемите и силните правителства по света вече използват тролове, за да се борят с ядосаните онлайн критици, като ги обвиняват в разпространяване на „фалшиви новини“, и отхвърлят призивите на протестиращите, наричайки ги терористи, бандити или предатели, докато карат своите поддръжници да разпространяват вижданията им и да тяхната версия на всяко събитие.\r\nСветовни лидери като президента на САЩ Доналд Тръмп, който има повече от 67 милиона последователи в Twitter, се възползват от социалната мрежа и дори нападат обратно своите критици в нея. Тези лидери вече с лекота окачествяват протестите като изолирани реакции.   Според много хора китайското правителство стои зад десетки хиляди акаунти в Twitter и други социални мрежи, които са създадени, за да атакуват протестиращите в Хонконг. Кремъл също е известен с това, че контролира „ферми“ за „интернет тролове“, които разпространяват фалшива информация и дискредитират критиците на президента на Русия Владимир Путин.\r\nОнлайн славата може да бъде опасна за авторитарните режими. Русия прие закон по-рано тази година, позволяващ на съдилищата да вкарват в затвора хора за прояви на „неуважение“ към правителството онлайн, включително към Путин. Египет, Иран, Сирия и други държави рутинно арестуват и затворят блогъри и активисти за постове в мрежата, критични към техните правителства.\r\nИран прекъсна връзката с интернет на страната време на бурните протести миналия месец, предизвикани от повишаването на цените на горивата. Кремъл по-рано пък обяви, че има възможност да изолира страната от глобалната мрежа при спешни случаи.\r\nНо правителствата се справят по-трудно със задушаването на уличните протести. Когато разочарованите граждани се съберат, за да изразят гнева си, дори пропагандата и фалшивата информация не могат да заглушат яростта им. По време на протестите през лятото в Москва, когато демонстрантите призоваваха за открити и прозрачни местни избори, проучванията показаха, че мнозинството от московчаните подкрепят агитаторите, въпреки твърденията на Кремъл, че демонстрациите са предизвикани от чуждестранни агенти, финансирани от други страни.\r\nПод натиска на обществото много присъди на активисти бяха намалени или сменени. Кремълската партия \"Единна Русия\" претърпя огромни загуби при последните местни избори, което доказа, че протестиращите имат широка обществена подкрепа в страната.\r\nСъс сигурност социалните медии играят роля в съвременните улични протести, улеснявайки тяхната организация и разпространявайки посланието им. Движението „Жълтите жилетки“ във Франция стартира в социалните мрежи. Онлайн петиция събра над милион подписа, преди да избухне протеста в Париж и на други места в края на миналата година.\r\nХиляди ученици протестираха тази година, с искания за действия срещу промените в климата, след самостоятелните демонстрации на Грета Тунберг пред шведския парламент, като това предизвика създаването на движение от световен мащаб, което поиска от световните лидери по сериозни действия срещу климатичните промени. Неотдавнашното възобновяване на протестите в Египет беше вдъхновено от видеоклипове с критики към президента, които бяха публикувани в интернет.\r\nТъй като нашият свят става все по-свързан с интернет, за младите хора, живеещи в условията на авторитарно управление, е лесно да видят онлайн тази свобода, на която техните съмишленици на Запад се радват и да си представят, че биха могли да постигнат същото у дома.\r\nНо често не могат. Свободата на изразяване може да изглежда като универсално право онлайн, но то не е такова. И това е нещото, което разделя онлайн света от истинския и подхранва недоволство, и кара много хора да излизат на улиците гневни.\r\nВ богатите страни дигиталното „фукане“ също играе роля. За много хора протестите са възможност да публикуват в мрежата снимки и видео, с които да се „похвалят“ със своята гражданска позиция. Иронията на социалната мрежа е, че докато тя пристрастява всички нас към екраните, в същото време може да ни изкара и на улиците, където да генерираме ново количество материал и да „нахраним звяра“ – същата тази социална мрежа. С авторитаризма във възход и демокрацията в отстъпление - но и с нашите телефони свързани ежедневно към нецензурирания свят - недоволството е страничния ефект на нашата зависимост от социалните мрежи. Демонстрациите се превръщат в продължение на нашия дигитален живот.\r\nВъпреки че авторитарните правителства могат да арестуват лидерите на движенията, блестящият филм на Тод Филип за Жокера показа, че протестите все повече нямат нужда от лидери и могат да се сплотят около един, безсилен измислен герой, който пленява общественото въображение. \r\nКакто при многоглавата Хидра, отрязването на главата не спира звярът да ухапе отново. Докато започваме нова година и навлизаме в ново десетилетие, очаквайте още протести. Светът се затопля в резултат от изменението на климата, а недоволството от стария световен ред достига точката на кипене, така че следващите 10 години вероятно ще дадат съвсем ново значение на израза „бурните години“.\r\nСнимки: Getty Images/Guliver ", "date": "2019.12.30", "title": "Защо още излизаме на улиците и протестираме?"}
{"url": "https://www.actualno.com/society/psiholog-dajte-shans-na-decata-da-pravjat-svoj-izbor-taka-se-chuvstvat-znachimi-news_1419520.html", "text": "      Днешните деца са такива, каквито са били и предишните от гледна точка на потребностите – привързаност, обич, признание. И днес, както и преди, те имат нужда и от подходящо емоционално придружаване. Това каза в интервю за БГНЕС, училищният психолог Аделина Иванова, която коментира какви са днешните деца и предизвикателствата, с които родителите трябва да се справят по пътя на възпитанието и обучението им. Според психолога не само родителите изпитват затруднения с децата си, а и те с тях.      Повод за срещата ни са зачестяващите случаи на агресия сред децата и впечатлението, което остават в околните, а именно, че са мързеливи и неграмотни.\r\nИванова подчертава, че съществен проблем в развитието на децата оказва средата, в която растат. По думите й много деца се отглеждат само от един родител; други са т.нар. „мигранти“ - често сменят страната на пребиваване, а трети биват отглеждани от баба и дядо.\r\n„Със сигурност бабите и дядовците правят каквото могат, но големият човек е родителят и именно, той трябва да учи детето си на граници, защото те трудно могат да ги удържат. Много хора казват да оставим децата на свобода, но те не знаят какво да правят с нея. Те се чувстват като в хаос, който няма кой да им подреди. Именно това е задачата на родителите - да го подредят и да зададат ритъма“, обяснява Иванова.  Психологът коментира, че голяма част от децата нямат на кого да споделят това, което ги вълнува и притеснява, защото родителите им са заети и нямат време да ги изслушат. Вследствие на това подрастващите се чувстват емоционално непридружени, емоционално изоставени и емоционално бездомни.\r\n„Много често родителите смятат, че след като базовите потребности на детето са подсигурени, а именно, то е нахранено и облечено, след това училището ще продължи да дава другото – грижа и образование. Това обаче не е така. Когато едно бебе се роди, къде го водим? У дома, нали? Не в училище. Училището е партньор, не заместител на родителската грижа“, подчертава Иванова.\r\nСпоред нея невъзможността на детето да споделя с родителите си и чувството за самота е в основата на развалянето на успеха в училище.    „Децата не могат да разпознават и управляват емоциите си и често са жертва на хора, които също не могат да го правят, макар и да са големи. Академичната интелигентност понякога е провалена от липсата на емоционална. За децата е много важно да знаят дали наученото в училище могат да го приложат в други условия. Затова е необходимо учителите да обединяват няколко научни сфери и да създадат нов продукт, който да е интересен за децата, а не скучен и безинтересен, какъвто е зазубрянето на определен материал“, посочва недъга на образователната система Иванова.\r\nТя казва, че в годините на обучение децата са изключително претоварени както в училище, така и с извънкласни дейности. Специалистът посочва, че ефективното възприемане на нова информация и учене е възможно до 17 часа. А след този час мозъкът им трябва да почива. Ако все пак детето посещава някакви дейности, след училище те трябва да бъдат не повече от 2-3 седмично.\r\n„Децата редовно идват претоварени и недоспали в училище. Когато това се превърне в хроничен проблем познавателната сфера като памет, мислене и внимание започват да куцат, децата започват да не могат да учат. Това несправяне не е заради липсата на ресурс, а защото той е разпилян, а не е дозиран. Когато родителите имат свръхамбиции детето да може всичко и да стане гений, те отглеждат един невротик и едно непълноценно дете в личностен аспект“, казва още тя.\r\nПопитана как се отразяват прекомерните хвалби и забележки върху детската психика, тя е категорична, че не трябва да се залита в крайности и е по-правилно да окуражаваме детето си, а не да го хвалим.   „Много често се смята, че детето трябва да бъде хвалено за всеки един резултат и се очаква, че това ще повиши самооценката му. То ще я повиши, но тя ще е в такава степен, че ще бъде неадекватна. По принцип хвалбата е насочена към постигнатия резултат, а окуражаването е нещо различно. Когато хвалиш детето, то го разчита като: „Аз съм добър, само ако направя нещо, не защото съм просто аз“. Затова е добре да го окуражаваме. Това е процес, който трябва да съпътства развитието на детето. Ако го лашкаме в двете крайности – от това колко си добър, до - не ставаш за нищо, то образува в себе си вътрешен конфликт“, обяснява тя и добавя, че когато пък твърде много го критикуваме, детето става агресивно или развива автоагресия.   Според нея е много важно да се дава шанс на детето да се поправи и да му бъде посочен изход от дадена ситуация, а не да бъде нахокано и поставено в улица без изход, както и да му се вменява вина.\r\n„Когато едно дете се потиска или не му се дава възможност да се изяви, то няма възможност да отреагира емоцията си. Детето трупа гняв и формира чувство за малоценност. Такива деца много често стават жертва на емоционално насилие. Неглижирането също е опасно“, обяснява психологът и подчертава, че твърде послушните деца я притесняват.\r\n„Не е нормално едно дете да бъде в ступор, да не е емоционално, да не каже нещо неправилно. Това не си го позволяват с възрастни, които знаят, че ще се разгневят, ако то има изисквания и им пречи. Тези деца не споделят, когато трябва да са по-откровени“, разкрива Иванова и пояснява, че за да се развива правилно психиката на детето е необходимо ежедневно, методично и търпеливо придружаване и следене на потребностите му.\r\nАделина Иванова препоръчва също така да даваме шанс децата да правят свой избор, защото това ги кара да се чувстват значими, а ги учи и да носят отговорност за направените избори.   „Когато едно дете не може да избира то започва да обвинява другите за несгодите и неуспехите си. А когато може да прави избор, то е по-уверено. Няма лош избор. Липсата на избор е липса на движение, а животът не търпи статични състояние и наказва за това“, подчертава специалистът.\r\nПсихологът посочва, че често родителите, с цел да си осигурят спокойствие, казват на децата си да не общуват с някого, с когото в момента не се разбират, било то в училище или в детската градина.\r\n„Това е грешка! Идеята не е детето да се отдели от този, с който не се разбира в момента. Отглеждането на дете е работа и не трябва да гледаме на нас да ни е удобно, а да мислим за правилното възпитание на наследника ни“, предупреждава Иванова и подчертава, че такъв тип съвети ще създаде проблем на детето в бъдеще време и ще му отреди позицията на аутсайдер или самотник в колектива.\r\nИванова посочва още, че днешният партньор на детето е техниката и все по-малко човекът.\r\n„Общуването вече не минава през партньорство с родителите. Децата са като залепени за технологиите. Тук е ролята на родителите да се опитат да ги откъснат от тази зависимост и да променят начина им на общуване и да ги научат да общуват“, призовава психологът. Тя поясни, че много деца имат пороци и даде пример с децата, които се дрогират, като обясни, че по този начин общуването им с групата, в която са попаднали, минава през субстанция. А мотивът да прибегнат до този избор често е породен от желанието им да се впишат в групата и страха да не останат сами. ", "date": "2019.12.30", "title": "Психолог: Дайте шанс на децата да правят свой избор, така се чувстват значими"}
{"url": "https://www.actualno.com/politics/bsp-poiska-syzdavaneto-na-obshtinsko-predprijatie-za-chistota-news_1419559.html", "text": "      От групата на БСП-София ще предложат на вниманието на днешното извънредно заседание на Столичния общински съвет създаването на общинско предприятие за чистота.      Със създаването на такова общинско предприятие се очаква да бъдат по-ефективни разходите, средствата и ще има по-голяма оперативност и контрол от страна на кмета.   Такива предприятия вече има в чужбина като Виена, Мюнхен, Атина и Белград, обясни лидерът на червените общински съветници Калоян Паргов пред журналисти.\r\nИначе групата на БСП-София ще гласува \"против\" наредбата за местните данъци и такси, както и \"против\" доклада на Доклад относно план-сметка за дейностите по събиране, извозване, обезвреждане в депа или други съоръжения на битовите отпадъци и за поддържане чистотата на териториите за обществено ползване за 2020 г.  По думите на Паргов нито е редно, нито има аргументи за повишаване на местните данъци. Според него план-сметката за чистота в приходите и разходите не отговаря на очакванията на хората за по-качествен въздух.\r\n\"Редно е кметът на Столичната община да се възползва от своите правомощия, като уреди по съвсем различен начин събирането и разходването на средствата от такса смет с оглед постигането на по-добри резултати\", настояха червените общински съветници.    ", "date": "2019.12.30", "title": "БСП поиска създаването на общинско предприятие за чистота"}
{"url": "https://www.actualno.com/society/pochina-prof-dragomir-draganov-news_1419564.html", "text": "      Проф. д-р Драгомир Драганов, дългогодишен преподавател по история в Софийския университет, бивш депутат, почина на 71 години, .      Той беше народен представител в VII Велико народно събрание и 38-то Народно събрание от Евролевицата.   През 2007 г. Драгомир Драганов бе кандидат за кмет на София, издигнат от бизнеспартия ЛИДЕР.\r\nПроф. Драгомир Драганов е роден през 1948 г. в Плевен. През 1972 г. завършва история в Историческия факултет на Софийския университет.  От 1974 г. е асистент, от 1984-а доцент, а от 1996-а - професор в Катедрата по нова и съвременна история. През 1980-1983 г. е преподавател по история на славянските народи в Мадридския автономен университет - Испания. ", "date": "2019.12.30", "title": "Почина проф. Драгомир Драганов"}
{"url": "https://www.actualno.com/burgas/dve-sybitija-shte-otbelejat-burgazlii-na-6-januari-news_1419560.html", "text": "      На 6 януари Бургас ще има двоен празник. Навършват се 172 години от рождението на Христо Ботев. Пред паметника на велия българин в Морската градина ще се проведе тържествен ритуал за полагане на цветя в памет на големия поет и революционер.      В същия ден бургазлии ще спазят и традициите на Йордановден.   Денят ще започне с празнична литургия в катедралния храм \"Св. св. Кирил и Методий\" от 08.30 часа. На площада пред църквата ще бъдат осветени бойните знамена, а за здравето на войниците от гарнизон Бургас ще бъде отслужен водосвет. След това към Морската градина ще тръгне литийно шествие, до Моста, откъдето Светият кръст ще бъде хвърлен в морето. Ритуалът по спасяването на кръста е обявен за 12.00 часа.\r\nПо традиция в Бургас Йордановден завършва с изложба на трима именници. Художниците Йордан Ангелов, Йордан Маринов и Йордан Петров ще покажат свои картини в обща изложба наречена \"Богоявление\", която ще бъде експонирана в Галерия \"Богориди\".   ", "date": "2019.12.30", "title": "Две събития ще отбележат бургазлии на 6 януари"}
{"url": "https://www.actualno.com/asia/kitaj-pusna-visokoskorostni-vlakove-bez-vatman-za-olimpiadata-video-i-snimki-news_1419539.html", "text": "      Китай пусна днес в експлоатация високоскоростна железопътна магистрала между Пекин и град Чжанцзякоу, където се намират някои от спортните обекти на Зимната олимпиада през 2022 г., съобщи ТАСС, цитирана от БНР.        Централната китайска телевизия показа тръгването на първия влак от Северната гара на китайската столица.    Отсечката е с дължина от 174 километра. Влаковете ще развиват скорост от 350 километра в час. Благодарение на това пътят от Пекин до столицата на провинция Хъбей ще се съкрати от три часа на 47 минути. Една от десетте спирки по този маршрут е Бадалин, една от най-популярните сред туристите части на Великата китайска стена.  24-тата Зимна олимпиада ще се състои в Китай от 4 до 20 февруари 2022 г. За столица на игрите е обявен Пекин, но спортните съоръжения са разположени в още две населени места - Чжанцзякоу и района Янцин, северно от Пекин.     ", "date": "2019.12.30", "title": "Китай пусна високоскоростни влакове без ватман за Олимпиадата (ВИДЕО И СНИМКИ) "}
{"url": "https://www.actualno.com/sofia/v-sofija-vdigat-danycite-za-avtomobilite-i-taksite-za-imushtestveni-sdelki-news_1419628.html", "text": "      По-високи данъци за старите коли и по-високи такси за възмездно придобиване на имоти гласува Столичният общински съвет за догодина. От 7 до 40 лева годишно ще е повишението на за най-масовите автомобили, изчисли столичният кмет  Йорданка Фандъкова.       За кола над 150 конски сили се очертава увеличение от около 14 - 15%, което се дължи на мощността на превозното средство. За тези, които са от по-нисък екологичен клас, увеличението е по-голямо и може да стигне 50 лева, отбеляза зам.-кметът Дончо Барбалов. Той обобщи, че между 20 и 50 лева ще е увеличението за автомобилите над 150 конски сили, в зависимост от екологичната компонента. Ставката ще зависи и от годините на автомобила, където пропорцията е обратна - колкото по-старо превозното средство, толкова повече коефициентът намалява. \r\nСтолична община увеличи и данъка за възмездно придобиване на имоти от 2.5% на 3%, което бе аргументирано с идеята да има повече средства за вътрешноквартални ремонти. \"10 милиона лева предвиждаме да разпределим към районните кметове, а останалите да бъдат насочени за ремонт на основни квартални улици\", съобщи още Фандъкова и благодари на колегите си от ГЕРБ и на групата на Патриотите за оказаната подкрепа при гласуването.  Борис Бонев, който не подкрепи предложението и гласува \"въздържал се\", обясни, че по принцип одобрява непопулярните мерки спрямо старите автомобили, защото не желае София да е автоморгата на Европа, но не е подкрепил управляващите, защото не са представили разчет къде ще отидат парите от вдигнатите данъци. \"Не видях аргументация всяко едно от допълнително събраните левчета къде ще отиде. Говореха се общи приказки за подобряване на екологията, за довозващ транспорт, но например беше прекратен, нов не е обявен, а самите превозни средства са скъпи и с недостатъчен капацитет, за да обслужат нуждите на София за довозващ транспорт\", посочи Бонев и определи решението на СОС като разхищение на публични средства.    Категорично против вдигането на данъците гласуваха общинските съветници от \"Демократична България\", убедени, че власт, която ясно е показала, че не може да управлява ефективно публични средства, не може да иска допълнително такива, без да е оптимизирала приходната част и без да е доказала, че ги разходва почтено и честно.    \"Тази същата власт, която иска нови 38 милиона от софиянци, доведе общинското дружество \"Топлофикация\" до дълг от 900 милиона,.. доведе до несъбиране на 300 милиона данъци, само за миналата година - 40 милиона, доведе до неизпълнение на инвестиционната програма, доведе до ремонт на ремонта...\", уточни Методи Лалов. Той се противопостави на намерението на управляващите първата мярка за екологичен ефект да е допълнително натоварване на гражданите. Кметът Фандъкова обяви новите формули и ставки с обещанието, че данък \"сгради\" и такса \"смет\" няма да се вдигат за 2020 година . Още преди да се стигне до гласуването, недоверчиви граждани се събраха пред общината на протест.    С табели и с жълти жилетки с надписи на гърбовете: \"Общината ни ограбва\" те опитаха да предотвратят повишаването на данъчната тежест. \r\nГрупа от протестиращите се оплакаха от . \"Отчуждават земи по цени 15 стотинки на квадратен метър, а застроените - по 25 лева на квадратен метър, което са смешни цени\", сподели протестираща и добави, че собствениците не са викани на обществено обсъждане, а били сюрпризирани със заповеди за отчуждаване. Припомняме, че и пред съда тази цена не беше оспорена. ", "date": "2019.12.30", "title": "В София: Вдигат данъците за автомобилите и таксите за имуществени сделки"}
{"url": "https://www.actualno.com/bgfootball/gerorgi-dermendjiev-vika-tijnejdjyr-v-nacionalnija-otbor-news_1419599.html", "text": "      Играчът на Валентин Антов е в списъка на треньора Георги Дерме­нджиев с набелязани играчи. Халфът почти сигурно ще по­лучи повиквателна за контролата с Беларус, която ще е на 26 февруари на родна земя.      Планиран е спаринг и с младе­жите, като по принцип Ан­тов играе именно за формаци­ята до 21 г. Не е изключено обаче той да е с представи­телния тим в тази проверка. Антов има шансове да по­падне и в групата за баражи­те за Евро 2020.   България пос­реща Унгария на 26 март, а ако отстрани съперника, на 31-ви ще срещне победителя от двойката Исландия - Румъ­ния, отново в София.\r\nМладе­жите имат само един мач през март, също на 31 -ви - евроквалификация срещу аутсай­дера Естония на родна земя. По времето на бившия селек­ционер Красимир Балъков имаше договорка младежките на­ционали да не бъдат викани в представителния тим. Сега обаче може да настъпи промя­на при Георги Дерменджиев, още повече предвид съвсем различния характер на двубои­те. А на кое място завършиха националите ни годината в ранглистата - .   ", "date": "2019.12.30", "title": "Герорги Дерменджиев вика тийнейджър в националния отбор"}
{"url": "https://www.actualno.com/business/turcija-gyrcija-i-rumynija-naj-poseshtavani-ot-bylgarite-prez-noemvri-news_1419562.html", "text": "      Близо 3% повечче българи са пътували този ноември спрямо минлия, посочва статистиката на НСИ, цитирана от БГНЕС. Пътували са 438.3 хиляди български граждани, съобщиха от НСИ.      Увеличение на пътуванията на български граждани в сравнение със същия месец на предходната година е отчетено към: Австрия - с 12.6%, Германия - с 11.0%, Турция - с 4.5%, Република Северна Македония - с 3.8%, Сърбия - с 2.4%, Италия - с 1.1%, и други. Същевременно намаляват пътуванията на български граждани към: Руската федерация - с 10.2%, Румъния - с 2.5%, Гърция - с 2.2%, и други.   В сравнение с ноември 2018 г. e регистрирано увеличение по всички наблюдавани цели: „почивка и екскурзия“ - със 7.5%, „служебна“ - с 2.4%, и „други“ - с 0.5%. Най-голям относителен дял от общия брой пътувания на български граждани в чужбина през ноември 2019 г. формират пътуванията с други цели (гостуване, обучение, посещение на културни и спортни мероприятия) - 45.0%, следвани от тези със служебна цел - 28.2%, и с цел почивка и екскурзия - 26.8%. През ноември 2019 г. най-голям брой пътувания на български граждани са осъществени към: Турция - 127.4 хил., Гърция - 72.2 хил., Румъния - 39.7 хил., Сърбия - 33.9 хил., Германия - 24.3 хил., Република Северна Македония - 21.7 хил., Австрия - 17.2 хил., Италия - 16.0 хил., Обединеното кралство - 13.8 хил., Испания - 10.3 хиляди.\r\nПрез ноември 2019 г. посещенията на чужденци в България са 609.7 хил. или с 6.0% повече в сравнение с ноември 2018 година. Увеличение е регистрирано при пътуванията по всички наблюдавани цели: „почивка и екскурзия“ - с 9.1%, „други“ (вкл. гостувания и транзитни преминавания) - с 5.7%, и „служебна“ - с 1.7%. Транзитните преминавания през страната са 27.5% (167.5 хил.) от всички посещения на чужденци в България. От общия брой чужденци, посетили България през ноември 2019 г., делът на гражданите от Европейския съюз е 51.5%, или с 0.4% по-малко в сравнение със същия месец на предходната година. Намаляват посещенията на граждани от Австрия - с 5.8%, Гърция - с 5.7%, Нидерландия - с 1.8%, Румъния - с 1.3%, и други. Същевременно се увеличават посещенията на граждани от Обединеното кралство - с 19.0%, Италия - с 13.6%, Германия - с 10.2%, Полша - със 7.9%, Франция - с 3.0%, и други.  Посещенията на граждани от групата „Други европейски страни“  нарастват с 13.6%, като най-голямо е увеличението на посещенията на граждани от Турция - с 25.1%. През ноември 2019 г. преобладава делът на посещенията с други цели - 47.3%, следвани от посещенията с цел почивка и екскурзия - 32.9%, и със служебна цел - 19.8%.  Най-много посещения в България през ноември 2019 г. са реализирали гражданите от: Румъния - 128.5 хил., Турция - 109.6 хил., Гърция - 88.7 хил., Сърбия - 53.2 хил., Република Северна Македония - 45.6 хил., Украйна - 18.7 хил., Германия - 16.7 хил., Обединеното кралство - 13.6 хил., Италия - 12.2 хил., Полша - 9.8 хиляди. ", "date": "2019.12.30", "title": "Турция, Гърция и Румъния - най-посещавани от българите през ноември"}
{"url": "https://www.actualno.com/football/otbor-ot-visshata-liga-smeni-treniora-si-news_1419563.html", "text": "      Уест Хям Юнайтед бързо намериха заместник на уволнения преди два дни Мануел Пелегрини. До края на сезона „чуковете“ ще бъдат водени от бившия наставник на тима . Договорът на бившия мениджър на Евертън и Манчестър Юнайтед е за 18 месеца.      Шотландецът ще бъде начело на лондонския клуб за втори път в своята кариера, като през сезон 2017/18 той спаси отбора от изпадане. Сега задачата на Мойс ще бъде сходна, след като отборът се намира на 17-тото място в класирането във Висшата лига и е едва на точка от опасната зона.   Първият мач на Мойс начело на клуба ще бъде в сряда, когато „чуковете“ са домакини на друг тим, замесен в битка за оцеляване – Борнемут.\r\nМануел Пелегрини бе уволнен като треньор на , след като отборът загуби домакинството си на Лестър в събота. Това бе 4-та поредна загуба за лондонския тим.    ", "date": "2019.12.30", "title": "Отбор от Висшата лига смени треньора си"}
{"url": "https://www.actualno.com/society/mvr-na-31-dekemvri-registrirame-avtomobili-do-13-chasa-news_1419572.html", "text": "      Регистрация на пътни превозни средства и промяна на собствеността в столичния отдел „Пътна полиция“ в последния ден на годината - 31 декември, ще се извършва до 13 часа, съобщававт от МВР.      Поради годишна инвентаризация в отдела документи за първоначална и транзитна регистрация, промяна на собственост, свидетелство за регистрация и дубликат също ще се приемат до 13 часа на 31 декември.    ", "date": "2019.12.30", "title": "МВР: На 31 декември регистрираме автомобили до 13 часа"}
{"url": "https://www.actualno.com/cosmos/magnitnijat-severen-polus-prodyljava-da-se-dviji-kym-rusija-kakvo-oznachava-tova-news_1419500.html", "text": "      По-рано този месец,  британския Институт за геоложки проучвания и Националните центрове за екологична информация на САЩ пуснаха още една актуализация на световния магнитен модел, прогнозирайки, че магнитният полюс ще продължи своето преместване към Сибир със скорост около 40 км годишно.      Геофизикът и геомагнитен специалист д-р Циаран Беган прогнозира, че компасите ще започнат да сочат на изток от географския, истинския Северен полюс в рамките на следващите 20 години.   \"До 2040 г. всички компаси вероятно ще сочат на изток от истинския север\", казва ученият, който участва в създаването на актуализирания световен магнитен модел, пред Business Insider.\r\nИзползван от всичко - от приложения за компас за смартфони до системи за пренос на GPS и телекомуникации, Световният магнитен модел беше актуализира през изминалата година, като учените заместиха модела за 2015 по-рано от планираното, след като изчислиха, че той става толкова неточен, че може да причини навигационни грешки.  Коментирайки най-новата актуализация от декември 2019 година на Световния магнитен модел, Бегън обясни, че макар „магнитният север да е прекарал последните 350 години в скитане из една и съща част на Канада“, като започва през 80-те години, „скоростта, с която се движеше, скочи от 10 километра годишно до 50 километра ”.\r\nОсвен това, точно по това време Магнитният северен полюс започна да се движи извън района около северните острови на Канада и на север към най-северната част на Арктика и отвъд нея, към Русия.   През септември Магнитният север премина на 390 км от истинския север (т.е. точката на Земята, където линиите на географската дължина се доближават на север) и премина през меридиана на Гринуич. Такова позициониране на магнитния север никога не е наблюдавано, откакто започва следенето на геомагнитния север през 16 век.    Учените все още не са сигурни какво причинява движението на Магнитния северен полюс към Сибир през последните няколко десетилетия, въпреки че се смята, че е свързано с избиването на течен никел и желязо дълбоко във външното ядро на планетата, на около 2900 км под повърхността, и огромното електрическо напрежение, което това създава.\r\nТова отсъствие на сигурност и пълната липса на човешка способност да контролира процеса означава, че въпреки че се предвижда геомагнитният север да продължи движението си на изток, той може също толкова лесно да спре или дори да обърне хода си в бъдеще.\r\nИнтересното е, Бегън отбеляза, че в сравнение със северния си колега, южният магнитен полюс остава сравнително послушен, намиращ се в район на юг от Австралия вече над 100 години, пише БГНЕС. ", "date": "2019.12.30", "title": "Магнитният северен полюс продължава да се движи към Русия. Какво означава това?  "}
{"url": "https://www.actualno.com/america/hiljadi-evakuirani-v-shtata-viktorija-zaradi-gorskite-pojari-video-news_1419510.html", "text": "      Седем от деветте района на австралийския щат Виктория са застрашени от горски пожари, които се насочват към главния път на щата - магистралата Принцес.        На местните жители и на около 30 000 хиляди туристи от Източен Гипсланд им е било наредено да напуснат района, тъй като високите температури и ожесточените ветрове подклаждат огромни горски пожари в щата Виктория, предаде АФП, цитирана от БГНЕС.    Мерките за евакуация се прилагат в навечерието на известните празненства с фойерверки, които привличат вниманието на стотици хиляди, в столицата на щата Сидни, като властите заявиха, че въпреки пожарите, събитието ще се проведе по график. Градът вече се бори с опасен дим, причинен от горските пожари.     Съседният щат Нов Южен Уелс е обхванат от горещ фронт, като предупреждения за пожар са издадени от Западна Австралия през Южна Австралия до Тасмания.      От началото на ноември Австралия е обхваната от силни пожари, които вече отнеха живота на девет души. Според множество оценки, през последните няколко месеца са изгорели поне 3 милиона хектара земя и около 700 жилищни сгради. ", "date": "2019.12.30", "title": "Хиляди евакуирани в щата Виктория заради горските пожари (ВИДЕО)"}
{"url": "https://www.actualno.com/curious/kakvo-da-piem-kogato-vremeto-e-studeno-news_1419591.html", "text": "       За да се сгреем, трябва да пием горещ чай със захар, разказа за RT Русия главният диетолог в Министерството на здравеопазването Виктор Тутелян, пише РИА Новости.       Според него са подходящи и други напитки, съдържащи захар. \"Но по-добре да са в топла или гореща форма. Например топла плодова напитка\", съветва той.   Тутелян препоръча употребата на високо въглехидратни и лесно смилаеми продукти, за да се поддържа топлината в тялото. Те обаче не трябва да водят до голямо натоварване на стомашно-чревния тракт по време на храносмилането. Диетологът посочи като пример кашите и сладкарските изделия. , обясни Тутелян.   Диетологът призова да се откажем от употребата на в студеното време.  ", "date": "2019.12.30", "title": "Какво да пием, когато времето е студено"}
{"url": "https://www.actualno.com/politics/vdiganeto-na-mestnite-danyci-e-nedopustimo-i-bez-argumenti-smjatat-obshtinski-syvetnici-news_1419590.html", "text": "       Вдигането на данъците беше направено по начин, по който е недопустимо и е абсолютно неаргументирано от гледна точна на това, че всяка година администрацията не успява да изразходи средствата, предвидени за София.       Така общинският съветник от БСП-София Иван Таков коментира по време на дебатите \"за\" или \"против\" Наредбата за определяне на размера на местните данъци на заседанието на Столичния общински съвет, предаде Нюз.\r\nСпоред него вдигането на местните данъци и такси трябвало да се случи след един по-широк дебат и конкретика за какво ще бъдат разходвани допълнителните средства в бюджета.   Таков изтъкна, че би било хубаво въпросът за данъците да бъдат обсъждани с опозицията, за да се чуят техните аргументи, защото с увеличение на данъците общинските съветници и избирателите останали изненадани.  Цялата дискусия по този въпрос премина под мотото на екологията, но вдигането на данъка за безвъзмездното прехвърляне на имоти от 2.5 на 3% не е свързано с чистата на въздуха. Така няма да се разрешат проблемите в кварталите, казаха още червените общински съветници. Диана Тонова от БСП-София също смята, че няма да бъдат постигнати желаните резултати с вдигането на данъците. Според нея не може да се прави политика непрозрачно и да не бъде ясно за какво ще бъдат използвани приходите в бюджета. По думите й решението за вдигането на данъците било взето веднага след местните избори.\r\nЧервените искат да разберат за какво ще бъдат използвани парите, след като бъдат вдигнати данъците.       От своя страна председателят на групата на общинските съветници на ГЕРБ в СОС Малина Едрева контрира аргументите на червените и посочи, че съвсем ясно е била представена наредбата за данъците и къде ще бъдат разходвани допълнителните средства в бюджета. По думите й преди предлагането на идеята за увеличеване на местните данъци в залата нямало представилите на социалистите. Фандъкова увери обаче, че няма да се вдига такса смет и таксата за здраве. Борис Бонев, независим представител в СОС и лидер на \"Спаси София\", също няма да подкрепи увеличението на местните данъци. Въпреки настойчивите настоявания от страна на Бонев и от страна на опозицията не се е представил подробен отчет за това къде ще отидат допълнителните средства от 38 млн. лв. в бюджета. \"Срещу тези пари хората трябва да получат алтернатива на личния си автомобил. Вие трябва да работите и за така наречените меки мерки за подобряване на кръстовищата\", призова той столичния кмет.\r\nМетоди Лалов от групата на \"Демократична България\" в Столичния общински съвет също ще гласува против увеличаването на местните данъци и такси, тъй като докладът бил по-кратък от проект за беседка в градинка. ", "date": "2019.12.30", "title": "Вдигането на местните данъци е недопустимо и без аргументи, смятат общински съветници"}
{"url": "https://www.actualno.com/asia/arestuvaha-zapozodrjan-nabiral-teroristi-v-rusija-news_1419518.html", "text": "      Руската Федерална служба за сигурност в Хабаровск обяви, че е задържала човек, отговорен за пропаганда и набиране на хора за международна терористична организация чрез социалните медии.      „Човекът е отговорен за пропагандата на дейностите на терористичната организация, подбуждането към незаконни дейности, оправданието на тероризма и набирането на служители“, се казва в съобщението, цитирано от БГНЕС.   Според службата, 45-годишният заподозрян е използвал приложения за електронен чат, за да се свърже с членове на терористична организация и в крайна сметка става сам член.\r\n„За тази цел, съгласно инструкциите на неговите„ надзорници “, той влиза в различни социални медии, за да публикува видеоклипове, които насърчават предоставянето на ресурси и финансова подкрепа за незаконни въоръжени групировки, както и присъединяването към тях“, се добавя в изявлението.  По въпроса са образувани две наказателни дела: едно за участие в терористични организации, наказуеми в Русия с 20 години затвор и друго за публично подстрекаване към терористични дейности чрез интернет, наказуеми до седем години. ", "date": "2019.12.30", "title": "Арестуваха запозодрян, набирал терористи в Русия "}
{"url": "https://www.actualno.com/america/turisti-zaginaha-pri-katastrofa-v-meksiko-news_1419514.html", "text": "      Най-малко 11 души загинаха, а седем бяха ранени в неделя, когато лек автомобил и микробус, превозващ туристи, се блъснаха на магистрала в южния щат на Мексико Чиапас, съобщиха местните власти.      \"11 души загинаха, а още 7 бяха ранени\", се казва в съобщение на прокуратурата, като се добавя, че е започнало разследване на причината за произшествието.   Според данни на местните власти, жертвите включват туристи, пътуващи с микробуса до Сан Кристобал де лас Касас, един от най-посещаваните градове в щата Чиапас.\r\nПо време на коледните и новогодишните празници трафикът по пътищата на Мексико е по-интензивен, а инцидентите се случват по-често.   ", "date": "2019.12.30", "title": "Туристи загинаха при катастрофа в Мексико "}
{"url": "https://www.actualno.com/asia/postradalite-pri-samoletnata-katastrofa-v-kazahstan-ostavat-v-bolnica-news_1419517.html", "text": "      46 пострадали при самолетната катастрофа край Алмати остават в болница, заяви министърът на здравеопазването на Казахстан Елджан Биртанов, цитиран от РИА Новости.      В петък полет на авиокомпания Bek Air от Алмати до Нур Султан, с 98 души на борда, включително петима членове на екипажа, загуби височина по време на излитане, проби бетонна ограда и се сблъска с двуетажна сграда. Загинаха12 души. Всички полети на Fokker-100 в Казахстан бяха спрени. В събота в страната беше обявен национален траур.   Вчера бяха изписани трима от ранените, а 46 пациенти остават в клиники, включително девет деца. Състоянието на децата е стабилно, те вече са прехвърлени от интензивното отделение и няма опасност за живота им, заяви Биртанов пред репортери в Нур Султан в понеделник.\r\nСред възрастните пациенти, каза той, има пациенти в тежко състояние.  В отговор на въпрос за състоянието на втория пилот, оцелял при катастрофата, шефът на Министерството на здравеопазването заяви, че все още е за интензивно лечение в тежко, но стабилно състояние. ", "date": "2019.12.30", "title": "Пострадалите при самолетната катастрофа в Казахстан остават в болница "}
{"url": "https://www.actualno.com/politics/krasimir-velchev-pravi-se-opit-krizata-v-pernik-da-se-pripishe-na-gerb-news_1419575.html", "text": "      Някои наши политически опоненти правят така, че цялата вина за тази криза да се припише на ГЕРБ и правителството. Когато Борисов стана кмет на София, два месеца след това се появи кризата с боклука, това не беше случайно, през 2013, когато премиерът подаде оставка, бяха инсценирани проблемите с тока. Същото беше и с цената на горивата. Сега подобен сценарий се гласи също. Затова и Борисов е наредил пълна проверка на всички ВиК в страната. Това заяви в Перник зам.-председателят на ПГ на ГЕРБ Красимир Велчев, предаде репортер на БГНЕС.      Идеята на правителството преди година и половина беше всички ВиК да се обединят в едно звено, кметът на Ботевград беше против, както и други кметове. Посещението на Нинова вчера в Перник меко казано за нас е наглост. В последните 30 г. само 4 години ГЕРБ е управлявал Перник. Главният водопровод, магистралният както и пречиствателна станция номер 1, която ще ремонтираме в момента, е строена през 1954 г., уточни Велчев. През 2014 г. ВиК-Перник са изтеглили 3,5 млн. лева кредит за ремонт както на магистралния водопровод, така и на участъци в града. Сега се извършва проверка. Тя ще свърши и тогава ще е ясно кой каква вина има, добави Велчев. Правителството прави всичко възможно, отпускат се много средства. Този водопровод около 2 км ще струва около 3,5 млн. лева. Старата пречиствателна станция, която в момента се ремонтира, е с капацитет 300 л в сек., новата е с 500 литра в секунда. Нашите министри са непрекъснато горе по обектите. Благодарим за съдействието на Стомана-Перник, каза Красимир Велчев. Той съобщи още, че днес Стомана-Перник трябва да подпишат договор с кмета на Перник, затова, че даряват земите, през които ще мине новият магистрален водопровод, който ще мине успоредно със старите тръби. Земите ще се дарят на община Перник. Предишният кмет на Перник Вяра Церовска завари 35 млн. лева задължения в Перник, никаква подготовка и документация за воден цикъл, каза още Велчев. За около 2-3 седмици трябва да се оправи пречиствателната станция.   А за около 2-3 месеца трябва да е готов магистралният водопровод, съобщи още Велчев. Положението е много бедствено. Навсякъде, където се копае около магистралния водопровод излиза вода, загубите са големи, добави Велчев. ", "date": "2019.12.30", "title": "Красимир Велчев: Прави се опит кризата в Перник да се припише на ГЕРБ"}
{"url": "https://www.actualno.com/healthy/samo-za-den-prestoj-v-bolnica-na-bebe-roditeli-prinudeni-da-platjat-170-lv-news_1419531.html", "text": "      Младо семейство, с платени здравни осигуровки, платиха поиската им сума от 170 лева от болницата в Ловеч, затова че е приела 10-месечното им бебе за един ден.      Родителите твърдят, че детето им не е получило каквото и да е лечение.   \"Оплакванията на детето бяха силни болки в корема. Дойдохме в Спешното отделение и бяхме прегледани от д-р Стойчева. Към нея нямаме никакви оплаквания. Много добро отношение получихме от нея\", разказа пред Нова тв майката Силвия Монова.\r\nТя и детето са били настанени в болница, където поставили диагноза на момченцето \"остър ларингит\".  На следващата сутрин лекар от болницата ги изпратил да търсят специалист по вътрешни болести на друго място. Преди това тя и съпругът й трябвало да платят престоя им, който е бил 170 лева за ден.\r\nСъпругът й твърди, че на детето не се извършвани никакви интервенции.   \"Предложих им бебето да остане под лекарско наблюдение, щом се притесняват. Предупредих ги, че работим по клинични пътеки и трябва да останат най-малко три дни. Клиничната пътека не се заплаща от НЗОК, ако се прекъсне престоя\", обясни д-р Добринка Стойчева.    Според докторката на 10-месечното дете му е направена инхалация. А цената на клиничната пътека, по която то е прието в болница била 500 лева.\r\nРодителите пък се заканиха, че ще си търсят правата. ", "date": "2019.12.30", "title": "Само за ден престой в болница на бебе, родители принудени да платят 170 лв."}
{"url": "https://www.actualno.com/crime/jena-napadna-myj-na-pytja-sled-zasichane-i-gonka-news_1419534.html", "text": "      Поредна агресия на пътя, този път от млада жена, която напада и удря шамари на мъж след засичане на ключово кръстовище в Русе.      Екшънът се разиграл на кръстовището при Пантеона, което е едно от най-натоварените в крайдунавския град. Свидетел на конфликтната ситуация разказа пред Нова тв, че преди нея е имало гонка.   Нападателката е от популярно семейство от Русе и затова никой от свидетелите не пожела да застане пред камера, за да разкаже подробности за случката.\r\n\"На това кръстовище има много камери за видеонаблюдение. На 20 декември Община Русе прие визуализацията и монтажа на новите камери, които влизат в употреба.  Те са разположени на 30  кръстовища и дават много широка представа за това, което се случва на тях\", обясни заместник-кметът на града Димитър Недев.За случая е уведомена и полицията.\r\n\"Установени са участниците в този инцидент. Работи се по случая. Извършва се проверка. Сигналът е подаден от потърпевшия. Полицията ще си свърши работата спрямо закона\", коментира началникът на Първо РПУ в Русе.    ", "date": "2019.12.30", "title": "Жена нападна мъж на пътя след засичане и гонка"}
{"url": "https://www.actualno.com/curious/dizajnerkata-na-desi-radeva-s-pikantni-razkritija-za-pyrvata-dama-news_1419595.html", "text": "             Зaвършилa e eзикoвa гимнaзия, cлeд тoвa и cкaндинaвcкa филoлoгия, a c мoдa ce зaнимaвa прoфecиoнaлнo oт 19 гoдини.\r\nCтaвa извecтнa кaтo дизaйнeркa нa звeздитe, cлeд кaтo нeйни рoкли и тoaлeти oбличaт знaмeнитocти и крaлcки ocoби oт цял cвят.   Cрeд клиeнтитe ѝ ca aктриcaтa Eлизaбeт Хърли, мoдeлът Eл Мaкфeрcън и пeвицaтa Никoл Шeрцингeр.   , рaзкaзa Нeвeнa в cтудиoтo нa bTV. рaзкaзвa дизaйнeркaтa. , кaзвa oщe Нeвeнa.    Дизaйнeркaтa пeчeли дoвeриeтo и нa първaтa дaмa Дecиcлaвa Рaдeвa, кoятo нocи нeйни тoaлeти пo врeмe нa cрeщитe и визититe нa cвoя cъпруг прeзидeнтът Румeн Рaдeв.    рaзкривa мoдeлиeрът. В нaчaлoтo нa 2019 г. Нeвeнa бe удocтoeнa c нaй-прecтижнaтa мoднa нaгрaдa у нac „Злaтнa иглa\" в кaтeгoриятa „Дизaйнeр нa гoдинaтa\". Вoля, диcциплинa, трудoлюбиe, пocтoянcтвo - тoвa ca кaчecтвaтa, кoитo caмaтa дизaйнeркa твърди, чe и пoмaгaт в рaбoтaтa и c извecтнитe клиeнти. , кaзвa Нeвeнa зa бъдeщитe cи плaнoвe.   cмятa дизaйнeркaтa. ", "date": "2019.12.30", "title": "Дизайнерката на Деси Радева с пикантни разкрития за първата дама"}
{"url": "https://www.actualno.com/society/i-botevgrad-izpraven-pred-vodna-kriza-kato-pernik-news_1419553.html", "text": "      В язовир \"Бебреш\" има вода за питейно-битово водоснабдяване за около 6 седмици. За това предупреди пред БНР кметът на Ботевград Иван Гавалюгов.      Той обясни, че в града се надяват на благоприятни климатични условия, т.е. на снегове и дъждове в този период, но на това не можело да се разчита.   Гавалюгов определя положението като \"потенциално кризисно\". Той се надява, че няма да се стигне до ситуацията в Перник, но предупреждава, че обстановката не бива да се подценява.\r\nГрадоначалникът обясни, че ако свършат водните ресурси на язовир \"Бебреш\", градът има и други водоизточници. Те обаче не могат да задоволят напълно питейно-битовите нужди на населението. Според него стигне ли се до такава ситуация, последствията \"няма да са по-различни от тези в Перник\".  Гавалюгов смята, че има две причини, за да се стигне до това положение на водите на язовира. Първата по негови думи е амортизираната ВиК инфраструктура на \"Напоителни системи\" и тази, която е общинска собственост, стопанисвана от държавното ВиК-София. Втората сериозна причина пък е работата на малката водноелектрическа централа \"Бебреш\", построена и пусната в експлоатация през 2014 г.\r\nКметът посочи, че е констатирано, че ВЕЦ-ът работи извън обхвата на своето разрешително, като само през 2019 г. това се е случило за цели 14 дни. За въпросния период нерегламентирано са били източени около 1,2 млн. кубика вода от язовира в разрез с издаденото разрешително от \"Басейнова дирекция\".   Гавалюгов твърди, че този ВЕЦ е изграден, без да има възможност \"Напоителни системи\" да контролират неговата работа. \"Те не могат принудително да спират водата към ВЕЦ-а. ВЕЦ-ът можел сам да си я спре, защото крановете се намирали на територията на самия ВЕЦ, т.е., те сами се регулират и отделно сами си отчитат водните количества и декларират пред \"Напоителни системи\". Абсолютен абсурд!\", коментира той и обясни, че ВЕЦ-ът е частен - собственост на фирма, която пък е 100% собственост на \"Агрохолд\" с управител Васил Златев.    Припомняме, вчера премиерът обеща, че ще бъде изградено изцяло ново алтернативно трасе по Клон 2 в Перник с държавни средства, след като перничани  заплашиха на протест, че ако управляващите не изпълнят исканията им, ще последват протести и на жълтите павета в София.\r\nДен по-рано при посещението си в Стара Загора той заяви, че в Перник нищо не е пипано от 52-ра година. По думите му нямало по-млада тръба от него.\r\nПреди това Мая Манолова отправи 10 въпроса към премиера по повод предложението му за създаване на едно ВиК дружество. Според гражданската платформа \"Изправи се. БГ\" това ще доведе до нов държавен монопол. ", "date": "2019.12.30", "title": "И Ботевград изправен пред водна криза като Перник"}
{"url": "https://www.actualno.com/europe/poletite-do-duseldorf-i-shtutgart-ot-sofija-se-otlagat-s-den-zaradi-stachka-news_1419524.html", "text": "      Пилотите и стюардесите на авиокомпания „Джърмънуингс” започнаха ефективна стачка тази сутрин, която ще продължи до 24.00 часа на 1 януари 2020 г. Това съобщиха от пресцентъра на Министерството на външните работи.      От стачните действия ще бъдат засегнати и полетите на „Юроуингс“, които се оперират от компанията, като от София те са до германските градове Дюселдорф и Щутгарт.   По информация на българското посолство в Берлин в протестните действия е възможно да се включат и служители на авиокомпания „Луфтханза“.\r\nПрепоръчва се на всички пътуващи да се информират за актуалната обстановка, като имат предвид възможните затруднения и закъснения на полетите.  При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:\r\nПосолство в Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190.   Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56.    Генерално консулство във Франкфурт: +49 69 509 278 13 10; +49 69 509 278 132. ", "date": "2019.12.30", "title": "Полетите до Дюселдорф и Щутгарт от София се отлагат с ден заради стачка"}
{"url": "https://www.actualno.com/curious/luboven-horoskop-za-30-dekemvri-3-januari-news_1419536.html", "text": "       Овен       Последните дни на годината ви предлагат нови красиви възможности в любовта. Ако се намирате във връзка, това е чудесна възможност за вас и любимия човек да се радвате на малките жестове и големите чувства. Телец Любовта я има, важно е да обмисляте вашите стъпки по-внимателно, защото очевидно нещата не вървят. Бъдете склонни да правите компромиси, а не да убеждавате половинката в правотата си.   Близнаци Любовният живот на Близнаците може да се промени значително и то в положителна посока. За тези от вас, които още не са срещнали голямата любов, има шанс някоя нова и интересна личност да им завърти главата. Рак     Краят на седмицата е идеален момент да представите любимия човек на близките си, ако скоро сте започнали нова връзка. Периодът е подходящ и за взимане на по-важни решения и по-големи промени. Лъв Комуникацията с половинката ще върви гладко поне до края на 2019 година. Имате прекрасна възможност да споделите това, което ви вълнува, да се свържете с любимия човек на едно духовно ниво.  ", "date": "2019.12.30", "title": "ЛЮБОВЕН хороскоп за 30 декември – 3 януари"}
{"url": "https://www.actualno.com/society/spira-emblematichno-predavane-po-bnt-jurnalist-s-kritiki-kym-koshlukov-news_1419537.html", "text": "      След 21 години в ефира на БНТ, на 28 декември, събота, бе излъчено последното издание от поредицата документални филми за личности от българската култура \"Умно село“. Обществената телевизия не продължи договора на авторите Антоанета Бачурова и Владимир Люцканов.      50-минутната програма се излъчваше от 1998 г. и от кухнята на \"Сан Стефано\" 29 не става ясно дали ще бъде сменена с подобна. Възможно е все пак поредицата да премине в алтернативния канал на БНТ - 2.   В последния епизод на предаването авторите правят ретроспекция на  портретите в него от последните 20 години. И благодарят на всички  приятели и зрители за каузата на \"Умно село\". Отбелязват и че поредицата  е златен фонд от над 200 филма, всеки от тях в различен и неподатлив на  дефиниране жанр. \"Посвещаваме на светлата памет на нашите родители:  Целия труд през тези години е надбягване - с дишащата във врата Болка от  тяхната Липса\".\r\nПред \"Площад Славейков\" журналистът Силвия Недкова остро критикува решението на генералния директор Емил Кошлуков за решението да спре предаването. Според нея, това решение само показва, че Кошлуков не мисли в посока \"обществена телевизия\", а \"комерсиална телевизия\" - т.е. погледът към културата отива назад.   ", "date": "2019.12.30", "title": "Спира емблематично предаване по БНТ, журналист с критики към Кошлуков"}
{"url": "https://www.actualno.com/asia/zaloviha-29-nelegalni-migranti-v-turcija-smjatali-che-sa-v-bylgarija-news_1419509.html", "text": "      Турските сили за сигурност заловиха 29 нелегални мигранти, които смятали, че са в България, когато всъщност контрабандисти на хора ги измамили и вместо това ги зарязали в западната турска провинция Текирдаг, съобщи вестник Sabbah.      Екипи от жандармерията заловили мигрантите, всички граждани на Пакистан, докато вървели по магистрала.   Мигрантите разказали, че трафикантите се съгласили да им помогнат нелегално да стигнат до България, а всеки от тях е платил 5200 долара. След това, вместо България контрабандистите закарали мигрантите в провинция Текирдаг, която се намира близо до гръцката граница, и им казали, че европейската страна е точно над следващия хълм.\r\nМигрантите са отведени в отдела за имиграция на Текирда, а  жандармерията е започнала разследване за задържане на контрабандистите.   за много нелегални имигранти от страни от Близкия Изток и Азия. Стотици мигранти, влезли нелегално в страната, биват залавяни всяка година близо до границите в Западна Турция и в нейните провинции на Егейско море, припомня БГНЕС. ", "date": "2019.12.30", "title": "Заловиха 29 нелегални мигранти в Турция, смятали, че са в България "}
{"url": "https://www.actualno.com/europe/blizo-100-dushi-prekaraha-2-chasa-na-lift-zaradi-povreda-news_1419503.html", "text": "      97 души прекараха повече от 2 часа във въздуха заради повреда на планински лифт  в източна Франция в неделя, съобщи вестник Le Parisien.      Инцидентът е станал в планинския курорт Сер Шевалие на надморска височина 2200-2500 метра. Местната спасителна служба и планинският жандармерийски отряд са организирали операция за евакуиране на скиорите от лифта. За целта са били използвани хеликоптер и наземни съоръжения, които позволяват да спускат всички пътници на въжената линия на земята от повече от десет метра височина.   Според спасителите, никой не е пострадал, съобщава БГНЕС. ", "date": "2019.12.30", "title": "Близо 100 души прекараха 2 часа на лифт заради повреда "}
{"url": "https://www.actualno.com/pernik/naj-tejkijat-period-za-pernichani-predstoi-zapochvat-speshni-remonti-video-news_1419529.html", "text": "      Спешни ремонти за овладяване на кризата в Перник. Започват реалните  дейности по изграждане на нов утаител на пречиствателната станция за  питейни води на Перник, предаде кореспондент на БНР в града.      Това ще доведе до по-добро качество на подаваната за населението   вода и ще гарантира използването на водата и от мъртвия обем на язовир  \"Студена\".\r\nНай-тежкият период за жителите на Перник и региона предстои и ще бъде през следващите 20 дни – именно това е периодът, в който има опасност количествата да паднат до мъртъв обем, каза министъра на икономиката Емил Караниколов пред BTV. Засега плановете са, че спешните мерки ще бъдат приложени до 15 дни.\r\nСамо̀ местното ВиК дружество не може да овладее проблема, стана ясно от думите на министъра на икономиката.  \"Допреди три дена подаваха информация на кмета на община Перник, че водният обем е 4,5 млн. кубика, а реално се оказа, че е 2,6 млн. Това означава че отиваме към мъртъв обем”, посочи Караниколов.   За да няма измерване на водните количества „на око” държавата е осигурила уреди и датчици, а в следващите дни ще се проведат и акции за засилване на подаваните обеми.\r\nЕдиният от вариантите е да се пусне сонда на дълбочина около 35 м, но преди това трябва да се направят изследвания, за да се установи дали сондирането няма да навреди на екосистемата, обясни министърът.    Междувременно се налага и спешен ремонт на пречиствателната станция, за да се осигури питейна вода и да не се губят количества при процеса на пречистване.\r\nОчаква се да започне работата и по изместването на трасето на преминаващия през промишлената зона на Перник  клон 2 от водопровода, където се губят големи количества вода.\r\n\"Ще бъде изградено изцяло ново алтернативно трасе по Клон 2 в Перник с държавни средства. През него ще бъдат положени нови тръби. Още от утре започва работата по изчистването на трасето, което ще бъде дълго близо километър и ще струва над 2 млн. лв.\", отбеляза в неделя премиерът    Неговото изграждане ще бъде финансирано от държавата и ще бъде извадено от проекта за водния цикъл, чиято реализация предстои, за да няма санкции от управляващия орган.\r\nДнес, премиерът Бойко Борисов пътува отново за Перник. \"Дойдох не само, защото кмета ме покани на рожден ден, но и да седнем и да решим проблемите\", заяви Борисов.    \"Перник е от градовете, в които важи поговорката „Вода газят, жадни ходят“. Хората са виновни, така са бързали да приватизират, че за приватизирали заедно със заводите. Колегите от „Стомана“-Перник са коректни\". Това заяви още премиерът Бойко Борисов докато проверяваше изкопаването на водопровода в града. Той не се ангажира с конкретен срок кога в града ще има вода.\r\nДържавата ще съдейства с всичко, което може. Надявам се ремонтът да приключи преди да се достигне мъртвият обем, добави Борисов.   \"Хубаво е да се търси отговорност от 90-та година какво се е случвало индустриалната зона в Перник\", написа във Facebook още Бойко Борисов. \"Не знам какви връзки трябва да имаш, за да назидаваш главния прокурор, но може други истини да излязат. Искам да се провери как е приватизиран ТЕЦ-а. Правят дълг през една фирма за извозване на земни маси, тя поема целия ТЕЦ и го взима без пари. Държавата не се явява на съд тогава. Много интересни работи, госпожа Нинова хубаво ми даде тон.\" “Това е един план сега в различни градове, водна криза и за февруари. Те се готвят за подобна работа./.../ Няма да ни изненадате, защото съм пратил всички по ВиК секторите и много по-бързо ще имаме реакция, отколкото си мислите\", заяви още премиерът, цитиран от БНР.\r\nОт понеделник главният инженер на ВиК- Стара Загора поема оперативното ръководство на пернишката водоснабдителна фирма. По думите на зам.-министъра на регионалното развитие Николай Нанков това се налага заради влошеното здравословно състояние на новоназначения прокурист на местното дружество Камен Каменов.\r\nНамерен е механизъм за осигуряването на заемни средства за оперативни разходи на водното дружество в Перник. Парите ще бъдат осигурени чрез заеми от други държавни предприятия с принципал МРРБ, предава БНР. По списък, подаден от ВиК, са осигурени и резервни части. ", "date": "2019.12.30", "title": "Най-тежкият период за перничани предстои, започват спешни ремонти (ВИДЕО)"}
{"url": "https://www.actualno.com/asia/policijata-e-zadyrjala-dvama-podgotvjali-teroristichen-akt-v-sankt-peterburg-news_1419525.html", "text": "      Федералната служба за сигурност (ФСС) в петък е задържала двама руски граждани, които са възнамерявали да извършат терористични атаки на многолюдни места в Санкт Петербург за Нова година, предава РИА Новости, цитирана от Агенция \"Фокус\".      Информация за подготовката на престъплението е била предоставена от американското разузнаване. Владимир Путин благодари по телефона на президента на САЩ Доналд Тръмп за съдействието за предотвратяване на нападението. Световните лидери се съгласиха да продължат сътрудничеството в борбата срещу тероризма.   През 2017 г. американските разузнавателни агенции също предупредиха своите руски колеги за предстоящата терористична атака в Казанската катедрала в Санкт Петербург, както и в други многолюдни места на града.   ", "date": "2019.12.30", "title": "Полицията е задържала двама, подготвяли терористичен акт в Санкт Петербург"}
{"url": "https://www.actualno.com/smolyan/kmetyt-na-zabyrdo-imam-ideja-s-kojato-katastrofite-v-stranata-shte-padnat-napolovina-news_1419649.html", "text": "      Жалко и страшно е това, което става по пътищата, но след Нова година организираме една инициатива. Ще направим едни простички неща, с които съм сигурен, че жертвите по пътищата ще паднат наполовина, но ни е нужна помощта на правителството, заяви кметът на чепеларското село Забърдо Валентин Черпоков. Днес той за 15-ти пореден път организира курбан за по-малко катастрофи и загинали, като дари за целта 300 кг телешко месо. Преди да бъде раздадено месото на преминаващите по участъка Смолян – Асеновград, бе отслужен молебен за здраве.      Неговата идея е в кафетата на всички бензиностанции, вместо да слагат късметчета за любов, да пишат послания от типа: „ Карай бавно, някой те чака вкъщи! “. Подобни послания да се изписват също на ключодържатели, на ароматизатори за колите и или пък да се пише статистиката за предходната година – колко загинали и колко ранени е имало при катастрофи.  \r\n„ 630 човека има тази година починали в България. Това са две-три наши села в Родопите. Ужас! “, коментира Черпоков. Според него всичко друго ще се оправи.\r\n„И държавата ще се оправи така или иначе - след година, след две, след десет, но половината хора избягаха в чужбина, а другата половина ще се изтрепем по пътищата. Това е страшно!“, подчерта кметът на Забърдо.  По думите му курбанът, който той дава, е за по-малко катастрофи  и жертви по пътищата, но с курбан и със завишени мерки няма да стане. Мисълта за по-бавно шофиране трябва според него да се вкара в главата с много инициативи.\r\n„Всеки е раждан от майка, всеки има семейство, всеки трябва да пази не само него си, а и околните.  А аз ще правя този курбан докато съм жив“, отсече Черпоков. \r\nТази тема, по думите на Комисар Димитър Събчев - зам.-директор на Областна дирекция на МВР – Пловдив, е една от най-важните в работата на тяхната дирекция.     Към настоящия момент за 2019 г. в Пловдив отчитат спад на жертвите вследствие на ПТП с близо 20 човека и около 100 катастрофи по-малко от миналата година.\r\n„Важно е всички ние  - граждани и водачи, да спазваме правилата. Пътното движение е основано на правила и колкото нашите усилия да са на предела на възможностите си, аз апелирам към всички граждани и водачи да спазват правилата, тъй като само това е начинът да намалим тази висока цифра на ПТП и пострадали“, каза Събчев. Той обясни, че в Пловдивско са изведени участъците с повишена концентрация на ПТП, а особено рисков участък е магистрала „Тракия“, най-вече когато е засилен трафикът.  \r\n„От началото на годината на територията на област Смолян са регистрирани 75 пътнотранспортни произшествия с 4-ма загинали и 106 ранени. В сравнение със същия период на миналата година тогава са били  86 ПТП, с 5-ма загинали и 113 ранени. Тоест , отчитаме по-малко 11 ПТП, един загинал по-малко загинал и 7 по-малко ранени. Незначително подобрение, но всъщност доста значително, като имаме предвид един човешки живот повече и по-малко ранени“, коментира ст. комисар Николай Димов – директор на ОД на МВР в Смолян.\r\nНеговият призив е да бъдем разумни на пътя, да спазваме правилата за движение, да спазваме ограничителните режими и да знаем, че по-важно е да се приберем живи и здрави вкъщи, защото всеки е очакван от някого.   По думите на депутата Александър Сиди България губи хора по пътищата като на война. „А това е ужасно за една държава в демографска катастрофа, каквато е България. Трябва да подобрим пътната култура, да подобрим усещането на водачите какво трябва да правят на пътя. Има инициативи в тази посока - да се подобри обучението на водачите, да се поправят и пътища, като двете неща водят до тези промени. Правенето на курбан, който да спре катастрофите по пътищата, няма да ги спре, но най-малкото в такива светли дни, като дните около Коледа, трябва да се уповаваме във вярата си в Бог, във вярата си в Българската православна църква. Да се надяваме с помощта на Бог и на държавата да спрем това безумие по пътищата!“,  пожела народният представител. ", "date": "2019.12.30", "title": "Кметът на Забърдо: Имам идея, с която катастрофите в страната ще паднат наполовина"}
{"url": "https://www.actualno.com/society/ot-stomana-pernik-osporiha-doklad-na-sofijska-voda-i-poiskaha-ottegljaneto-mu-news_1419546.html", "text": "      Константин Стаменов, упълномощен представител на \"Стомана\", оспори доклада на \"Софийска вода\" в студиото на Нова телевизия.      Стаменов нееднократно изказа и възмущението си, че този доклад не е получен от тях по официален път и дори не са ги предупредили, че ще правят такъв доклад. От \"Стомана\" смятат дори да стигнат до съда, ако докладът не се изтегли. Според тях този доклад е писан от хора, които никога не са били на място и съдържа манипулативни внушения.   Припомняме, вечерта на Бъдни вечер МВР проведе спецакция в \"Стомана\" Перник заради кражби на вода. С багери и тежка техника униформени и прокурори влязоха в пернишкия завод.\r\nКонстантин Стаменов обясни, че начинът, по който доклада за загубите на вода по мрежата на ВиК - Перник внушава, че \"Стомана\" краде вода, а това не е истина.  Според доклада на \"Софийска вода\" - 80% от водата отива в \"Стомана\", а не в Перник. Стаменов прочете, че 290 л/с, т.е. 90% от потока към Перник се губи към индустриалната зона от клон 2:  \"Ако се прочете, ще се остане с впечатление, че се отклонява много вода. В него пише, че 290 литра в секунда се подават в индустриалната зона в клон 2, а целият оток е 350 литра в секунда Този доклад е писан от човек, който не е стъпвал в Стомана\", посочи той.\r\nДиректорът каза, че кранът, за който се сочи, че се излива вода, е сменен, а \"Стомана\" е на ограничителен режим. \"Няма в \"Стомана\" вода за производствени нужди, а хората в Перник да са на режим\", категоричен бе Стаменов.   Водопроводите на ВиК - Перник действително минават през територии на \"Стомана\", но при всяка една авария от ръководството са викали и предоставяли достъп на аварийните екипи.    Още преди месеци те са водили и кореспонденция с ЕСО, тъй като този клон 2 минава в близост до електрозахранване на \"Стомана\", което създава достатъчно сериозен риск, а аварии по клона има много. Стаменов не отговори на въпрос, според него къде изтича водата, като репликата му беше: \"При 70-годишни тръби, къде може да отива водата?\".\r\nИскаме \"Софийска вода\" да си изтеглят доклада или ще последват съдебни действия\", заяви Константин Стаменов. Той посочи, че производството на \"Стомана\" е на ограничен режим още от началото на ноември месец, а промишлената вода от \"Студена\" им е спряна. Те по принцип получавали вода от преди пречиствателната станция. На въпрос дали получават вода от \"Пчелина\", Стаменов заяви само, че още преди 15 години са установени огромни загуби на вода заради дългото трасе. ", "date": "2019.12.30", "title": "От \"Стомана\"-Перник оспориха доклад на \"Софийска вода\" и поискаха оттеглянето му"}
{"url": "https://www.actualno.com/viewpoint/otvryshta-li-rusija-na-nato-i-trymp-na-bylgarska-teritorija-news_1419666.html", "text": "      Навръх Коледа в България дойде новината, че Русия обмисля следния план: курортният комплекс \"Камчия\", разположен на 25 километра южно от Варна, да стане \"основна чуждестранна културно-хуманитарна площадка за прокарване на руските интереси в Европа\". Защо тази тема се повдига точно сега? И какво цели Москва, обявявайки публично своите намерения?       Две възможни обяснения Първото обяснение е тривиално. Във въпроса за развитието на \"Камчия\" няма външно-политическа интрига, защото той стои отдавна на дневен ред. Санаторно-оздравителният комплекс, разположен на 31 хектара, е собственост на кметството на Москва. Договорът за изграждането му е подписан през 2008 година от правителството на Сергей Станишев. През 2016 година бе обявено, че имотът се продава на търг. Поради сложната финансова ситуация около комплекса, още от 2015 година се обмисля собствеността да бъде придобита от Руската федерация (РФ) и така да се намери възможност за финансирането му от федералния бюджет.\r\nЗащо обаче се вдига толкова много шум? Така стигаме до второто възможно обяснение: според мен, разгласяването на плана цели най-малко две неща. Първо: да се покаже на всеослушание, че Русия не само не се е отказала от претенцията да бъде водещ геополитически играч, а има категоричното намерение да продължи да работи за нея. Второ: да се направи пореден опит за \"респектиране\" на членката на НАТО България.  От стана ясно, че България планира да изгради координационен център на военноморските сили на НАТО в Черно море. Той ще бъде във военноморска база Варна. Отговорът на Кремъл - Русия да реализира близо до Варна \"образец за мека сила\", както се изрази руският външен министър Сергей Лавров.\r\nВ полза на този анализ говори и фактът, че още в началото на обръщението си пред Федералното събрание, на чието заседание бе поставен въпросът за съдбата на \"Камчия\", Лавров заяви: \"Нашите американски колеги, заедно с най-близките си съюзници, се опитват да забавят, включително със сила, обективния процес на създаване на по-справедлива и демократична полицентрична система за световен ред. Те се опитват да ограничат развитието на нови световни центрове\".\r\nРазбира се, от гледна точка на Кремъл, \"по-справедливата и демократична система\" по всяка вероятност е тази, в която \"обективно\" се дава достатъчно простор на руските имперски амбиции. А Русия съвсем не се ограничава до използването на \"мека сила\" за реализирането на своите кроежи, в които влиза и контрирането на \"колегите\". и Скрипал, зад които се смята, че стои Русия, както и изобщо за \"мокри поръчки\" в департамента Горна Савоя във френските Алпи, говорят в полза на тази теза.     Вече е късно за реакции Може ли българската държава, която през есента на 2019 година изведнъж реши , да противодейства по някакъв начин на превръщането на \"Камчия\" в плацдарм за руската пропаганда или, ако използваме по-неутралния термин, площадка за \"културно влияние\"?\r\nОтговорът изглежда е отрицателен. Вече е късно за реакции. Докато \"Камчия\" остава руска собственост и нейното стопанисване се движи някъде на \"ръба на закона\", но без да го преминава, българските власти трудно могат да направят каквото и да било. Излишно е да питаме и защо България, една страна от НАТО, е позволила част от нейното крайбрежие, която, казано не съвсем на шега, е удобна за десант, да бъде закупена от основния опонент (за да не използваме по-остри думи като \"противник\" или \"враг\") на Атлантическия пакт.\r\nОт години България се мъчи да \"балансира\" между НАТО и Русия. От една страна плащаме милиарди за американски изтребители и заявяваме, че сме отворени за американски втечнен газ LNG, от друга - размразяваме \"Белене\" и строим \"Балкански поток\", от който печели \"Газпром\". Случаят \"Камчия\" е резултат от този \"шпагат\".\r\nВъпросната геополитическа \"стратегия\" е наивна. Тя предизвиква безпокойство сред партньорите ни в Брюксел и Вашингтон, а по всичко личи, че за Русия България е твърдо част от \"противниковия отбор\". \"Финтовете\" на София по никакъв начин не заблуждават руските политици.   Но и външнополитическата \"стратегия\" на Кремъл, която периодично цели да \"дразни\" и \"троли\" изгубените руски колонии, не събужда по-голямо уважение към бившия \"по-голям брат\". Нито го прави \"по-популярен\". Изказвания от най-високо ниво в Русия - като това, че \" \" (Мария Захарова) или това, че \" \" (Владимир Путин) - не увеличават броя на русофилите в България. За сметка на това обаче те мобилизират всички, на които им е дошло до гуша от имперските блянове на Кремъл. Автор:  ,      ", "date": "2019.12.30", "title": "Отвръща ли Русия на НАТО и Тръмп на българска територия?*"}
{"url": "https://www.actualno.com/asia/300-000-policai-shte-bydat-mobilizirani-v-turcija-za-novogodishnite-praznici-news_1419508.html", "text": "      Докато Турция се подготвя да посрещне  новогодишните празници в цялата страна, вътрешното министерство се готви да разположи стотици хиляди свои служители, за да гарантира безопасността и реда по време на празненствата, съобщи вестник       Над 300 000 полицаи и служители по сигурността ще бъдат разположени в цяла Турция, за да гарантират реда и безопасността по време на тазгодишните новогодишни празници.   Според министерството 233 723 полицейски служители и 83 398 жандармеристи ще дежурят в големите градове в цялата страна, подпомагани от над 700 въздушни и морски плавателни съдове.\r\nВ нареждане, изпратено до губернаторите в цялата страна, министерството нареди на всички провинции да повишат сигурността на обществените сгради и предупреди градовете, в които пристигат голям брой туристи през зимата, да предприемат необходимите предпазни мерки на летищата, гарите и автобусните терминали.  Ски туризмът се увеличава в Турция през последните две години, според специалисти в туристическия сектор, което превръща Турция в процъфтяваща дестинация за ски почивка. Миналата година около 6 милиона местни и чуждестранни туристи, пристигнаха в ски зоните в Турция. Тази година броят им се очаква да достигне 6,5 милиона души.\r\nМинистерството заяви, че около 60 000 служители на службите за сигурност, заедно с около 800 превозни средства ще бъдат разположени в Истанбул, където мерките за сигурност вече бяха повишени до най-високо ниво като предпазна мярка, тъй като градът е домакин на най-големите тържества в страната.   Площад Таксим, разположен в сърцето на Истанбул, е най-оживеното място за събиране на онези, които искат да посрещнат Новата година със своите съграждани и туристи. По тази причина на площада също ще бъдат повишени мерките за сигурност, тъй като терористичната атака на Нова година срещу нощен клуб в Истанбул Рейна преди три години все още е жива в съзнанието на мнозина.    В началото на 1 януари 2017 г. терорист от ИДИЛ стреля в популярния тогава нощен клуб Рейна, където стотици празнуваха Нова година, уби 39 души и рани 79 други. Стрелецът, родом от Узбек призна пред полицията, че първоначалният му план е бил да извърши нападение на площад Таксим.\r\nМинистерството на вътрешните работи каза също, че в цялата страна ще бъдат създадени контролно-пропускателни пунктове в съответствие с предпазните мерки за сигурност, насочени към идентифициране на нелегални имигранти, които се опитват да преминат в Гърция, докато акцентът се запазва върху празненствата.\r\nМеждувременно министерството също обяви едновременни операции в Турция преди празниците, като над 70 000 служители на силите за сигурност са арестували 1320 заподозрени в операция „Безопасност и мир“. Според министерството, при операцията са иззети и 2668 литра и 4620 бутилки нелегален алкохол.   На 24 декември при едновременни операции в няколко турски провинции беше иззето рекордно количество от 256 тона алкохол и стотици хиляди бутилки, капачки за бутилки, етикети и фалшиви данъчни стикери, припомня БГНЕС. ", "date": "2019.12.30", "title": "300 000 полицаи ще бъдат мобилизирани в Турция за новогодишните празници "}
{"url": "https://www.actualno.com/actualno/novogodishnata-rech-pyrvi-variant-news_1419324.html", "text": "              Скъпи сънародници, \r\nвсяка година се налага да казвам едни и същи безсмислени неща, които вие всяка година безсмислено слушате.  В този смисъл няма да е изненада да обявя - и тази ще е така. \r\nРазчитам особено много на последните течащи 30 секунди от часовника по националните телевизии и вашето сръгване един към друг - в случай, че сте запазили относителна трезвеност - и готовността ви да си напомняте - \"Тихо, тихо, да видим какво ще каже президентът!\" Там някъде при вас винаги има един хептен пиян човек, който му е все едно какво ще каже президента - поздравете тоя човек, той е съвсем с акъла си и по-добре разбира от вас, че нищо няма да кажа. Но понеже вие упорито продължавате с това \"Тихо, тихо!\", аз нямам друга възможност освен да се пробвам.\r\nИ ще започна точно така: Тихо.    Измина една адски тиха година, в която изпълнението на гражданския договор се разписа така: ръмжене по ъглите на домовете, по ъглите на форумите и по ъглите на протестни страници в социалните мрежи, а от другата страна на барикадата - приятно грухтене от възможностите за увеличаване на властта, подчинението и произтичащите от тях богатства. Това ръмжене и това грухтене винаги звучат едновременно, но никога не застават едни срещу други. Защото за ръмженето са предвидени социални мрежи, а за другото институции и сделката включва разминаването между реалност и виртуалност, което е винаги добре дошло. \r\nБеше истински забавно тук, от високите етажи, да се види как националното несъгласие срещу онова, което медиите нарекоха \" \", точно преди изборите, можеше да постигне много ефекти, но постигна обратния. От цялата работа стана така, че нашият, грешка, вашият, грешка, добре, чиито и да е там, премиер, най-сетне разбра, че може не просто без помагача си Цветанов, може без страшно много неща. Тъй като изборите все по-рядко зависят от онова, което се нарича избор, и все повече зависят от надпревара между излъчване на медийни образи, помагачите, оказа се, само губят ефирно време, което може да се използва от баш майстора и освен ако той не направи нещо крайно нелепо - като например да предложи госпожа Цачева за президент - той ще се справи и сам. \r\nНататък: Понеже вие не сте съвсем трезви точно в момента, да взема да го използвам, за да ви кажа най-неприятното, да стане тъй, че хем да съм го казал, хем вие да не сте го доразбрали много-много и от наздраве до наздраве да си замине уж че нищо.  \r\nНай-неприятното е, че от двата инструмента за влияние  - първият, от които са изборите и за които вече ви предупредих да не им се надявате много-много, загубихте и втория: протестът. Протестът се миксира в ловкото диджейство на контрапротеста, а грижовните за плурализма медии я от глупост, я от страх, я от икономическа изгода, вече винаги ще търсят двете гледни точки: оттук насетне няма шанс вече дори за онова място, на което тъй или иначе съвсем рядко се излиза - улицата. Завърши един дълъг процес, който властта отдавна искаше да завърши - вместо да упражнява натиск върху всеки протест, да прикрепи към него втори, за да има равноправие между всичко, което се казва. Така вече ще има еднаква трибуна за това, което е цвете, и за това, което е л*йно, и постепенно двете ще се посмесват, от което, така е било и така и ще бъде, печели винаги второто. \r\nТук вие може би протестирате срещу нецензурния език, той не прилича на президент. А за нецензурната тъпотия какво да ви кажа? Например, че премиерът като чуе критика от президента вика, че не може, защото \"трябва да е обединител на нацията\", разбирай, всеки който е срещу ГЕРБ, разединява нацията, а който е за тях, я обединява. Или пък какво ще кажете за това, че председателят на парламента пише \"Брекзид\"? Тук, скъпи сънародници, не опира единствено до неграмотност: опира до йерархия, в която председателят на Народното събрание има по-голяма власт и по-малък речников запас от повечето от вас, а вие имате цяла 2020-та година да помислите върху това, както и той, понеже пак толкова ще отнеме същият БрекзиД, да научи как трябва да го изпише.   А най-хубавото, което твърде много радва всички обиграни картоиграчи, е страхотната шумотевица около различни магнити на вниманието като Стратегията за детето и Истанбулската конвенция. Това, трябва да ви кажа, е истинска музика за всеки от царедворците, които с усмивка гледат как и без това малкото обща енергия може да се налее в домашните тенджери на уплашени родители, да кипва тук-там вкъщи и от площад на площад: това е огромна радост и забавление. Най-хубавото е, че докато се гони караконджула на джендърска Европа е възможно премиерът да аргументира слабата си заангажираност с протестите на медицинските сестри с думите, че \"И аз работя повече от президента, но той взема повече\": и това нищо да не предизвика, никого да не смути. Едно време, много, много отдавна, ония думи \"да разтуряме седянката\" поне можеха да скандализират. И поне тогава онези не знаеха, че все още им е включен микрофонът. Но много, много ме забавлява активното гонене на норвежкия бай торбалан и протестното кукерство срещу духовете Му, и пасивното приемане, че държавата ще остане без медицински сестри и то дори по самопризнанията на онзи, който я управлява и волята Му. \r\nНо за финал ето кое най-много ме притеснява, понеже времето ми изтича. 2019-та бе годината, в която всяка информация и всеки медиен текст станаха по-къси, по-бързи, по на върха на палеца, по-скролващо оптимизирани, по-споделими, по-удобни и повече, повече, повече. И съвсем скоро няма да има значение кой ви управлява, понеже ще ви управлява общият сбор от максимално емоционално заангажираща и минимално фактологично и умствено наситена информация и който я овладее по-добре, ще сложи ръка върху и без това рехавата ви територия. Затова ви оставям на него, както и на оня, за когото говорих в началото и дето му бе все тая какво ще ви кажа. Автор:   ", "date": "2019.12.30", "title": "Новогодишната реч (първи вариант)"}
{"url": "https://www.actualno.com/society/zatvarjat-za-dvijenie-trojanskija-prohod-news_1419550.html", "text": "      Ограничава се движението на всички моторни превозни средства през Троянския проход поради снегопочистване, съобщават от Агенция \"Пътна инфраструктура\".      Информация за актуалната пътна обстановка може да бъде получена от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.    ", "date": "2019.12.30", "title": "Затварят за движение Троянския проход"}
{"url": "https://www.actualno.com/chronicles/roden-e-rydiard-kipling-news_1419426.html", "text": "      Роден е на 30 декември 1865 г. в Бомбай, Индия. Учи в Лондон, където се формира неговият мироглед, включително и преклонението му пред реда и организираността.      Първия си стихотворен сборник „Училищна лирика“ издава в Индия, когато е на 16 години. Учи в Англия, после се завръща в Индия и започва работа като журналист. В продължение на 5 години работи като щатен сътрудник, а след това като съредактор на Граждански и военен вестник в Лахор (един от най-големите градове на днешен Пакистан). В задълженията му влиза и седмичното приложение към вестника със занимателни очерци и разкази.   След пътешествието в Япония и САЩ се завръща в Англия. Пътува до Южна Африка, Австралия и Нова Зеландия. Жени се за американка и се опитва да се установи в Америка, но след смъртта на по-голямата му дъщеря Джозефин се завръща през 1902 г. в Англия, където остава до смъртта си.\r\nКиплинг достига необичайно рано творческа зрелост, което личи още в първата му книга със стихове „Департаментски песни“ (1886 г.), която е издадена когато авторът е на 21 години  Киплинг е автор на стихосбирките „Песни от казармата“ (1892 г.), „Седем морета“ (1896 г.), „Пет нации“ (1903 г.) и др., благодарение на които името му става известно по цял свят. Издава прозаични книги: сборник с разкази „Прости разкази от планините“ (1888 г.), романът „Угасна светлината“ (1890 г.), „Ким“ (1901 г.) и други.\r\nКритикувайки английската колониална администрация (Пъджет, член на Парламента) и упреквайки английското правителство и военното командване в липса на заинтересуваност към низшите чинове (Томи), Киплинг създава впечатление за безстрастна обективност на своите възгледи. Творчеството му е посветено на утвърждаването на цивилизаторската мисия на англосаксонската раса сред изостаналите народи на Изтока („Бремето на белия човек“, 1899 г.), което според някои е тенденциозно.   Най-добрите стихове на писателя са близки до традицията на английските песни и балади, отличават се с динамичен хумор и образно просторечие. С голяма популярност се ползват неговите детско-юношески произведения „Книга за джунглата“ (1894 г.) и „Втората книга за джунглата“ (1895 г.). Киплинг е най-младият Нобелов лауреат за литература (1907 г.) – като получава наградата на 42-годишна възраст. След Първата световна война, в която загива единственият му син, мирогледно творческата доктрина на писателя рязко се променя. Масонската му принадлежност е ярко изразена в повечето му творби, като най-силно впечатление прави автобиографията му.    Умира от мозъчен кръвоизлив в началото на 1936 г. ", "date": "2019.12.30", "title": "Роден е Ръдиард Киплинг"}
{"url": "https://www.actualno.com/burgas/schupiha-pametnata-plocha-posvetena-na-zaginalite-vyv-vojnite-ot-grad-sredec-news_1419542.html", "text": "      Мемориалът се намира е центъра на града на площад „Свобода“ където, както казват местните хора, е събрана цялата история на града . Сега гранитна плоча, на която са написани имената за героите, е разбита на парчета.      Възмутени от вандалския акт жители на Средец се свързаха с , за да изразят възмущението си от постъпката: „Видях първо, че пейките пред Клуба на пенсионера, който се намира на улица „Димитър Кичев“, близо до паметника, са счупени. Те скоро бяха ремонтирани и боядисани, но сега отново са за ремонт. Цяло лято се ползват, не само от възрастните, но и от млади хора и не се е случило такова нещо, а сега точно по празниците да се случи това. Още по-лошото е, че паметната плоча в счупена. Тя е поставена преди около десет години, а преди няколко години беше завършена. На нея са имената на всички наши съграждани, които са загинали в три войни. Напълно е възможно и имената на дедите на извършителите да са написани на тази плоча“. Въпреки неодобрението на вандалския акт, хората не искат да кажат имената си, защото се страхуват да не последват нови нападения над подобни обекти .  Площад „Свобода“ в Средец и църковната градинка, където се намира паметната плоча, са място за срещи на хората от града, има детски кътове, кафенета. \"Въпреки оживлението досега не се е случвало подобно посегателство. Болно ни е, че точно по празниците стават такива неприятни неща\", казват възмутените граждани. През миналата година Министерството на отбраната е отпуснало 8 хиляди лева за цялостното довършване на мемориала. За вандалския акт е подаден е сигнал в полицията и извършителите се издирват.     ", "date": "2019.12.30", "title": "Счупиха паметната плоча, посветена на загиналите във войните от град Средец"}
{"url": "https://www.actualno.com/politics/bylgarija-prez-2019-g-mestnite-izbori-news_1412819.html", "text": "      Известно е, че на местни избори всички са победители. Или поне така излиза след преброяването на бюлетините в часа на равносметката и говоренето пред медиите. На местните избори в България през 2019 г. ГЕРБ се заяви като партията победител, БСП отбеляза голямото си завръщане, десните се зарадваха на своята група в Столичния общински съвет, \"Спаси София\" регистрира висок резултат за Борис Бонев, който влезе в СОС, а Волен Сидеров от депутат стана общинар. Не на последно място - Централната избирателна комисия (ЦИК) се видя в чудо със 100 000 изчезнали избиратели в София между първи тур и балотажа и след публикации в си призна, макар и неохотно, че грешки има.      И понеже София се превръща все повече в България, столицата логично стана арена на две от най-шумните събития по време на местния вот. Едното е балотажът между кандидатката на ГЕРБ за кмет Йорданка Фандъкова и независимата, но подкрепена от БСП Мая Манолова. Другото е поредица от скандали, които традиционно по време на кампания си организира Волен Сидеров - от цирка, който направи в предаването \"Референдум\" по БНТ, до опита му за нахлуване в \"Арена Армеец\", където се брояха изборните протоколи. Развръзката от дербито Фандъкова-Манолова ще очакваме догодина, защото има заведено от щаба на Манолова дело за касиране на изборите в София. По втория скандал няма да има развръзка, а по-скоро безкрайно проточване, поради естеството на характера на Волен Сидеров. Така, покрай шумотевици и битовизми, от зоркия поглед на будното гражданство се позагуби една констатация на политическите наблюдатели - че ГЕРБ вече се износва и има пропукване в нерушимата крепост на победителите. Ето как се случиха всички тези неща. Пукнатините в крепостта на победителите За , наред със звучното \"шамарче\" от загубата на има и по-голяма такава. Ако се съди по мерилото на премиера, важното на едни местни избори е броят на общинските съветници и тъй като ГЕРБ е с най-много такива и дори е качила спрямо резултатите от вота през 2015 г., то тогава е безспорният победител. Загубата на кметските места в някои областни градове не е толкова важна. Напротив, дори така се получава балансът, най-сетне и другите споделят отговорността, според думите на лидера на ГЕРБ. С две думи започва да се постига Ин-Ян. Ако приемем това мерило за водещо, а не броя на кметовете, защото те без общинските съвети са безсилни, то тогава 15% е истинска катастрофа. На първи тур са гласували 3 096 696 души. Това означава, че невалидните бюлетини са около 465 хиляди или както каза , директорът на „Информационно обслужване“ АД, която отговаря за техническото обезпечаване на изборите, всеки 6-7 избирател е гласувал неправилно и вотът му не се зачита. И пак според същия невалидните бюлетини за кметове на първи тур са 4%, което е в рамките на нормалното за Европа. Без всякакво съмнение проблемът идва от преференцията, която обърква избирателите. Те зачеркват преференцията и пропускат да отбележат за коя партия.    - други пет областни центъра се печелят също от кандидати извън управляващата коалиция. И ДПС отбелязва прираст. Присъствието на ДПС в местната власт е категорично увеличено, нещо повече - географията е разширена, заяви лидерът Карадайъ. Аргументът му бе, че на изборите през 2015 година ДПС са спечелили 39 кметове самостоятелно и в коалиция, а на тези избори - 47. Освен това партията има 916 общински съветници, което е 18% от всички общински съветници, а при кметове на кметства над 35% са избрани от ДПС. Не беше ли Цветан Цветанов, който го предрече?\r\nПрез 2015 година кандидати на ГЕРБ спечелиха в общо 19 района на София. , като освен загуби, на много места партията на Борисов едва измъкна победата – и то главно там, където опонент беше подкрепен от БСП. Всъщност цели 11 от общо 24 района в София вече не са под контрола на ГЕРБ след балотажа - припомняме, че и район \"Кремиковци\" няма да се управлява от кандидат на ГЕРБ.     Окончателно  Това показват публикуваните от ЦИК данни. При 100% отчетени протоколи, вече е ясно – Йорданка Фандъкова е новият-стар кмет на София. Фандъкова остана под чертата от 50% подкрепа, но побеждава – с 49,98% или 209 542 гласа. Противникът ѝ Мая Манолова събира 45,13% подкрепа или 189 176 гласа. Над 20 000 души са гласували с \"Не подкрепям никого\".\r\nВ Пловдив победата е за ГЕРБ, като тя е по-убедителна – досегашният областен управител Здравко Димитров е с 57,32% подкрепа, а Славчо Атанасов остава втори, с 38,10%. Гласувалите с „Не подкрепям никого” са само 3 747.\r\nВъв Варна, Иван Портних е много убедителен – 60,79% са гласували за него, т.е. над 20 000 гласа повече спрямо Костадин Костадинов от \"Възраждане\". В Плевен също печели досегашният кмет – Георг Спартански си осигури подкрепа на 50,60% от гласувалите на втори тур, а Мирослав Петров, подкрепян от ГЕРБ, спечели 47,24%. Загуба за ГЕРБ и в Благоевград – Атанас Камбитов, който досега беше градоначалник, е със само 40,98%, докаот подкрепеният от БСП независим кандидат Румен Томов печели с 56,61%. Същото е и в Перник, макар че там кметицата Вяра Церовска губи с по-малка разлика – 47,68% срещу 50,27% за Станислав Владимиров, кандидатът на БСП. Загуба за ГЕРБ и в Добрич – там досегашният кмет Йордан Йорданов спечели цели 66,54% от гласовете, а Надежда Петкова взе едва 31,97%. В Разград също печели БСП – Денчо Бояджиев има 54,32% подкрепа, докато Валентин Василев от ГЕРБ е с 42,48%. Във Видин пък победата е за Цветан Ценков, подкрепен от СДС, НДСВ, Нова алтернатива, ЗНС, БЗНС, БДСР, а Огнян Ценков от ГЕРБ остава с 39,49%. А в Русе е най-убедителната победа за БСП - Пенчо Милков е с подкрепа от 60,53%. В Пазарджик кмет си остава Тодор Попов, който спечели 56,11% подкрепа. Той беше издигнат от местната коалиция \"Новото време\". Кандидатът на БСП Благо Солов получи само 41,05%. В Силистра спечели ГЕРБ – Юлиян Найденов привлече 52,12% подкрепа, а евродепутатът Момчил Неков взема 45,63% от гласовете. На косъм партията на Борисов удържа и Ловеч – Корнелия Маринова е първа там, с 48,45%, а Радина Банкова загуби със само 347 гласа! Но в Търговище ГЕРБ печели убедително – 69,41% за Дарин Димитров и само 29,27% за Хамди Илиязов. Също убедителна е победата и в Сливен – там Стефан Радев има 64,75%, а Кольо Милев от БСП е с 32,71%. В Смолян, досегашният кмет Николай Мелемов ще кара нов мандат, с подкрепа от 56,73% срещу 40,52% за Стефан Сабрутев.\r\nЕмблематична беше битката в Шумен. Там 77 гласа повече дадоха победата на Любомир Христов от ГЕРБ пред Венцислав Венков от БСП. Припомняме, че според премиера Бойко Борисов резултатите сочат \"връщане към нормалността\". Той подчерта, че като е бил 15 пъти БСП, вече почнало да му доскучава и че вече ГЕРБ щяла да вземе решение, че няма да има кандидат за кмет, който има 3 мандата - т.е. за четвърти мандат.   Кампанията  , смята Андрей Райчев. Той подчерта, че гласовете си продават не само ромите, а и много българи. Изходът за справяне с проблема е повишаване на избирателната активност.  Социологът е категоричен, че оттук насетне Мая Манолова със сигурност ще има участие в страната. Това не е краят, а даже е много добро начало, отбеляза той. Според него тя няма да направи партия, а по скоро ще има мажоритарни участия или да се върне към грижата за обикновения човек: \"Представете си я като лидер на профсъюз например на фона на нашите заспали профсъюзи. Веднага ще видите, че за 2-3 години тази жена ще има огромна роля в България. Тя има лично мажоритарно бъдеще\".\r\nКампанията за местните избори през тази година започна с нещо много грозно. , кандидатът за кмет на \"Демократична България\" за София, бяха използвани от агенция ПИК за безпрецедентна медийна атака. Снимките са истински и са използвани за изнудване, каза самият Игнатов в своя публикация в личния си Facebook профил. Според обяснението, става въпрос за снимки отпреди 10 години, а годеницата на Игнатов се е обърнала към МВР за помощ - за да престане тормозът. . \r\nМедии се обединиха в безпрецедентно настояване политиците да прекратят изявите си за въпросния сайт и съпридружните му издания, а финансирането на медии по време на предизборни кампании да стане по-прозрачно. . Повече прочетете в годишния ни обзор за \"развитието\" на българските медии през 2019 година.\r\nТрадиционно, предизборната кампания за местния вот беше по-ожесточена от тази за европейския. Градчета осъмваха с подготвени за палеж автомобилни гуми, кандидати за кметове отидоха в ареста и ЦИК по-късно се видя в чудо , като за кмет беше избран тъкмо арестуваният. \r\nНо спор няма, че предизборната кампания за \"Местни избори 2019\" ще се запомни с Дербито Фандъкова-Манолова Когато най-после двете основни прентендентки се съгласиха на участват една срещу друга в телевизионен дебат преди първия тур, зрителите, дори най-запалените гласоподаватели сред тях, бяха разочаровани. Защо ли? Защото С взаимни прекъсвания и надговаряне премина дебата по Нова телевизия между основните претендентки за кметския стол в София Йорданка Фандъкова (ГЕРБ и СДС) и Мая Манолова (издигната от инициативен комитет, подкрепена от БСП). Конкретен пример - Фандъкова така и не отговори в какъв мащаб е обезщетението на собственици на терени на невралгични места, а Манолова не обясни как хем ще обезщетява такива собственици, например от \"Обеля\" и \"Надежда\", с имоти в Северна София, и хем ще гради жилища за млади семейства там. \r\nМанолова нападна Фандъкова за обществените поръчки, обвини я, че се печелят от приятелски кръгове и че сама е подменила екипа си, който уж бил най-добрият, като визираше смяната на заместник-кметове и по-конкретно обвинения за ремонта на \"Граф Игнатиев\" Евгени Крусев. \"Вие работите с икономически силните\", каза още тя. Фандъкова я контрира, като попита колко сигнала е внесла Манолова по въпроса в прокуратурата, а бившият омбудсман не отговори, но почна да вади документи за чистенето на Община Искър, които, по думите ѝ, Фандъкова прикрила. Манолова атакува още за безплатните паркоместа за роднини, приятели и бизнесмени, като каза, че са стотици и попита Фандъкова дали ще ги премахне. Кметицата отговори, че е лъжа, че са стотици и каза, че такива карти с разрешения се получават само от организации и ведомства. Двете съобщиха, че кампаниите им се финансират, съответно на Фандъкова – от партийните субсидии на ГЕРБ и СДС, а Манолова – с граждански средства и дарения. Според Манолова управлението на столицата в момента не е дясно, а според Фандъкова – зад досегашния омбудсман има много сенки. Манолова не отговори на Фандъкова за коя листа с общински съветници ще гласува.\r\nПо време на предизборната кампания Манолова влезе и в сблъсък с Бойко Борисов.\r\n\" , които той произнесе в ефир срещу мен. Той нарече екипа ми сбирток, нечистоплътни, нарече 124 000 души нечистоплътни\". Така Мая Манолова отговори на премиера Бойко Борисов за твърдението му, че тя подготвя нова Костинбродска афера.\r\nПопитана изрично от кой е човекът с име, започващо с \"Б\", за който Борисов говори, че е част от кампанията на Манолова, самата Манолова не отговори – вместо това го направи председателят на Инициативния комитет, подкрепящ Манолова – Никола Вапцаров. Той каза, че за \"Б\" стои само \"България\", докато Манолова призова Борисов да се отърси от страха и да обяви имената на всички в задкулисието. Припомняме, че по думите на лидера на ГЕРБ, този човек му предлагал 3 млн. лева да му купи изборите за кмет в София в началото на века.\r\nВ крайна сметка Мая Манолова заведе две дела - срещу Бойко Борисов за клевета и за касиране на изборите в София. жалба срещу премиера Бойко Борисов. Жалбата е за неимуществени вреди от „неистински и опозоряващи твърдения“ отправени в телевизионно интервю на Борисов. Искът е на стойност 15 хиляди лева. На 11 ноември Манолова внесе . Тя представи и близо 900 протокола и изборни книжа с твърдение, че са доказателство за нарушаване на закона.\r\n\"7 000 са недействителните бюлетини, 7 000 масов контролиран вот за Фандъкова в ромските секции. Ако съберем всички тези нарушения, те дават резултат, който е много по-голям от разликата между кандидатите на втори тур. Това, което очакваме е справедливост и показване на изборните манипулации и фалшификации, които бяха направени на изборите в София и да предупредим, че така повече не трябва да се случва. Хората затова няман доверие в изборния процес. Срещат ме десетки граждани, които казват: \"Е какво сега пак купиха и изманипулираха изборите?\" Затова ги вадим тези нарушения, тези хора да се спрат, това утре да не се повтаря. Пак казвам, ако това се случи на борисовата партия, някой да му открадне резултата, да знае, че има къде да се защити. И това място да е българския съд\", обясни Манолова\r\nДа видим ще има ли развръзка по делото догодина.\r\nДочакахме обаче и изненада от новата-стара кметица. Йорданка Фандъкова, още неседнала отново в кметския стол, вдигна някои данъци.\r\nСлед като преди изборите беше обещала да не вдига данъците, кметицата на София Йорданка Фандъкова направи точно обратното - с предложение да . На въпрос защо преди изборите е казвала, че ще управлява без повишаване на данъците, Фандъкова заяви, че София е длъжна да взима мерки за решаване на проблемите си, тъй като същото правели и градовете в съседните държави. И отрече да е обещавала, че няма да вдига налозите. А дали казва истината, преценете . Волен Сидеров в действие Лидерът на \"Атака\" и депутат от \"Обединените патриоти\" Волен Сидеров се кандидатира за кмет на София (неуспешно), но влезе в общинския съвет. Той не изневери на стила си и в предизборната кампания. Насред кампанията след между водещата Добрина Чешмеджиева и лидерът на \"Атака\" Волен Сидеров предаването \"Референдум\" по БНТ беше прекъснато за кратко тази вечер. До паузата се стигна, след като микрофонът на Сидеров бе прекъснат, тъй като времето му по регламент изтече. Преди да се стигне до разправията, лидерът на \"Атака\" твърдеше, че му налагат цензура, а БНТ не е на Чешмеджиева и тя трябва да го остави да говори.\r\nНакрая в студиото влезе охраната – двама души застанаха от двете страни на Сидеров, но до извеждането му не се стигна. През това време той говореше за милионите, които се изливат в БНТ и как на него му упражняват цензура.\r\nСлед скандала Сидеров и съмишленици няколко пъти се опитаха да нахлуят в БНР. В крайна сметка за поведението му в \"Референдум\". на правилата на предизборната кампания от страна на Волен Сидеров в предаването по БНТ \"Референдум\". Сидеров трябваше да заплати парична глоба от 2000 лева. Решението на ЦИК е по три сигнала, включително сигнал на БНТ и на партия ВМРО. Сидеров обаче затова, че не го допуска до участия по време на кампанията. Стигна се до съд и в крайна сметка съдът задължи ЦИК да вземе ново решение за достъпа на Сидеров до БНТ.\r\nВърховният административен съд (ВАС) , с което комисията застана на позицията на БНТ, че няма да допуска Волен Сидеров в ефира на Националната телевизия и в случая – в \"Панорама\". ВАС смята, че при решението си ЦИК изобщо не е проверил споразумението на БНТ за отразяване на предизборната кампания с партиите, издигнали кандидати за кметове и общински съветници на предстоящите местни избори и дали в това споразумение има текст, позволяващ на генералния директор на БНТ Емил Кошлуков да спре Сидеров. Затова и ВАС задължава ЦИК да се произнесе с ново решение, \"при спазване на задължителните указания на съда по тълкуване и прилагане на закона\".\r\nСидеров обаче не миряса. Той , докато се отчитаха протоколи, като твърдеше, че има право да влезе вътре. Служители на МВР спряха щурма на лидера на \"Атака\". Волен Сидеров бе там заедно със съпартиеца му и останал депутат Десислав Чуколов. \"Аз съм кандидат за кмет. Бил съм длъжностно лице в тази зала и сега искам да вляза. На какво основание ни спирате\", попита Сидеров полицаите. Те му отговориха, че правят това, което им е разпоредено. \"Сигурен съм, че това са полицаи. Може да са облечени само така и да са си ги купили от пазара примерно\", каза още той. По-рано същата седмица Скандалите около Сидеров около местен вот сякаш започват да се превръщат в тенденция. \r\nИ като общинар щурмът му продължава. Сидеров вече : \"Да не дойда утре и да е затворена вратата Ви, г-жо Фандъкова, надявам се да спазите обещанието си за диалогичност\". Понастоящем неустрашимият патриот се изживява като  Терзанията на ЦИК Както казахме, догодина ще разберем дали изборите в София ще бъдат касирани и дали поне съдът ще постанови повторно броене на бюлетините. Факт е обаче, че и ЦИК, и общинската избирателна комисия нещо се объркаха между първия и втория тур. Централната избирателна комисия(ЦИК) стигна на 4 ноември вечерта до самопризнание. От комисията съобщиха, . Говорителят на комисията Александър Андреев определи като \"техническа грешка\" разликата от близо 100 000 гласоподаватели в избирателните списъци на столицата на първия и на втория тур. От своя страна ръководителят на „Информационно обслужване“ проф. Михаил Константинов рече пред БНТ: \"Що се отнася до грешката от 100 000 гласоподаватели в София, първият списък е грешен\" (бел. ред. - ). Обяснение обаче защо е така той не даде и препрати към отговорния орган. \"Няма нищо общо с гласовете и изборния процес\", увери Константинов и добави, че такива грешки рушат доверието на хората. най-добросъвестно тръгна по дирите на тези 100 000 изгубени столични души. Като отчетохме, че за една седмица нямаше начин да пропуснем, ако София е била сполетяна от мор, бубонна чума и прочие нещастия, се запитахме какво става. , че гласоподавателите има над какво да се замислят – много при това. Впечатляващ е примерът в София. Там на първи тур имащите право на глас са били 1 165 955. Само че на втори тур намаляват много рязко и стават 1 064 772, т.е. над 100 000 души минус! Потърсихме за коментар говорителят на комисията Александър Андреев. От думите му излезе, че тези липсващи гласоподаватели .\r\nИ по този достатъчно конфузен казус няма да дочакаме развръзка тази година. От за промени в Изборния кодекс. От ГЕРБ обаче не бързат да пипат кодекса, защото . От ЦИК обаче не бързат с анализа, вероятно чакат съдът да се произнесе по делото, заведено от щаба на Мая Манолова. И така, май се озоваваме в омагьосан кръг. До следващия вот, в който всички ще се пишат победители. Дори и Волен Сидеров. ", "date": "2019.12.30", "title": "България през 2019 г.: Местните избори"}
{"url": "https://www.actualno.com/crime/bylgarin-ubil-trisedmichnija-si-sin-zashtoto-mu-prechil-da-pravi-seks-news_1419713.html", "text": "      Станалият известен с убийството на триседмичното си момченце 27-годишен Денис Бейтула е извършил престъплението, защото съпругата му се грижела повече за бебето, отколкото за сексуалните му нужди. Това е заключението на английската прокуратура, цитирано от в. \" \".      Бейтула беше признат за виновен по обвинения, че е убил своя син с нож и опит за убийство на \"спътницата в живота си\" Андреа Стефан. Той ще лежи в английски затвор минимум 23 години - припомняме, че престъплението беше извършено в Обединеното кралство.   Историята е следната - Бейтула се запознал с Андреа през миналата година, а тя бързо забременяла. Денис обаче не считал \"не\" за отговор, когато става дума за секс и почнал да трупа яд спрямо половинката си, когато му откажела - защото е изморена или не се чувства добре. Нещата стават още по-тежки след появата на бебето - Андрей. Когато го донасят вкъщи, той дори не го поглежда. Оставя Андреа сама да се грижи за него и когато не успее да го успокои бързо, я нарича глупава.\r\nС течение на времето изблиците на Бейтула стават все по-чести и при все по-нищожен повод.  Сутринта на 2 октомври тази година, Бейтула се държи сякаш нищо не се е случило предишната вечер, когато за първи път опира нож в жена си. Даже се чудел на глас защо Андреа не му говори. Напуска жилището им и се връща в ранния следобед. Изглежда доста ядосан и посяга отново към ножа. Казва на Андреа, че я обича и се нуждае само от нейната усмивка. След това насочва ножа към себе си и я подканва да го вземе с думите: \"След като аз не мога да те убия, защото те обичам, ти го направи\". Когато тя не реагира, се преструва, че си режи вените, но прави само повърхностна рана. Това изплашва много Андреа и тя го моли да спре. Опитва се да го убеди, че ако наистина я обича, няма да стори това.\r\nВсе още държейки ножа, Денис отива в стаята, където е бебето. Андреа го следва, но той я изпраща в банята, за да му донесе превръзки за порязаната ръка. Тя отказва, но Бейтула започва да крещи и жената се подчинява. Когато се връща, вижда как той нанася удари с ножа на спящия в кошчето си Андрей. Започва борба между двамата, по време на която той я ранява 6 пъти. В момент на затишие тя го моли да извика линейка, но той излиза на улицата и се обажда в полицията, за да съобщи, че е убил жена си и детето си. Първият полицейски екип идва на четвъртата минута след неговото позвъняване. Освен \"убих ги\" Бейтула не казва нищо друго.   Андреа оцелява, но малкото момченце - не. То почива след 4 дни в болница. А разследването е категорично - Денис Бейтула е манипулирал приятелката си, за да може да я контролира напълно. Румънката сама признава, че е трябвало да се раздели по-рано с него, но не е намерила сили да го стори.     ", "date": "2019.12.30", "title": "Българин убил триседмичния си син защото му пречил да прави секс"}
{"url": "https://www.actualno.com/curious/vijte-za-kakvo-da-vnimavame-kogato-kupuvame-mandarini-news_1419596.html", "text": "             Eдин oт прoдуктитe, кoитo ca cтaнaли нeизмeннa чacт oт тoзи ceзoн и нaвявaт acoциaции зa кoлeдни и нoвoгoдишни трaпeзи, нe caмo у нac, нo и нa мнoгo други мecтa пo cвeтa, ca .\r\nМaндaринитe oбaчe, нe ca хaрaктeрни зa нaшитe гeoгрaфcки ширини и климaт и пътувaт дългo прeди дa бъдaт изcипaни върху ceргиитe нa прoдaвaчитe.   Имeннo зaрaди тoвa трябвa ca ce внимaвa при избoрa и пoкупкaтa нa oрaнжeвитe цитруcи, cъвeтвaт руcки eкcпeрти.  Cпoрeд тях плoдoвeтe трябвa дa ce избирaт, кaтo внимaтeлнo ce oглeждa тяхнaтa фoрмa и цвят. Пo миризмaтa нe мoжe дa ce oпрeдeли кaчecтвoтo нa мaндaринитe, кaзвaт eкcпeртитe oт Мocкoвcкия държaвeн инcпeктoрaт зa кaчecтвoтo нa ceлcкocтoпaнcкитe прoдукти, cурoвини и хрaни.       Aкo плoдoвeтe ca тoлкoвa мeки, чe кaтo ги нaтиcнeтe c пръcт, тoй пoтъвa, нe ги купувaйтe. Мaкaр нa външeн вид дa ви ce cтрувaт хубaви, тe вeрoятнo ca гнили oтвътрe.\r\nИ aкo cтe привържeник нa вceoбщo рaзпрocтрaнeнaтa тeoрия, чe нaличиeтo нa cвeжи лиcтa нa мaндaринитe, oзнaчaвa и cвeж плoд, тo eкcпeртитe имaт рaзoчaрoвaщa нoвинa зa вac - тoвa e зaблудa.\r\nВcъщнocт лиcтaтa нa плoдoвeтe нe ca пoкaзaтeл зa кaчecтвo и cвeжecт, зaщoтo тeзи лиcтa мoгaт дa зaпaзвaт cвeжия cи и зeлeн вид зa дългo, дoри и cлeд кaтo ca били oткъcнaти oт дървoтo. мoгaт дa ce cъхрaнявaт чeтири ceдмици при тeмпeрaтурa oт 3 дo 8 грaдуca пo Цeлзий и дa ocтaнaт cвeжи и aпeтитни нa пръв пoглeд. ", "date": "2019.12.30", "title": "Вижте за какво да внимаваме, когато купуваме мандарини"}
{"url": "https://www.actualno.com/europe/naprejenie-mejdu-polsha-i-rusija-zaradi-vtorata-svetovna-vojna-news_1419507.html", "text": "      Полският премиер Матеуш Моравецки осъди в неделя руския президент за избухването на Втората световна война, като заяви, че Москва лъже и  отклонява вниманието от последните си провали, съобщи АФП.      Външното министерство на Полша вече повика руския посланик в знак на протест в петък, припомняйки, че войната започна със съветско-германски съюз и че Полша загуби около шест милиона граждани в конфликта.   \"Президентът Путин е лъгал за Полша многократно и винаги го е правил умишлено\", казва Моравецки в изявление.\r\n\"Това обикновено се случва, когато руските власти изпитват международен натиск, свързан с техните действия. През последните седмици Русия претърпя няколко значителни поражения\", добави той, цитиран от БГНЕС.  Като примери Моравецки спомена, че Европейският съюз е удължил санкциите срещу Русия заради анексиранетона Крим, руските спортисти бяха спрени за четири години заради допинг, а Русия „не успя в опита си да поеме пълен контрол над Беларус“.\r\n\"Считам думите на президента Путин за опит да прикрие тези проблеми. Руският лидер е напълно наясно, че обвиненията му нямат нищо общо с реалността - и че в Полша няма паметници на Хитлер или Сталин\", заяви Моравиецки.   \"Такива паметници са стояли тук само когато са били издигнати от агресорите и извършителите - Третия райх и Съветска Русия.\"    Преди германското нашествие в Полша на 1 септември 1939 г. Германия и Съветският съюз се договарят да разделят помежду си Източна Европа в тайна клауза на скандално известния пакт Молотов-Рибентроп.\r\nСъветите нападат Полша на 17 септември 1939 г. и окупират част от нейната територия преди Хитлер да предприеме изненадващо нападение срещу СССР през 1941 година.\r\nПо-рано този месец Путин обвини западните сили и Полша за Втората световна война, посочвайки различни договори, подписани с нацистка Германия преди началото на конфликта през 1939 година. По-късно той също обвини Полша в антисемитизъм, като заяви, че предвоенният полски посланик е обещал да постави статуя на нацисткия лидер Адолф Хитлер във Варшава заради обещанието му да изпрати евреи в Африка.   Спорът идва, когато , а членът на НАТО и ЕС Полша се страхува от това, което описва като руски военен авантюризъм и империалистически тенденции. ", "date": "2019.12.30", "title": "Напрежение между Полша и Русия заради Втората световна война"}
{"url": "https://www.actualno.com/society/shest-porychki-za-pochti-29-mln-lv-objavi-dnes-ministyryt-na-otbranata-news_1419714.html", "text": "      Шест поръчки наведнъж стартира министърът на отбраната Красимир Каракачанов днес. Тяхната обща стойност е почти 29 млн. лева с ДДС (или 24 млн. лв. без ДДС), става ясно от публикуваните обявления в сайта на министерството.      Рамково споразумение за извършване на основен ремонт на самолети L-39ZА е с прогнозна стойност 12 млн. лв. с ДДС.\r\nРамково споразумение за доставка на материални средства и изделия за ядрена, химическа, биологическа защита и екология е стартирано за над 4,8 млн. лв. с ДДС. То включва доставка на филтриращ противогадз, дихател за него, детекторна хартия, индивидуален защитен пакет, изолиращо защитно облекло, защитен комплект за еднократна бойна употреба, индивидуален дозиметър, станции за ядрено, химическо и биологическо обеззаразяване.\r\nОтделно е пусната поръчка за доставка на оборудване за ядрена, химическа, биологическа защита и екология, чиято стойност е 450 000 лева с ДДС. Ще се купува оборудване за колективна защита и преносим многоканален биологически детектор със способност за предаване на данни в мрежа.  Следващото рамково споразумение е за доставка на средства за противодействие на терористични заплахи. Неговата прогнозна стойност – 1 569 200 лв. с ДДС. Тук са включени бойни каски за силите за специални операции, прибори за разузнаване и наблюдение нощем и оптичен колиматорен прицел.\r\nПетото е за извънгаранционна поддръжка на навигационно оборудване – адаптирана радарна система за кацане, автоматизирана система за управление на въздушното движение, както и за поддържане на тактическа система за въздушна навигация TACAN AN/TRN-26. Сумата, предвидена за целта, е над 4,6 млн. лв. с ДДС.  \r\nПоследната поръчка е за обувки, 10 144 чифта, от които зимни полеви, а 10 000 чифта - летни специални. За обувките прогнозната стойност е над 5,3 млн. лв. с ДДС.     ", "date": "2019.12.30", "title": "Шест поръчки за почти 29 млн. лв. обяви днес министърът на отбраната"}
{"url": "https://www.actualno.com/celebrate/sv-mychenica-anisija-news_712401.html", "text": "      Св. Анисия била родом от гр. Солун. Тя била надарена с всички земни блага. Родителите й били добри, благочестиви и твърде богати, проявявали големи грижи за нейното възпитание, и тя от детство обикнала Бога повече от всичко на света. С радост изучавала Неговия закон, усърдно се стараела да изпълнява Неговата воля. Нейният ум и красота били необикновени; тя бързо напредвала във всички науки и родителите й на могли да се нарадват на дъщеря си.      Но още от ранна младост Анисия преживяла голяма скръб: тя се лишила от добрите си родители. След смъртта им тя останала едничка наследница на грамадното имение. Паднало й се насметно количество всякакви богатства: имоти, пари, златни и сребърни съдове, многоцветни облекла, украсени със злато и бисери. Но това богатство не радвало Анисия, а я плашело. Тя знаела, че в богатството има много изкушения, че то често възбужда в човека гордост и пустославие и че лесно отдалечава от Бога. Боейки се от тия изкушения, Анисия непрестанно молела Бога за помощ, молела Го да я упъти да употреби даруваното богатство за полза, а не за погубване на душата си. Най-после решила да раздаде всичко на бедните. Продавайки имуществото си, тя не определила цената му, а казала на търговеца:   - Помни, че се продава имотът, който принадлежи на бедните и сиромасите! И поради това дай такава цена, каквато следва, защото Господ обича справедливостта и отплаща по справедливост!\r\nСлед продажбата Анисия започнала да раздава пари на бедните. Тя посещавала болници и затвори, носейки на нещастните щедри помощи. Но не само с пари помагала Анисия – тя прислужвала на болните, давала им лекарства, превързвала им раните, служела им с усърдие и любов. Като раздала богатството си, тя сама почнала да живее в крайна бедност, като прекарвала дните в работа, а нощите в молитва. В тая доброволна бедност, сред лишения от всякакъв род, тя почувствала повече душевна радост, отколкото мнозина богати в разкошните си дворци, защото не богатството съставя щастие за човека, а спокойната съвест и вътрешния мир.  В това време имало ужасно гонение против християните и който убивал християнин, не се смятал по закона виновен в убийство. Веднъж Анисия отивала на църква и забелязала на улицата необикновено явление: тоя ден езичниците извършвали някакъв идолски празник. Един войник видял Анисия и извикал да спре, понеже искал да я принуди да принесе жертва на идола. Изплашената девойка се прекръстила. Войникът я запитал:\r\n- Коя си ти и къде отиваш?   – Аз съм рабиня Христова и отивам на църква – кротко отговорила Анисия.    – Няма да те пусна – казал войникът. – Принеси жертва на нашите богове! – и след това я хванал, за да я заведе в езическия храм.\r\nАнисия се съпротивила. Тогава той извадил меча си и я убил (298 г.). Самите езичници укорили войника за неговото жестокосърдие, като видели убитата невинна млада девойка. Християните с благоговение погребали тялото й.     ", "date": "2019.12.30", "title": "Св. мъченица Анисия"}
{"url": "https://www.actualno.com/balkani/chetirima-policai-sa-raneni-pri-sblysyci-v-podgorica-news_1419511.html", "text": "      Четирима полицаи бяха ранени при сблъсъци в Подгорица между органите на реда и протестиращи срещу спорен закон за религиозните общности, съобщиха властите в Черна гора.      Според изявлението, протестиращите съборили масивно дърво, с което блокирали магистралата до летището в Подгорица и започнали да хвърлят камъни в полицаите, пристигнали на мястото, за да отблокират пътя.   \"Бързата полицейска намеса прекрати блокадата на магистралата до летището в Подгорица и движението беше възстановено. Четирима служители получиха наранявания в хода на операцията\", написа полицията в Twitter. Един от ранените полицаи е откаран в болница с наранявания на главата.\r\nПротести срещу противоречивия закон започнаха в множество градове в Черна гора в неделя.  След бурно гласуване в парламента в петък и 18 арестувани депутати, в събота черногорският президент Мило Джуканович подписа закон, който предвижда национализиране на собствеността на религиозните субекти, ако те не успеят да докажат правото на собственост преди 1918 г., годината, в която Черна гора престава да бъде независима и влиза в състава на страната, която по-късно става Югославия.\t Сръбската православна църква се опасява, че правителството ще изземе активите й, като древни манастири и храмове, и да ги даде на Черногорска православна църква, с цел да отслаби влиянието на Белград в страната. ", "date": "2019.12.30", "title": "Четирима полицаи са ранени при сблъсъци в Подгорица "}
{"url": "https://www.actualno.com/society/prognoza-za-vremeto-30-dekemvri-ponedelnik-news_1419498.html", "text": "      Днес до обяд на места все още се превалява сняг, след обяд валежите ще спрат и облачността ще намалява. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология.      През нощта се задържа предимно облачно със снеговалежи главно в Северна България и планините, по-значителни в Предбалкана и Стара планина. До сутринта северният вятър ще се усили. Минималните температури ще са между минус 4° и 1°. Днес до обяд на места все още ще превалява сняг, но след пладне валежите ще спират и облачността от запад ще се разкъсва и намалява. Ще духа умерен, на места в югоизточната половина от страната и силен северен вятър. Преобладаващите максимални температури ще са между 0° и 5°. Атмосферното налягане ще продължи да се повишава и ще е значително по-високо от средното за месеца.   Над Черноморието ще преобладава облачно и ветровито време. На места ще има слаби превалявания от дъжд и мокър сняг. По-късно след обяд валежите ще спрат и облачността ще започне да намалява. Вятърът ще е силен от север. Максималните температури ще са между 3° и 8°. Температурата на морската вода е 10-12°. Вълнението на морето ще се усили и ще е 4-5 бала.\r\nНад планините през по-голямата част от деня ще е предимно облачно и ще превалява сняг. След обяд валежите ще спират и облачността над масивите от Западна България ще се разкъса. Ще духа силен североизточен вятър. Максималната температура на 1200 метра ще е около минус 3°, на 2000 метра – около минус 9°.  През последния ден от годината облачността ще намалее до предимно слънчево. Вятърът ще се ориентира от запад-северозапад, в Дунавската равнина ще бъде до умерен. Сутринта ще е по-студено, в отделни райони с минимални температури до около минус 10°, но дневните ще се повишат и максималните ще бъдат между 3° и 8°. В новогодишната нощ отново бързо ще се заоблачи, а северозападният вятър ще се усили и с него към сутринта ще започне да нахлува студен въздух.\r\nНа 1 януари облачността ще е променлива, на изолирани места, главно в планините, ще превали слаб сняг. Вятърът ще се ориентира от север-североизток, ще се усили и ще застудява, в четвъртък ще отслабне до умерен, ще се обърне отново от запад. По-значителна ще бъде облачността на места в източната половина от страната, над Западна България ще преобладава слънчево време. ", "date": "2019.12.30", "title": "Прогноза за времето - 30 декември (понеделник)"}
{"url": "https://www.actualno.com/crime/jena-naryga-sypruga-si-s-kuhnenski-noj-sled-skandal-news_1419645.html", "text": "      39- годишна жена от Монтана е намушкала с кухненски нож мъжа си при скандал, съобщиха от Нова ТВ.      Мъжът, на 42 години, е транспортиран в МБАЛ Монтана. Настанен е в хирургичното отделение с рана в дясното бедро. Жертвата не е с опасност за живота.   В неделя вечерта между двамата съпрузи е възникнал семеен скандал, който се е разраснал в нападение. Жената е задържана за 24 часа. ", "date": "2019.12.30", "title": "Жена наръга съпруга си с кухненски нож след скандал"}
{"url": "https://www.actualno.com/goodnews/blagorodno-selo-brestovica-se-obedini-v-pomosht-na-nujdaeshti-se-jiteli-news_1419719.html", "text": "      Стотици хора от пловдивското село Брестовица се обединиха около идеята да направят тази Коледа по-щастлива за много от жителите му. В рамките на няколко месеца те отделяха от своите средства и събираха храни и продукти за нуждаещи се съселяни.       Близо 40 човека бяха зарадвани в навечерието на един от най-светлите християнски празници. Те получиха торби с продукти, събрани в рамките на кампанията „Дари надежда на нуждаещ се за Коледа“. Основни инициатори на благородната кауза са Георги Пенев, Даниела Кренчева, Даниела Кадийска, Мария Стоянова, Емилия Иванова, Кристиана Христова, Илина Дамянова, Любомира Праматарова, Мария Манолова, Цветелина Маринова, както и стотици жители на село Брестовица, които са отделили от своите средства, за да направят празника по-весел за своите приятели и съседи. В акцията се включиха и магазините, в които се събираха продуктите.   Организаторите на кампанията имат намерение тя да се превърне в традиция. Те са категорични, че няма да забравят своите приятели и в бъдеще отново ще бъдат до тях, за да им осигурят отново по-светли и щастливи дни. ", "date": "2019.12.30", "title": "Благородно: Село Брестовица се обедини в помощ на нуждаещи се жители"}
