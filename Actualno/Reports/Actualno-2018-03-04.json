{"url": "https://www.actualno.com/showbusiness/angelkova-otide-na-oskar-ite-i-kazva-che-e-za-sobstvena-smetka-snimki-news_662851.html", "text": "  Поканена съм и присъствам в лично качество. Разноските са за моя лична сметка. Това написа в отговор на въпрос на своята лична страница във Facebook министърът на туризма Николина Ангелкова.  За визитата на Ангелкова в Холивуд се разбра, след като тя пусна във Facebook снимки с известни холивудски знаменитости. Сред тях личи Майкъл Дъглас, а министърът на туризма се хвали, че е говорила със Самюел Джаксън и със Стивън Спилбърг. Ангелкова се хвали и, че е успяла да поговори със Силвестър Сталоун за красотите на България.  Всъщност Ангелкова ще присъства на церемонията по раздаване на \"Оскар\"-ите за втора поредна година.\r\nКакто обикновено, под публикацията има коментари в двете крайности. \"Навираш снимки на тези, в чиито джобове бъркаш\", е венецът засега от гледната точка на критиката. \"Аууууу, страхотна министърка\", е отговорът на безпределната любов. Дотук все още няма коментар дали ужасно състареният Майкъл Дъглас е питал Ангелкова може ли да окачи сакото си на носа ѝ, но времето ще покаже дали нещо в този стил ще се появи.    ", "date": "2018.03.04", "title": "Ангелкова отиде на \"Оскар\"-ите и казва, че е за собствена сметка (СНИМКИ)"}
{"url": "https://www.actualno.com/balkani/gyrcija-iska-novoto-ime-na-makedonija-da-se-pishe-sljato-dori-da-e-ot-poveche-ot-edna-duma-news_662845.html", "text": "  Съставно име и то под формата на една дума, написана слято, за всички употреби – това е предложението на Атина в проектоспогодбата по спора за името с Македония, съобщи в. \"Неа Селида\", цитиран от БГНЕС.  На челната страница на медията, под заглавие \"Извънредно – седемте точки на гръцкото предложение до Скопие\" са описани позициите на Атина, които вече са се появявали и в други медии. По отношение на името вестникът пише, че то трябва да е от една дума, написана слято, без превод. „По въпроса за името гръцкото правителство предлага съставно име, непревеждано за всички употреби (ерга омнес). Например държавата може да се нарича \"Горнамакедония\", а не \"Горна Македония\". Следва да се припомни, че Гръцката академия на науките и изкуствата на заседание при закрити врата на 11 ноември 2004 година реши да предложи съставно име от една дума без превод, и, както беше съобщено през 2008 година, беше предложено името \"Новамакедония\". По отношение на идентичността на населението \"Неа селидаЮ пише, че \"гражданите на многоетническата държава може да се самоидентифицират като \"граждани на Горномакедония\", така че нито една етническа група няма да се чувства \"подчинена\" или да се нарушават правата ѝ\".\r\nВестникът добавя, че с отстраняването на паметника на Александър Велики от летището на Скопие се отваря пътят за авиотранспорт между двете държави. \"Първият полет от 12 години ще бъде дипломатически и ще докара гръцкия външен министър Никос Кодзияс в Скопие вероятно към средата на март\".     ", "date": "2018.03.04", "title": "Гърция иска новото име на Македония да се пише слято, дори да е от повече от една дума"}
{"url": "https://www.actualno.com/burgas/jazovir-v-burgasko-preliva-news_662857.html", "text": "  Язовир \"Ясна поляна\" в Бургаско прелива, но засега не създава проблеми за населените места в района.  Четириметрова дига предпазва долната част на село Ясна поляна. Осигурено е постоянно наблюдение, съобщи кметът Георги Георгиев, предаде БНР. \"Засега нямаме опасност от силни води, които са били преди две години. Нямаме много сняг в района. Всичко е в граници. Вече става месец и половина, откакто го изпускат контролирано, но въпреки всичко сега си прелива и от преливника - и от двете места. Подготвени сме, ако нещо има изненада да реагираме\", увери Георгиев, като добави, че до 2019 година се предвижда да бъде направено разширение на коритото на реката.     ", "date": "2018.03.04", "title": "Язовир в Бургаско прелива"}
{"url": "https://www.actualno.com/analysis/merkel-ocelja-dali-e-za-posledno-news_662850.html", "text": "  Наричана отдавна \"Кралица на Европа\", германският канцлер ветеран Ангела Меркел излезе охлузена, но победител от най-дълбоката си криза, за да управлява по време на това, което според мнозина, ще е нейният последен мандат.  След 12 години начело на икономика №1 в Европа, дъщерята на пастор, определяна често като най-влиятелната жена в света, започва още един ден от живота след най-дълго проточилите се в Германия след войната пазарлъци за сформиране на коалиция. Ако тя действително завърши целия си мандат от четири години, 63-годишната Меркел ще задмине по управление на Германия своя покоен политически ментор, \"канцлера на обединението\" Хелмут Кол. Но все повече наблюдатели се съмняват, че тя ще остане на власт толкова дълго, след като все повече гласоподаватели са обезпокоени от \"майчето\" и разговорът се премества към \"зоната на здрача\" на нейното царуване.\r\nДълбоките страхове на Меркел са цената, която тя плати за нестандартно смело движение - отваряне на германските граници за масов приток на бежанци, който след 2015 година донесе на Германия повече от един милион търсещи убежище. Хуманитарният акт я превърна в либерален герой за мнозина, но също така предизвика и ксенофобска реакция, която стимулира възхода на крайнодясната партия \"Алтернатива за Германия\" (АЗГ), чийто боен вик е \"Меркел трябва да си ходи\". Когато АЗГ влезе в парламента на Германия през септември миналата година, тя разби табуто крайнодесни да заседават в Бундестага, а победителят в изборите Меркел излезе напред с най-лошия резултат на партията си от 1949 година насам. Макар че никой от християндемократите не се е осмелил открито да се противопостави на все още доста популярния лидер, ясно е, че \"Ангела Меркел е минала отвъд зенита си\", каза политическият анализатор Оскар Нидермайер.    По време на дългото си управление Меркел, отраснала зад Желязната завеса, е преживяла множество кризи. Тя дълго беше наричана \"кралицата на строгите икономики\" в Европа, заради твърдата ѝ позиция по отношение на икономиките на еврозоната, засегнати от дълговете, където демонстрантите я подиграваха като нацист.\r\nВ бурните времена на американския президент Доналд Тръмп, Brexit и множество глобални кризи, тя е приветствана в чужбина като защитник на либералната демокрация. Германците отдавна я виждат като основа на стабилността и завидните темпове на растеж и заетост. Те ѝ се отблагодариха като я държат на власт, откакто стана най-младата и първата жена канцлер през 2005 година, съвременник на Тони Блеър и Джордж Буш-младши.\r\nМеркел с нейния прагматичен, скромен и успокояващо скучен стил изглежда е усъвършенствала изкуството да остане на власт в богата, застаряваща нация, която има тенденция да благоприятства непрекъснатостта на промените. Лишена от суетност и безразлична към показността на властта, тя живее в апартамент в Берлин със съпруга си, срамежливия пред медиите Йоахим Зауер, пазарува в местния супермаркет и прекарва ваканцията си в Алпите.  Въпреки че често е критикувана, Меркел бележи управлението си със смели решения, включително зачертаването на ядрената енергетика след катастрофата в японската АЕЦ \"Фукушима\" през януари 2011 година.  Меркел се ражда с името Ангела Доротея Каснер на 17 юли 1954 година в пристанищния град Хамбург. Скоро след това баща ѝ, лутерански свещеник, премества семейството си в малка енория в комунистическия изток, по времето, когато повечето хора поемат по пътя в обратна посока. Биографите казват, че животът в полицейска държава научава Меркел да крие истинските си мисли зад лице на покерджия.\r\nБлестящ студент, тя владее превъзходно руски, което по-късно ще ѝ помогне да води труден диалог с президента Владимир Путин, който е бил офицер от КГБ в Дрезден преди падането на Берлинската стена през 1989 година. Една от конспиративните теории, свързани точно с този факт, е, че Меркел е роднина на Путин.\r\nПри падането на Берлинската стена Меркел се присъединява към група, която скоро ще се слее с християндемократите на Кол, който нежно, покровителствено нарича Меркел \"момиче\". Менторът на Меркел не е последният политик, който я е подценил и след това е платил цената за това. Когато Кол беше замесен във финансов скандал покрай кампания през 1999 година, Меркел открито призова нейната партия да изостави наричащия себе си \"стар боен кон“. Крачката, която беше описана като \"меркелвиализъм\", доведе до нейния светкавичен възход. На тазгодишния карнавал, където веселбарите обичат да осмиват политиците, идеята беше визуализирана. Меркел беше показана като черен паяк-вдовица, стояща върху костите на своите противници, с надписа \"Следващият, моля\".\r\nМного наблюдатели се питат дали Меркел, ако не бъде изтласкана, ще знае кога е дошло времето да предаде короната. Когато наскоро тя посочи регионалния политик Анегрет Крамп-Каренбауер за генерален секретар на нейната партия, повечето наблюдатели видяха в това миропомазването на наследника на Меркел. Пътят до четвъртия мандат на Меркел беше мъчителен. Така главният редактор на Deutsche Welle Инес Пол започва коментара си за съгласието на социалдемократите да влязат в нова голяма коалиция с християндемократите. Мина се през провалени преговори за коалиция, залезе и звездата на Мартин Шулц, който за кратко беше носител на големи надежди за своята партия. Имиджът на Меркел също пострада, тъй като тя не успя да събере мнозинство за управление в една Германия, където в парламента за пръв път влязоха толкова много партии.\r\nЗа цялата страна това е нова ситуация. От създаването на Федералната република през 1949 година насам практиката бе неизменно една и съща: една от двете големи, масови партии си избираше партньор за управление, в случай, че не успееше да състави самостоятелно правителство. През последните 12 години пък ситуацията беше още по-лесно предвидима: Ангела Меркел беше и си оставаше неизменно канцлер. Всички останали подробности бяха незначителни за останалия свят.\r\nС влизането на крайнодясната \"Алтернатива за Германия\" (АЗГ) в германския парламент обаче стана доста по-трудно да се управлява. Големите партии постоянно се топят, а малките – растат. С това намирането на правителствени мнозинства става все по-сложно. Тази нова ситуация отразява случващото се в Германия. Двете големи партии толкова сериозно разочароваха твърдите си избиратели, че те все по-често гласуват за радикални политически сили от левия или десния спектър.\r\nВидя се, че някогашните масови партии просто нямат политически концепции, с които да дадат отговор на страховете на онези германци, които се чувстват несигурни и застрашени, които усещат, че познатата им жизнена среда просто изчезва. Тези партии нямат отговор на въпросите, свързани с глобализацията, интеграцията на чужденците и идентичността на германските граждани. Външнополитически също остава неясно каква роля смята да играе Германия в света на Тръмп, Си Дзинпин, Путин и сие и какви последици за страната ще има поемането на по-голяма отговорност в европейската външна и отбранителна политика. Последните месеци на мъчителни усилия за съставяне на правителство може би ще изиграят ролята на пробуждащ сигнал, от какъвто Германия спешно се нуждае. Политиците трябва да убедят избирателите си, че ги чуват. Политиката трябва да докаже, че е разбрала едно важно нещо: има дневен ред, поставен от хората, с който политиците са длъжни да се съобразяват, без да залитат към стари, опасни национализми.\r\nПри това партньорите в бъдещата широка коалиция на всичкото отгоре са принудени и да се разграничават един от друг, независимо от общото си управление, защото само ясните и разпознаваеми профили на отделните партии ще им помогнат да спрат отлива на избиратели. Не успеят ли да го сторят, и двете големи партии заедно ще се сринат – най-късно на следващите избори през 2021 година.\r\nСега Ангела Меркел е в състояние да състави ново правителство. Дългият път, който беше изминат дотук, показа, че намирането на бъдещия курс на управление също ще бъде съпроводено с битки. С влизането на АЗГ в парламента се роди и една нова дискусионна култура, а това е обнадеждаващо. С една блестяща реч политикът от партията на \"Зелените\" Джем Йоздемир показа как трябва да се отнасяме към проявите на омраза и отхвърляне в обществото. Той, който е дете на турски преселници, показа, че гордостта и любовта към родината Германия не са категории от времето на \"кафявото минало\". Те са извор на сила, която помага да се защитава плуралистичния, свободен обществен договор, който е същностен за Германия. Подобни речи отдавна не беше имало.\r\nЕто, че сега настъпва времето, в което битката за по-добрите аргументи ще играе решаваща роля. Времето, в което приключва наложената ни \"безалтернативност на решенията\". Това е добро начало след фазата на политическата парализа, която продължи доста по-дълго от четирите месеца опити за съставяне на правителство.  ", "date": "2018.03.04", "title": "Меркел оцеля - дали е за последно?"}
{"url": "https://www.actualno.com/balkani/liderite-na-naj-golemite-makedonski-partii-na-obshta-sreshta-news_662859.html", "text": "  Лидерите на двете най-големи македонски партии - ВМРО-ДПМНЕ и СДСМ Християн Мицковски и Зоран Заев, ще обсъдят днес (4 март) актуалните проблеми в страната, предаде БГНЕС.  Това ще бъде втора среща между двамата. Първата се състоя веднага след избора на Мицковски за лидер на партията. Разговорите между Мицковски и Заев ще се проведят в сградата на Министерския съвет на Македония в 19:00 часа. По неофициална информация основният въпрос, който двамата лидери ще обсъдят, е разрешаването на спора за името, който се води между властите в Скопие и Атина.   ", "date": "2018.03.04", "title": "Лидерите на най-големите македонски партии на обща среща"}
{"url": "https://www.actualno.com/asia/iran-otreche-da-e-obuchaval-nad-100-dushi-za-podkopavane-na-rejima-v-bahrejn-news_662860.html", "text": "  Иран категорично отрече да има каквато и да е връзка с терористична клетка, състояща се от 116 души, които са арестувани в Бахрейн, предаде БГНЕС.  \"Прехвърлянето на обвиненията към другиго и преповтаряне на остарели сценарии и безпочвени обвинения срещу другите няма да помогне на правителството на Бахрейн да разреши проблемите си със своите граждани. Отново съветваме представителите на Бахрейн да се подготвят за  ангажиране и диалог с техния собствен народ, вместо да затягат  сигурността и полицейските мерки\", заяви говорителят на иранското външно министерство Бахрам Газеми на интернет страницата на ведомството. Властите на Бахрейн съобщиха в събота, 3 март, че 116 души са били арестувани по подозрение във връзки с иранския Корпус на гвардейците на революцията. Според информационната агенция BNA клетката била получила подготовка в Иран, Ирак и Ливан. Бахрейн, където управлява сунитска монархия, обвини Иран в създаване на проблеми, подкрепяйки протестите на нейните шиитски граждани, които са мнозинство от населението. Тези обвинения винаги са били отричани от Иран.  ", "date": "2018.03.04", "title": "Иран отрече да е обучавал над 100 души за подкопаване на режима в Бахрейн"}
{"url": "https://www.actualno.com/curious/dneven-horoskop-za-5-mart-news_662796.html", "text": "     Този понеделник се огледайте за нещо ново, което да вкарате в живота си. Имате нужда от струя свеж въздух и трябва да си я осигурите възможно най-бързо.  Днес не се доверявайте на оценката си. Прекалено сте пристрастни и сте склонни да платите много висока цена, за да осъществите желанието си, но това няма да е най-доброто за вас.   Денят ще ви даде повече, отколкото очаквате. Все пак си установете мярката, за да не прекалите с хубавото и да ви остане още за деня. Този понеденик ще имате нужда от истниска почивка. Това означава да се отдалечите от всичко познато и да прекарате деня във възможно най-различна обстановка.   Сега не е време за големи покупки, особено за неща, които не са от първа необходимост. Скоро ще ви се наложи да си купите нещо  по-важно, така че задръжте малко. Не съдете по другите за себе си. Потъването в спомени няма да ви донесе нищо добро. Важно е да продължите напред с нов поглед върху живота.  Детството никога не си отива от нас и сега ще е добре да покажете, че не сте забравили невинността на този период. Очаква ви печалба от място, което не сте очаквали, че може да получите подобно нещо. Помислете добре дали не изпускате други възможности за доходи.  Ако днес получите отказ това ще е знак, че сте се спасили от нещо опасно, което на пръв поглед е изглеждало примамливо.  Вземете си поука от случилото се. Денят обещава да ви даде разтуха. Ако не се задава нищо интересно като задача най-добре оставете нещата така. Не дърпайте дявола за опашката.  Ще усетите нужда от усамотение. Това може да нарани близките ви. Опитайте се да им обясните нещата максимално щадящо. Последователността е много важна за успеха ви. Заглушете воплите на сърцето и следвайте едно по-хладнокръвно поведение.  ", "date": "2018.03.04", "title": "Дневен хороскоп за 5 март"}
{"url": "https://www.actualno.com/crime/zashto-izrichen-zakonov-tekst-ne-pomaga-na-lekar-zashtitil-semejstvoto-i-imota-si-news_662863.html", "text": "   , един от много уважаваните лекари в УМБАЛ Пловдив и ръководител на рентгеновото отделение на болницата, вече предизвика редица коментари, включително политически. Те са насочени най-вече към това докъде стига правото на самоотбрана в България – въпрос, който изглежда стар като света.  Димитров застреля при опит за обир известния в Пловдив рецидивист по отношение на кражбите Георги Джевизов, известен с прякора си Жоро Плъха. Той има 9 присъди за кражби и е излязъл през 2014 година. Плъха е влязъл в имота на д-р Димитров, където е спяло и семейството му – съпругата му и двете му дъщери. Според най-популярната досега версия лекарят го е хванал на местопрестъплението и крадецът го е нападнал с нож и го е ранил в крака, което е принудило медика да се отбранява.  Той стрелял с пистолет, изтърван от съучастник на Плъха, който побягнал. Куршумът уцелил Плъха в гърдите и се оказал смъртоносен. Трупът на крадеца обаче е намерен върху автомобил до Областната администрация в Пловдив. .\r\nЗа мнозинството хора, чули за случая, нещата категорично са ясни – законна самоотбрана. Съгласно \" \".   Зам.-председателят на ВМРО и евродепутат Ангел Джамбазки вече настоя д-р Димитров да бъде незабавно освободен. \" ”, коментира Джамбазки във Facebook. Той добавя и, че \"с удоволствие\" ще плати за каквато е необходимо юридическа защита на лекаря.   Шоуменът Слави Трифонов също коментира случая. „Изразявам категоричната си подкрепа към пловдивския д-р Иван Димитров, арестуван за убийството на крадеца рецидивист, нахлул в дома му! Това, което мисля съм, го казал преди повече от 2 години”, напомня Трифонов с видео.  Остава отворен въпросът защо чл. 12, ал. 3 от Наказателния кодекс са недостатъчни засега и дали има допълнителни обстоятелства около случилото се, които не се съобщават. Случаят поразително прилича на този с Йордан Опиц, който застреля 25-годишния Мариян Янчев, влязъл да краде в дома му и влезе в затвора. Според съда, Опиц е стрелял след като Янчев е побягнал и всъщност всичко се е случило извън имота на иконописеца.  В 11:00 часа утре, 5 март, ще има нов протест в защита на доктор Иван Димитров - пак пред Второ РПУ в Пловдив.   ", "date": "2018.03.04", "title": "Защо изричен законов текст не помага на лекар, защитил семейството и имота си?"}
{"url": "https://www.actualno.com/politics/patriarh-kiril-se-obidi-che-priznavame-roljata-i-na-drugi-geroi-v-osvobojdenieto-ni-news_662868.html", "text": "  Много ме огорчи това, че в официалното политическо говорене за Руско-турската освободителна война наравно с Русия са поставени Полша, Литва и Финландия. Историята на освобождението на България е написана с кървави букви в тази на Русия и това не трябва да се забравя. Това заяви при тръгването си от VIP зоната на летище София руският патриарх Кирил.  \"Има много положителни неща, които видях по време на посещението си в България, но \", бяха точните думи на руския патриарх. Той уточни, че е попитал защо се говори така \"странно\" и получил отговор: \"Разбрах, че гвардията на финландския полк е участвала в Освободителната война, но това е бил полк на руската армия, който беше във Финландия. Също е имало и полкове от руската армия в Полша. Но в историята на Полша и на Финландия я няма тази страница, свързана с освобождението на България\". Мнението на Кирил е, че това трябва да изчезне от официалния прочит на България за случилото се. Най-високопоставеният свещеник в Русия заяви и, че на Шипка не е видял полски, финландски и румънски знамена, но видял руски и видял ентусиазма, с който събралите се хора го посрещнали. \"Нито полският, нито литовският сейм са взели решението за война с Османската империя. \", уточни Кирил, цитиран от Mediapool. Той видя в \"погрешната интерпретация\" \"неоправдана политическа коректност\". Патриархът похвали специално президента Румен Радев, който му се сторил \"открит за диалог\".\r\n\"Ние сме за историческата истина, господин президент. Ние тази историческа истина сме я завоювали със своята кръв. И не може да има никакви политически и прагматични причини тя да бъде премълчавана днес или лъжливо интерпретирана. \", подчерта духовният водач на Руската православна църква, предаде БГНЕС.   Съгласно официално разпространено съобщение от президентството за срещата между Кирил и Румен Радев, патриархът \"оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г. \"Паметта за героичната борба на руси и българи за освобождението на православна България е особена страница за историята на нашите народи. И затова бих искал да помоля и Вас и българските институции да съхраняват тази памет, независимо от политическата конюнктура\", е казал патриарх Кирил.  ", "date": "2018.03.04", "title": "Патриарх Кирил се обиди, че признаваме ролята и на други герои в освобождението ни "}
{"url": "https://www.actualno.com/football/mesi-nakaza-atletiko-i-izdyrpa-barsa-s-8-tochki-na-vyrha-news_662869.html", "text": "  Лидерът в Примера дивисион Барселона победи минимално преследвача си Атлетико (Мадрид) и се откъсна на 8 точки от мадридчани. Единственото попадение падна в 26' и бе дело на звездата на каталунците Лионел Меси, който изпълни перфектен пряк свободен удар.  Голът бе юбилеен за аржентинеца, тъй като бе под номер 600 в професионалната му кариера. Как се разви мачът можете да научите в .   ", "date": "2018.03.04", "title": "Меси наказа Атлетико и издърпа Барса с 8 точки на върха"}
{"url": "https://www.actualno.com/football/manchestyr-siti-ne-prosti-i-na-chelsi-video-news_662872.html", "text": "  Отборът на Манчестър Сити спечели домакинството си на Челси с минималното 1:0. \"Гражданите\" се наложиха над настоящия шампион в дербито на 29-я кръг, като единственото попадение бе дело на Бернардо Силва.  Статистиката показва, че само още четири победи са нужни на играчите на Хосеп Гуардиола, за да бъдат коронясани като новия шампион на Англия.\r\nС победата днес \"гражданите\" събират 78 точки и имат аванс от 18 пред временно втория Ливърпул. Челси пък остава на пет точки от Топ 4. Всичко най-интересно от срещата може да прочетете в .  ", "date": "2018.03.04", "title": "Манчестър Сити не прости и на Челси (ВИДЕО)"}
{"url": "https://www.actualno.com/europe/berluskoni-pobjagna-ot-atakuvashta-go-s-goli-gyrdi-aktivistka-video-18-news_662874.html", "text": "  Бившият италиански премиер Силвио Берлускони стана обект на атака от страна на активистки от женското протестно движение \"ФЕМЕН\". Гола до кръста жена се появи днес край избирателна секция в Милано, където пристигна да гласува Берлускони.    Видеозаписът с инцидента веднага се разпространи из интернет и стана един от най-гледаните. Вижда се как активистката скача на масата за регистриране на гласоподавателите, като допреди това се е крила сред тълпата акредитирани за събитието фотографи и оператори. На гърба ѝ е изписано името на организацията, а на голите ѝ гърди \"Берлускони, ти си свършен\". Последната фраза тя извика на италиански с акцент. Шумната поява на протестиращата първоначално стресна присъстващите, но после и Берлускони се измайтапи, че не е видял нищо, макар че всъщност много бързо се извъртя и тръгна да излиза. Жената беше задържана от полицаи, а след това Берлускони пусна бюлетината си.\r\nСпоред агенция АНСА нарушителката е 30-годишна французойка от ирански произход. Тя пристигнала в Милано рано сутринта от Париж със самолет. Разследването срещу нея е предадено на отдела за борба с тероризма.   Подобен епизод активистките от \"ФЕМЕН\" разиграха пред Берлускони и на изборите преди пет години, когато пак с голи гърди го обиждаха.\r\nБерлускони не участва в тези избори в качеството си на кандидат за место в парламента, но е централна фигура – като лидер на \"Напред, Италия\" - в дясноцентристка коалиция, смятана за един от фаворитите на изборите. Той проведе активна предизборна кампания, действайки в блок, в който освен неговата партия влизат крайнодясната \"Северна лига\" на Матео Салвини и Джорджия Мелони от \"Италиански братя\".\r\nИзборите в Италия приключват в полунощ българско време.    ", "date": "2018.03.04", "title": "Берлускони побягна от атакуваща го с голи гърди активистка (ВИДЕО, 18+)"}
{"url": "https://www.actualno.com/crime/patrulka-padna-vyv-vladajskata-reka-snimka-news_662848.html", "text": "  Патрулка е паднала във Владайска река, в участъка между бул. \"Сливница\" и ул. \"Г. С. Раковски\". Това съобщиха от пресцентъра на МВР пред за Агенция \"Фокус\".  Сигналът за инцидента е подаден 13:15 часа. Причините за случилото се се изясняват. От СДВР уточняват, че \"автомобилът е напуснал пътното платно и е паднал в реката\". Но очевидци казват, че колата не е могла да вземе завой, тъй като шофьорът карал прекалено бързо и съответно катастрофата е станала факт. При инцидента леко пострадали са двама униформени служители и са откарани за преглед в болнични заведения. Няма информация движението в района да е затруднено.\r\nОт МВР поясниха, че предстои изваждането на автомобила, като при процеса може да бъде създадено неудобство за шофьорите в района.     ", "date": "2018.03.04", "title": "Патрулка падна във Владайската река (СНИМКА)"}
{"url": "https://www.actualno.com/interest/ogromna-krajba-v-islandija-zadignaha-stotici-komputri-kopaeshti-bitkoini-news_662861.html", "text": "  Около 600 компютъра за \"копаене на биткоини\" бяха откраднати в Исландия, което е една от най-големите кражби в малката островна държава. Досега са арестувани 11 души, заподозрени за 4 обира, предаде БГНЕС.  Съществуват надежди, че компютрите все още не са напуснали исландска територия и ще бъдат открити. Машините са на обща стойност около 1,7 млн. евро. Исландските медии наричат случилото се \"Големият биткоин обир\" и крадците биха могли потенциално да направят повече пари, ако използват компютрите, за да създават криптовалута и после да я продават. \"Това е голяма кражба от невиждан досега мащаб\", коментира полицейският комисар Олафур Хелги Кяртансон. \"Всичко показва, че това е високо организирана престъпност\".\r\nБиткойнът стана супер новина миналата година, след като стойността му се увеличи с повече от 20 пъти и от под 1000 долара стигна над 20 000. Криптовалутата е създадена през 2009 година от мистериозна фигура, използваща псевдонима Сатоши Накамото. Тя не съществува във физическа форма, няма централна банка и записва всяка транзакция, използвайки анонимни числа за идентифициране, като се съхранява в огромна счетоводна книга, известна като блокова верига.   Биткоините може да бъдат увеличени само чрез процес, известен като добив. За всяка транзакция на биткоини компютърът, притежаван от \"миньор\", трябва да реши математически проблем. След това \"миньорът\" получава част от биткоините като награда.  ", "date": "2018.03.04", "title": "Огромна кражба в Исландия - задигнаха стотици компютри, копаещи биткоини"}
{"url": "https://www.actualno.com/america/putin-njama-da-predadem-obvinenite-za-namesa-v-prezidentskite-izbori-v-sasht-news_662875.html", "text": "  Обвинените за намеса в изборите в САЩ през 2016 година руски граждани не са действали от името на властите в Москва. Това заяви руският президент Владимир Путин в интервю за телевизия NBC.  \"Зная, че те не представляват държавата или руските власти, а какво именно те са направили, нямам и понятие и не зная кой стои зад тях\", каза Путин, според БГНЕС. \"Даже и да са направили нещо, то нека нашите американски колеги да подкрепят разказите си в пресата с конкретни материали, подробности и данни. Ние ще ги разгледаме и тогава може да обсъдим ситуацията\", добави руският президент. Освен това той бе категоричен, че 13-те руски граждани няма да бъдат предадени на САЩ при никакви условия. \"Никога. Русия не екстрадира свои граждани, както и САЩ\", заяви руският държавен глава.\r\nСред руските граждани, срещу които има повдигнати обвинения в САЩ, е и бизнесменът Евгений Пригожин, свързван с \"фабриката\". Известен като ресторантьора, обслужващ официални мероприятия на президента Владимир Путин и доставящ храни за редица държавни учреждения и училища, той често бива наричан \"Готвача на Путин\" и е сочен като финансовия гръб зад частната военна компания \"Вагнер\", която действа в Сирия.    е включена и организацията \"Агенция за интернет изследвания\" - т. нар. \" \", свързвана със създаването на съдържание в социалните мрежи, за което разузнавателната общност в САЩ смяташе, че е целяло да повлияе на резултата.  ", "date": "2018.03.04", "title": "Путин: Няма да предадем обвинените за намеса в президентските избори в САЩ"}
{"url": "https://www.actualno.com/curious/sedmichen-horoskop-za-5-11-mart-news_662870.html", "text": "     През тази седмица ще ви е необходима повече сигурност в самите ас. Това ще е важно, за да знаете дали и как да продължите занапред. Ако чувствате и най-малкото съмнение относно ползата от действията и най-добре престанете да хабите сили. В противен случай рискувате на наливате вода от пусто в празно. В сряда ще имате отговор на въпросите си. Четвъртък ще ви подскаже, че има сфери, в които може да вложите внимание и ресурси и това да ви кара да се чувствате добре. Почивните дни посветете на дейност, която до този момент е била непозната за вас.  Посветете седмицата на дейности, които са непривични и непознати за вас. Понеделник конфликт с колеги може да ви накара да се замислите за смяна на работата. Ако се чувствате прекалено натоварени, може действително това е най-доброто решение, но първо се убедете, че сте използвали всички начини да подобрите ситуацията. Все пак се въздържайте от крайни действия до четвъртък. Тогава ще имате повече яснота по въпросите, които ви притесняват. В петък смело планирайте по-свободни занимания, от които вероятно няма да може да се откъснете през почивните дни.   Тази седмица помислете за финансовото си състояние. Имате намерение за покупки, които съвсем спокойно може да отложите и дори да анулирате. Очаква ви събитие, което може да промени изцяло намеренията ви и планираните инвестиции да се окажат ненужни. В здравословно отношение трябва да сте по-настоятелни към самите себе си. Промяната на начина на хранене е настоятелна. Липсва ви движение и обичайки себе си е добре да си го осигурите, без да си измисляте различни оправдания. Седмицата ще ви даде много заряд. Това, което сте мечтали да се случи е надминало очакванията ви и се сякаш имате криле. Използвайте случая да демонстрирате самочувствие и увереност и да се устроите така, както бихте искали. Не се страхувайте, че вдъхновението може да ви напусне скоро. Важно е да разберете колко заряд ви дават прекрасните отношения с партньора ви. Не допускайте сянката на съмнението, особено ако не ви се налага да полагате усилие да сте естествени в компанията на партньора ви. Всичко най-добро тепърва предстои, така че смело си поставяйте цели занапред.   Тази седмица може да очертаете намеренията си за един по-различен подход в работата ви. Информирайте колегите си и започнете първите опити по нововъведенията. Макар и не веднага, ще бъдете приятно изненадани, как промените се случват сравнително бързо и което е по-важно – доста качествено. В дома ви няма какво да ви безпокои. Най-после ще имате възможност да осъществите ваше пътуване, което отлагате отдавна. Най-добре не взимайте прекалено скъпи неща със себе си. Тази седмица може да ви донесе прекалено много емоции. Пред вас има много върхове за преодоляване и това ви плаши. Мислете единствено за това да имате достатъчно сили. Всичко е преодолимо ако имате ясен план и не се подавате на паниката. Само тя може да ви загуби времето. В личен план ви очакват приятни емоции, особено средата на периода. Празнува или не половинката ви ще очаква своя подарък или жест за 8 март, така че се подгответе подобаващо.  Задачата ви през тази седмица ще бъде да се опитате да се тревожите по-малко за бъдещето. Понякога не може да влияем на събитията, но подходът определено помага при приемането на нещата и готовността ни за това да продължим напред. Правете, каквото трябва, пък да става каквото ще. Няма да е зле да започнете да си представяте минимум 1-2 положителни варианта. Скоро ще забележите промяната. Седмицата ще ви завари в необикновено настроение. Може да има обидени от поведението ви, но това си е техен проблем. Бъдете сигурни, че щом се чувствате добре това е правилният начин за действие. Време е да оставите някои неща в миналото и да поемете напред. Сега бъдете сигурни, че сте на прав път. Не позволявайте на миг меланхолия да продължи повече от здравословните 2-3 минути. Излизайте повече, събирайте впечатления. Говорете с хората, за да не губите форма, но не се доверявайте изцяло, колкото и симпатичен ви е някой. Здравето ви няма да и подведе. Събота и неделя са подходящи дни за разкрасителни процедури.  Тръгнете на пътешествие сред близкото си минало, за да бъдете по-уверени в бъдещето си. Спешно трябва да натрупате нови позитиви и умения, за да се почуствате по-добре. Някой приятел може ви постави условие, ако не ви устройства – не изразявайте мнението си прекалено остро и не горете мостове. Някои роднини може да се поинтересуват от положението ви, не ги игнорирайте. Дори да имат нужда от помощ е добре да реагирате като загрижен млад човек. Тази седмица не откликвайте на всяка молба за помощ. Няма да ви е възможно физически, а от разпиляване на сили и умора, няма да сте толкова ефективни, колкото и се иска. Сега фокусът на вниманието ви трябва да бъде семейството ви и никой друг. Помислете за едно по-дълго пътуване със смяна на обстановката, за да може да оставите част от проблемите, предизвикани от ежедневието, които поднасят някои трудности. В здравословно отношение опитайте някои дихателни упражнения, за да намалите напрежението.  Смяната на обстановката и самостоятелността са двете неща, от които имате нужда, за да откриете самоутвърждаването. Във вторник ваш приятел може да ви открие тайна, която да бъде във ваша полза. Сряда и четвъртък са дни за търсене на нови територии за изява. В петък бъдете мили с всички, дори онези, които изпробват силата на нервите ви. Почивните дни намерете повече време за естествените неща в живота и природата. Тази седмица ще ви се иска да промените всичко около себе си, но няма да сте много наясно кое точно. За това първо изяснете целите си и тогава действате. Много вероятно е да осъзнаете, че имате доста повече удобства в настоящето положение или поне за момента то ви устройва. Ако имате други амбиции ще трябва да започнете да работите паралелно и по тях, но това ще иска още повече от времето ви. Ваш приятел в беда има нужда от вниманието и помощта ви.  ", "date": "2018.03.04", "title": "Седмичен хороскоп за 5-11 март"}
{"url": "https://www.actualno.com/politics/patriarh-kiril-pomoli-radev-da-pazi-vryzkata-mejdu-rusnaci-i-bylgarija-ot-politicheskata-konunktura-news_662865.html", "text": "  \"Паметта за героичната борба на руси и българи за освобождението на православна България е особена страница за историята на нашите народи. И затова \". Това каза руският патриарх Кирил по време на срещата си с българския президент Румен Радев. В срещата участва и Негово светейшество Българският патриарх Неофит.  \"Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия\", каза президентът Румен Радев. \"Убеден съм, че със своето дело православните църкви на двете държави ще продължат да допринасят за нашето културно и духовно сближаване\", заяви още президентът. През последните години в Русия са построени хиляди православни църкви и манастири, а Руската православна църква развива активна социална дейност, насочена и към младите хора, посочи патриарх Кирил.  ", "date": "2018.03.04", "title": "Патриарх Кирил помоли Радев да пази връзката между руснаци и България от политическата конюнктура"}
{"url": "https://www.actualno.com/society/novinite-naj-vajnoto-za-denja-4-mart-news_662877.html", "text": "      \"Има много положителни неща, които видях по време на посещението си в България, но има и неща, които ме огорчават. Много ме огорчи в официалната реторика на представители на държавата като наравно с Русия същата роля почти са изиграли Полша, Литва и Финландия\", бяха точните думи на руския патриарх. Той уточни, че е попитал защо се говори така \"странно\" и получил отговор: \"Разбрах, че гвардията на финландския полк е участвала в Освободителната война, но това е бил полк на руската армия, който беше във Финландия. Също е имало и полкове от руската армия в Полша. Но в историята на Полша и на Финландия я няма тази страница, свързана с освобождението на България\". Мнението на Кирил е, че това трябва да изчезне от официалния прочит на България за случилото се.   Случаят с д-р Иван Димитров, един от много уважаваните лекари в УМБАЛ Пловдив и ръководител на рентгеновото отделение на болницата, вече предизвика редица коментари, включително политически. Те са насочени най-вече към това докъде стига правото на самоотбрана в България – въпрос, който изглежда стар като света. Димитров застреля при опит за обир известния в Пловдив рецидивист по отношение на кражбите Георги Джевизов, известен с прякора си Жоро Плъха. Той има 9 присъди за кражби и е излязъл през 2014 година. Плъха е влязъл в имота на д-р Димитров, където е спяло и семейството му – съпругата му и двете му дъщери.  Заради задържането на Димитров и обвинението към него в убийство, в Пловдив . На въпрос иска ли държавата да се върне в ЧЕЗ, финансовият министър отговори, че това е мярка без която може да се мине, защото държавата има достатъчно контролни механизми. Ще се подчиня на общото решение обаче, увери Горанов, визирайки курса на Бойко Борисов към влизане в ЧЕЗ. Финансовият министър посочи иронично и, че щом ще се връщаме в ЧЕЗ, може да почне да се говори как да се върне държавата в банките – нали и те са високорисков бизнес. И заяви, че \"високият тон на разсърден\" вероятно идва от купувач на българския бизнес на ЧЕЗ, който не е успял да спечели.  Междувременно поиска прокуратурата да се захване със сделката за ЧЕЗ и обвини ГЕРБ, че инициативата им да разследват приватизацията спряла само до \"Техноимпекс\". Социалдемократите в Германия официално подкрепиха влизане в нова голяма коалиция, начело с досегашния германски канцлер Ангела Меркел. В гласуването са участвали 464 000 членове на партията, като 66% са подкрепили решението да влязат в коалиция с Меркел. Самият процес по гласуване започна още на 20 февруари и приключи на 2 март. Президентът на САЩ Доналд Тръмп заплаши да въведе данъци върху автомобилите от Европа, ако Европейският съюз увеличи митата спрямо американските компании. \"Ако ЕС иска и занапред да вдига и без това високите мита и бариери за американските компании, работещи там, тогава ние просто ще въведем данъци върху техните коли, които свободно влизат в САЩ\", написа Тръмп в Twitter. По думите му ЕС \"направиха невъзможна\" продажбата на американски коли в Европа. Терористите от групировката \"Джебхат ан-Нусра\" (бел. ред. - ) подготвят провокация, за да обстрелят хуманитарен конвой на ООН и да обвинят за това правителствените сили. Това съобщи началникът на руския Център за помирение в Сирия ген. Юрий Евтушенко.\r\nОт страна на международната коалиция, водена от САЩ обаче, казват, че Башар Асад така и не е дал официално разрешение на конвоя да влезе в опасните райони. Паметникът е направен изцяло с дарения на българи и монголци. Той тежи около 100 килограма, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна. Изглежда шофиращият полицай не е успял да вземе завой и вероятно е карал с превишена скорост. Полицаят и колегата му са леко пострадали. Гола активистка на \"ФЕМЕН\" атакува бившия италиански премиер, докато той влизаше да гласува на италианските парламентарни избори. На голите гърди на активистката беше написано: \"Берлускони, ти си свършен\" Капитанът на Фиорентина  беше намерен мъртъв в хотелската си стая, в хотела, където тимът му беше отседнал за гостуването на Удинезе в мач от 27-мия кръг на Серия А. Заради трагедията бяха отложени всички неизиграни мачове от кръга, включително дербито Милан – Интер.  ", "date": "2018.03.04", "title": "Новините: Най-важното за деня, 4 март"}
{"url": "https://www.actualno.com/goodnews/s-pomoshtta-na-mongolija-veche-ima-bylgarski-pametnik-na-kirilicata-na-antarktida-news_662843.html", "text": "  По случай Националния празник 3 март българските полярници монтираха паметника на кирилицата на базата ни в Антарктида, съобщиха от Българския антарктически институт. Той е поставен в непосредствена близост до православния параклис \"Св. Иван Рилски\" като по този начин създава един комплекс на българските духовни ценности на Ледения континент.  Паметникът е монтиран само с два болта в скалите, без леене на бетон, за да се опази уникалната околна среда, уточнява БГНЕС. Идеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години беше открит от българския президент. Паметникът е направен изцяло с дарения на българи и монголци. Той тежи около 100 килограма, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна.      ", "date": "2018.03.04", "title": "С помощта на Монголия вече има български паметник на кирилицата на Антарктида"}
{"url": "https://www.actualno.com/crime/kup-poboishta-v-blagoevgradsko-prez-tazi-nosht-news_662814.html", "text": "  По \"подобаващ\" или \"традиционен начин\" Благоевград отбеляза нощта на 3 март, освобождението на България от турско робство - с \"боеве\" между близки и непознати, предаде БГНЕС.  В Пиринско свободата бе кратка - трите месеца между Санстефанския и Берлински договор, като вторият върна борческия край отново в пределите на Османската империя. За това в Благоевград бързаха да й се насладят. \"Битките” започнаха снощи от ромската махала \"Предел\", където имаше опит за \"възстановка\" на боевете на Орлово гнездо. Масовия бой на ул. \"Балкан\" беше между живущите в дерето срещу тези на върха. Полицаите от Второ РПУ овладяха ситуацията, няма настанени в болница. След затишие от 8 часа \"битките\" бяха подновени към 6:00 часа тази сутрин, когато баща и син се сбиха във вила срещу жк. \"Еленово\". Равносметката е шепа избити зъби, като баща и син се чудеха кой зъб на кого е. Отново полицаите от Второ РУП изясняват семейната вражда, прераснала вече в рецидив.\r\nМежду боят на ул. \"Балкан\" и семейния в \"Еленово\", тази нощ има още един пострадал, бит пред дискотека на бул. \"Стамболийски\". Той е приет в спешното отделение на МБАЛ Благоевград след удар с юмрук в лявата част на брадичката. Отново Второ РУП работят по инцидента   Към 6:30 часа в същото отделение е приет младеж, напръскан в очите с лютив спрей на ул. \"Пере Тошев\", този случай вече е за Първо РУП.\r\nИ за завършек на нощта, спешните екипи от Разлог към 5:30 часа тази сутрин в продължение на 30 минути издирваха пострадал, който така и не беше открит, тъй като реално повикването е за Разград.  ", "date": "2018.03.04", "title": "Куп побоища в Благоевградско през тази нощ"}
{"url": "https://www.actualno.com/showbusiness/eltyn-djon-napusna-scenata-zaradi-nevyzdyrjan-fen-news_662815.html", "text": "  Елтън Джон напусна сцената по време на концерт в Лас Вегас заради груб и невъзпитан почитател, който се намеси по време на изпълнението му, предаде БГНЕС.  \"Един фен сложи ръцете си върху клавишите за пианото, докато свирих, и продължи да го прави, дори и след като го помолих да спре\", написа 70-годишният британски певец в Twitter. „Този човек беше груб, нахален, нямаше никакво уважение към нашето шоу, затова… напуснах сцената, докато не го отстранят оттам“, добави музикантът.   Инцидентът се разигра по време на представлението \"Събота вечер\", в което участието на Елтъn Джон събра много публика. По-късно той се върна на сцената, но не и фенът.\r\nПевецът обяви по-рано тази седмица, че планира световно турне, което ще започне на 8 септември и ще продължи през 2021 година. Той е един от първите знаменитости, признал че е гей, това се случи през 980-те години.    ", "date": "2018.03.04", "title": "Елтън Джон напусна сцената заради невъздържан фен"}
{"url": "https://www.actualno.com/america/trymp-ne-smjata-da-pravi-izkluchenija-za-mitata-za-stomanata-i-aluminija-news_662862.html", "text": "  Американският президент Доналд Тръмп вече е водил разговори с различни свои колеги относно намерението си от следващата седмица официално да вдигне митата за внос на стомана и алуминий в САЩ. Новите мита ще са 25% за стоманата и 10% за алуминия.  Министърът на икономиката на САЩ Уилбър Рос, който е стар познат на Тръмп - още от времената, когато Рос спасява хазартния бизнес на Тръмп в Атлантик Сити, коментира, че няма да има никакви изключения за нито една страна-вносител в САЩ. \"Знам, че е провел разговори с доста световни лидери. Ясно е, че той взима решенията, но към момента, доколкото съм запознат,  става въпрос за доста широк обхват на мерките. Не съм чул да говори за  изключения\", заяви Рос в интервю пред американския телевизионен канал ABC. Намеренията на Тръмп вече предизвикаха бурни реакции и предупреждения от ЕС, Бразилия и Китай, че ще въведат реципрочни мерки. Председателят на ЕК Жан-Клод Юнкер вече предупреди, че Съюзът ще обложи с мита всички американски стоки, включително марки като \"Харли Дейвидсън\", джинсите \"Левис\" и бърбъна, а Тръмп отговори, че САЩ ще вдигне митата за европейските коли. Рос пък омаловажи възможните последствия за американската икономика от мярката. Според неговите думи, предложените нови мита ще увеличат доходите на САЩ с около 9 млрд. долара на година, което представлява много по-малко от 1% от БВП на страната.\r\n\"Така че приказките, че това ще доведе до загуба на работни места, ще увеличи цените и изобщо, че ще повлияе зле са грешни\", подчерта американският министър на икономиката, цитиран от Агенция \"Фокус\".     ", "date": "2018.03.04", "title": "Тръмп не смята да прави изключения за митата за стоманата и алуминия"}
{"url": "https://www.actualno.com/society/patriarh-neofit-i-patriarh-kiril-otslujiha-syvmestna-liturgija-news_662840.html", "text": "  В единството е истинският залог за нашата сила и за нашия успех. Това заяви Негово Светейшество Българският патриарх Неофит, след като заедно с Московския и на цяла Русия патриарх Кирил отслужиха Божествена света литургия в храм \"Св. Александър Невски\", предаде БГНЕС.   \"С благоговение трепет и духовна радост извършихме в този дивен ден великото тайнство на Божествената евхаристия. , който в тези тържествени и празнични за цяла България дни оглави делегацията на Московската патриаршия за честванията на паметната 140-годишнина от Освобождението на страната ни от вековно иго. Приемете нашата дълбока благодарност за радостта от това да бъдем заедно  в тези паметни дни. Вашето присъствие сред нас и на всички гости от  Русия е още едно свидетелство за здравите и непрекъсваеми духовни връзки  между нашите православни народи и православните ни църкви.\", каза българският патриарх. Днес, когато БПЦ празнува началото на историческото си съществуване, всички ние отново обръщаме духовния си взор назад във времето, когато са се полагали основите на християнството. Най-важният завет е да пазим православната си вяра, подчерта Негово Светейшество.   Господ да благослови Светата Българска църква и да не оставя народа ѝ без своите милости, отвърна руският патриарх Кирил.\r\n\"В памет на края на войната, която преди 140 години донесе освобождението на българския народ, на руските медали е издълбан стих: \"Не нам, Господи, не нам, а на твоето име дай слава\". Това смирено призоваване на Божията воля, постигнато във военните събития, изисква Божията помощ и запълва немощта на човешките сили. Историците говорят, че нито Русия, нито българският народ, са били готови за тази война. България е била обезкървена жестоко от потушеното Априлско въстание, а Русия още невъзстановена от неблагополучния конфликт с европейските държави в предшестващите години. \", заяви патриархът.\r\nТой посочи, че свещената българска земя е напълнена с кръвта на български опълченци и руски войници, паднали в битката преди 140 години, когато нашите народи се сражават рамо до рамо за свободата на България. Тази победа носи и духовния смисъл на победата над земното зло и несправедливост. Тя е дадена заради вярата на нашите народи, заяви патриарх Кирил.    ", "date": "2018.03.04", "title": "Патриарх Неофит и патриарх Кирил отслужиха съвместна литургия"}
{"url": "https://www.actualno.com/crime/protest-v-zashtita-na-lekar-ubil-vljazyl-s-vzlom-v-doma-mu-kradec-news_662811.html", "text": "  Трябва да се променят законите, това са много глупави закони. Говорим за самозащита. Това заявиха пред bTV събрали се на протест колеги, приятели и обикновени хора в защита на д-р Иван Димитров – рентгенолог, който нашумя след като застреля крадец, влязъл с взлом в дома му.  Според информацията крадецът, известен като Жоро Плъха, е намушкал с нож Димитров, който го е хванал и двамата са се сбили. След това лекарят го е застрелял, но не е ясно как точно е станало това – дали крадецът е побягнал или в процеса на борбата. Във вторник или в сряда прокуратурата ще реши дали да иска постоянно задържане под стража на д-р Иван Димитров. Ако бъде доказана вината му, чака го затвор от между 10 и 20 години. Димитров е началник на рентгеновото отделение на УМБАЛ Пловдив. В социалната мрежа Facebook и по различни форуми има куп мнения в защита на лекаря. Има и предложения към колеги на Димитров да излязат на стачка, дори в цяла България.  ", "date": "2018.03.04", "title": "Протест в защита на лекар, убил влязъл с взлом в дома му крадец"}
{"url": "https://www.actualno.com/health/jajte-vednyj-sedmichno-riba-i-shte-namalite-riska-ot-mnojestvena-skleroza-news_662820.html", "text": "  Ако човек поне веднъж седмично яде риба, той ща намали риска от развитие на множествена склероза с 45%, показва nowo изследване. Тайната е в мастните киселини омега-3, съдържащи се примерно в сьомгата.  Учените и досега не знаят каква е причината за заболяването, вероятно работи смесица от генетични и външни фактори. Всеки случай недъгът атакува нервните тъкани на тялото. Вестник Daily Mail разказва за изследване с участието на 1153 души. Те споделили колко често и какво точно риба са консумирали. Учените се интересували дали участниците са взимали някакви добавки. Като цяло 50% от участвалите в изследването са били диагностицирани с множествена склероза в различна форма. Но който е консумирал риба или рибешки мазнини, с 45% по рядко се сблъсквал със заболяването. Особено полезни са сьомгата, сардината, рибата тон и пъстървата. Те трябва да се консумират веднъж седмично или поне 1-3 пъти на месец успоредно с приемането на добавки от рибено масло. Твърде вероятно е рибеното масло да спасява невроните, като спомагат за образуването на защитна бариера.  ", "date": "2018.03.04", "title": "Яжте веднъж седмично риба и ще намалите риска от множествена склероза"}
{"url": "https://www.actualno.com/sciencelogy/francija-natiska-za-nov-vid-danyk-vyrhu-tehnologichnite-giganti-operirashti-v-es-news_662817.html", "text": "  Европейската комисия планира да обложи с данък между 2 и 6% глобалните технологични гиганти. Това заявява френският финансов министър Бруно ле Мер в интервю за Le Journal du Dimanche.  Данъкът ще засегне компании като Apple, Amazon, Google и Facebook, които са  обвинявани, че плащат твърде малко, като  пренасочват отчета си към страни в ЕС с по-ниска данъчна ставка като Ирландия и  Люксембург. Правителството на президента Еманюел Макрон предлага тези фирми да бъдат  облагани върху приходите, а не върху печалбата, за да решат проблема с  пренасочването на печалбите. Подобна мярка обаче не се одобрява от по-малки държави като Ирландия,  които са база за такива фирми и се страхуват, че подобни промени могат  да навредят на икономиката им. Ирландия стигна дори до такова положение в нежеланието си, че , защото не събира наложена рекордна глоба на Apple заради незаконни данъчни привилегии. \"Европейската директива ще бъде представена през идващите седмици. Това ще бъде значима стъпка. Данъкът ще е между два и шест процента, но ще е по-близък до два, отколкото до шест процента\", заявява министърът, информира Агенция \"Фокус\". По думите на френския министър той самият предпочита бързо да се приеме текст, който евентуално да се прецизира по-късно, защото иначе процесът се разводнява.  ", "date": "2018.03.04", "title": "Франция натиска за нов вид данък върху технологичните гиганти, опериращи в ЕС"}
{"url": "https://www.actualno.com/politics/ninova-sdelkata-za-chez-v-prokuraturata-dyrjavata-da-ima-rolja-v-kluchovi-sektori-news_662819.html", "text": "   . За това призова лидерът на БСП Корнелия Нинова по отношение на сделката за ЧЕЗ.  Корнелия Нинова видя основата на проблема още от времето на Симеон Сакскобургготски, когато било предвидено държавата да има 33% в ЧЕЗ, което позволявало контрол, страната получавала дивиденти, имало забрана да се продава на офшорки, но Бойко Борисов продал тези 33 процента при първия си мандат. , заяви тя. Когато се управлява от държавници, държавата не е лош стопанин, подчерта Нинова, без да коментира какви държавници виреят в България. Все пак Нинова уточни пред БНТ, че не става въпрос за насилствена национализация. Същевременно . \"Мисля, че скандалът с ЧЕЗ ще се разраства в международна линия, защото чешкият премиер обвини българския премиер в лъжа. А когато си председател на Съвета на Европа, да влезеш в тази ситуация е голям проблем на Борисов и на България и последиците не закъсняха. По този начин правителството постави държавата и народа ни на колене пред волята на един човек – какво ще каже Гинка Върбакова в Чехия\", коментира Нинова. , което и да е то. Някой купува 1/3 от електропреносната мрежа на България, някой ще контролира през сметките за ток живота на 3 млн. българи, а няма много информация кой е този, как финансира сделката, как ще се връщат тези пари – дали няма да се връщат през увеличения на сметките за ток, изброи своите аргументи Нинова защо трябва да има обществен натиск по темата \"ЧЕЗ\". Попитана кой стои зад Върбакова, червеният политик заговори за банките, които стоят зад сделката, но които вероятно сега щели да се оттеглят и идвал въпросът кой ще дойде на тяхно място.\r\nНа въпрос какви гаранции искат БСП, Нинова отвърна, че . – националната сигурност, т.е. да се знае, че който купи ЧЕЗ, няма някой ден да реши да изключи 1/3 от електропреносната мрежа, теоритично. е цените на тока да бъдат поносими към стандарта на живот, а – някой да понесе политическа и друга отговорност, обясни лидерът на БСП.   Нинова обясни, че няма достатъчно информация – затова се съмнява в бъдещото управление на ЧЕЗ, визирайки информации за \"международни банки\", разследвани за пране на пари, без да споменава имена. В края на миналата седмица, на изслушването пред парламентарните комисии по енергетика и сигурност беше намекнато, че става въпрос за Credit Suisse.\r\nПредседателят на БСП не пропусна да каже и, че всички разбрали \"истината\", след като Гинка Върбакова нападнала председателя на най-голямата опозиционна партия и президента, повтаряйки пресконференция на ГЕРБ. Нинова се подигра и как ЧЕЗ, както и ЕРП-тата, не е стратегически обект, а оградата по границата е, за да не може да се разкриват далаверите там.  ", "date": "2018.03.04", "title": "Нинова: Сделката за ЧЕЗ в прокуратурата, държавата да има роля в ключови сектори"}
{"url": "https://www.actualno.com/business/goranov-moje-da-se-mine-bez-dyrjavata-da-se-vyrne-v-chez-news_662807.html", "text": "  Не ми е известно някой да стои зад Гинка Върбакова. Абсурдни са твърденията кои стои зад нея – нека видим има ли някакви ясни доказателства, че правителството може да стои зад една такава сделка. Това заяви финансовият министър Владислав Горанов по взривоопасния спор \"ЧЕЗ\".  Като доказателство, че кабинетът не стои зад сделката, Горанов посочи арбитражния спор с ЧЕЗ. Той е заради позицията на компанията, че България не защитава инвестиционната среда в страната. Пред bTV Горанов защити и позицията, че национализацията на ЕРП-тата не е решение – нещо, което застъпват коалиционните партньори на ГЕРБ. . Ще се подчиня на общото решение обаче, увери Горанов, визирайки курса на Бойко Борисов към влизане в ЧЕЗ. Финансовият министър посочи иронично и, че щом ще се връщаме в ЧЕЗ, може да почне да се говори как да се върне държавата в банките – нали и те са високорисков бизнес. И заяви, че \"високият тон на разсърден\" вероятно идва от купувач на българския бизнес на ЧЕЗ, който не е успял да спечели. Владислав Горанов каза и, че и затова следващата седмица Гинка Върбакова ще говори с ЧЕЗ това да се промени. Ако ЧЕЗ се съгласят, . , уточни финансовият министър.\r\nНа въпрос защо има такъв обрат, след като премиерът Бойко Борисов сам заяви, че дебнел като млад баща \"онзи от енергото\", за да си изкъпе бебето, Горанов отвърна, че причината е да се разсее съмнението за готвена манипулация и бъдеща несигурност за доставката на ток от ЧЕЗ до абонатите ѝ. На питане , финансовият министър каза: \"Висока или ниска, не можем да кажем\", визирайки, че предстоят разговори.  Не знам какво е имал предвид премиерът, като заговори за \"гадове\", но виждате как се прави политика и как се използват ирационални аргументи, за да се свали правителството. Вероятно това е имал предвид премиерът – пошлият начин, по който се прави политика, истеричното начало и подмененият дебат, коментира Горанов.  Гинка Върбакова ще ни представлява ли държавата вече? От кога премиерът представлява еднолично държавата? Има ли решение от Министерски съвет, обсъждан ли е въпросът в парламентарните комисии? С тези въпроси депутатът от БСП и министър на икономическото развитие в кабинета на Жан Виденов Румен Гечев се включи по темата \"ЧЕЗ\".   , подчерта Гечев пред Нова телевизия, според когото ГЕРБ уредили специално шоу в парламента на Върбакова. Според него тази сделка нямало как да стане, но професорът по микро и макроикономика не обясни как ЧЕЗ ще бъдат накарани да спрат продажбата. .\r\nТази сделка е вървяла ръка за ръка с властта. Нали разбирате, че след тези скандали няма банка, която да финансира сделката, каза Гечев, според когото подготвената атака към Корнелия Нинова за \"Техноимпекс\" била явно доказателство, че ГЕРБ стои зад Върбакова. Ако българското правителство не е знаело за тази сделка, да си подава оставката. Ако е знаело, пак да си я подава, добави червеният депутат. Аз лично още в явната част на заседанието на комисиите по енергетика и по сигурност в парламента бях задоволен от отговорите на службите относно ЧЕЗ, включи се депутатът от ГЕРБ и председател на енергийната комисия Делян Добрев. И изрази учудване как Румен Гечев говори за пет доказателства, че ГЕРБ стои зад сделката, а сподели само \"доказателството\" за \"Техноимпекс\". Вероятно г-жа Върбакова е била изнервена от политиците, които я наричаха \"Гинка\" и е решила да реагира, беше тезата на бившия енергиен министър. Добрев обаче заяви, че и ББР, и \"Уникредит Булбанк\" и Първа инвестиционна банка са излезли с писма, в които са отговорили на проявен интерес за кредит за сделката. С тези писма, обаче, се казвало само, че банките са готови да говорят по въпроса, но не са поели ангажименти. Можеше да има съмнение, ако ББР беше дала гаранция и кредит, убеден е Добрев.\r\nТова е сделка между частни лица, държавата все пак трябва да бъде внимателна за това какви претенции има. , завърши Добрев. , заключи Гечев.  ", "date": "2018.03.04", "title": "Горанов: Може да се мине без държавата да се върне в ЧЕЗ"}
{"url": "https://www.actualno.com/curious/snimka-na-desislava-radeva-i-ilijana-jotova-otprishti-vodopad-ot-facebook-emocii-news_662813.html", "text": "  Уникална снимка, на която са \"хванати\" съпругата на президента Румен Радев Десислава и вицепрезидентът Илияна Йотова, предизвика брожение и множество коментари във Facebook.  На снимката двете жени са с кажи-речи еднакви тоалети, но видът на роклите и на цялото облекло накара мнозина да изпаднат в състояние на креативност. Блогърът Татяна Кристи дори обяви шеговит конкурс за текст към снимката, а под поста ѝ вече има десетки предложения. Едни от най-запомнящите се са следните: \"50 нюанса село\", \"Арсеник и стари дантели\", \"Кто родился боабабом, боабабом и помрет\", \"Като две капки помия\", \"Аз ще бъда с чудна рокля, ших си я сама!\"    ", "date": "2018.03.04", "title": "СНИМКА на Десислава Радева и Илияна Йотова отприщи водопад от Facebook емоции"}
{"url": "https://www.actualno.com/sofia/aktove-za-152-000-leva-sa-systaveni-za-zamyrsjavane-na-vyzduha-ot-avtoservizi-news_662825.html", "text": "  Проверките за нерегламентирано изгаряне на отпадъци в автосервизите и пунктовете за вторични суровини на територията на Столична община продължават, съобщава БГНЕС.  Регионалната инспекция по околна среда – София и Столичен инспекторат към Столична община са проверили общо 43 обекта, от които 23 автосервиза, 14 площадки за отпадъци и 3 цеха за мебели, съобщиха от МОСВ. Проверките са част от контрола върху нерегламентираното горене на отпадъчни материали, които замърсяват въздуха в София. За констатираните нарушения експертите на РИОСВ – София са съставили 17 акта на обща стойност 152 000 лв. Акцията стартира на 21 декември и ще продължи до поетапното проверяване на всички обекти.   ", "date": "2018.03.04", "title": "Актове за 152 000 лева са съставени за замърсяване на въздуха от автосервизи"}
{"url": "https://www.actualno.com/europe/polsko-npo-sydi-arjentinski-vestnik-zaradi-holokosta-news_662826.html", "text": "  Неправителствената организация \"Полска лига срещу клеветата\" съди аржентинския вестник Pagina 12 за нарушение на приетия в Полша закон, който подвежда под отговорност за изказвания относно съпричастността на поляците към Холокоста, предаде БГНЕС.  Според ищците през декември 2017 година вестникът използва снимка на полската антикомунистическа съпротива след Втората война в статия за еврейския погром през 1941 година в градчето Едвабне, когато полските националисти са убили по различни данни между 340 и 1500 евреи. Ищците твърдят, че изданието \"нанася щети на полския народ\". Смята се, че това най-вероятно е първото заведено дело по новия закон за Холокоста. Аржентинското издание контрира, че ако този опит за цензура се окаже успешен, ще бъде застрашена свободата на мисълта в целия свят. Новият закон срещу публичното обвинение на полската нация за Холокоста влезе в сила от 1 март. Наказанието е до три години затвор. Законът подвежда под отговорност разпространението на идеите за вината на полския народ или държава или пък тяхното съучастие в престъпленията на Третия райх. Към такива правонарушения се отнася и използването на фразата \"полски лагери\".  ", "date": "2018.03.04", "title": "Полско НПО съди аржентински вестник заради Холокоста"}
{"url": "https://www.actualno.com/balkani/gyrcija-otreche-che-shte-razmenja-izbjagali-turski-voenni-za-svoi-zadyrjani-v-turcija-vojnici-news_662827.html", "text": "  Гърция не планира размяната на двама свои войници, които бяха задържани, след като се заблудиха и влязоха на турска територия, срещу осем турски войници, поискали убежище в Гърция след неуспешния опит за преврат в Турция, заяви заместник-министър на външните работи на Атина.  \"Това са чисти фантазии. Ние не сме във война с Турция, за да извършваме размяна на затворници\", каза Йоргос Катругалос. Той допълни пред репортери, че такива \"шпионски истории\" произлизат от турските медии. \"Това не е необичаен епизод. Такива неща се случват по границите\", предаде думите му агенция АНА, цитирана от БГНЕС. На 2 март турски съд постави в ареста двама гръцки войници, арестувани за шпионаж, след като те незаконно пресекли границата с Турция, съобщиха турските медии. Съдът разпореди двамата гърци да бъдат обвинени в \"опит за военен  шпионаж\" и \"навлизане на забранена за достъп военна територия\", предаде  Анадолската агенция. Василис Белециотис, говорител на гръцкия генерален щаб, каза пред АФП, че те не са били обвинени в шпионаж. От гръцката армия съобщиха, че двамата войници са се загубили заради лошото време, докато патрулирали около река Еврос, която разделя двете държави. Това заявиха и двамата войници пред турския съд. Случаят рискува да се превърне в поредна крачка към повишаване на напрежението между двете страни.\r\nИнцидентът се случи в момент, когато между двете държави има увеличаващо се неразбирателство по искане от турска страна за екстрадиране. На 23 януари гръцкият правосъден министър каза, че Атина няма да екстрадира осем турски войници, които избягаха от родината си след опита за преврат от 2016 година, но все още има предложение те да бъдат съдени в Атина. Турският заместник-министър на правосъдието Билал Учар се срещна с гръцкия правосъден министър Ставрос Контонис в Атина на 23 януари и постави пред гръцките власти искане за екстрадиране, подчертавайки значението, с което Анкара разглежда случая.     ", "date": "2018.03.04", "title": "Гърция отрече, че ще разменя избягали турски военни за свои задържани в Турция войници"}
{"url": "https://www.actualno.com/asia/povecheto-japonci-ne-sa-syglasni-da-pravjat-sobstvena-armija-news_662830.html", "text": "  По-малко от 40% от жителите на Япония подкрепят идеята на премиера Шиндзо Абе за промяната на т. нар. мирна конституция на страната, сочат резултатите от допитване до общественото мнение, извършено от агенция Киодо.  Според допитването 39,2% от респондентите поддържат идеята за промяна на основния закон. В същото време 48,5% от населението на Страната на изгряващото слънце са категорично против инициативата на премиера. Резултатите от допитването показват също така и спад в подкрепата за правителството на Абе – в сравнение с подобна анкета от февруари рейтингът на кабинета е паднал с 2,7% и в момента е 48,1%, пише БГНЕС. Шиндзо Абе открито се изказва в подкрепа преразглеждането на \"мирната\" глава в основния закон на страната, която провъзгласява отказа на държавата от създаване на собствена армия и участие във война. Внасянето на промени в японската конституция е една от ключовите линии на вътрешна политика, следвана от премиера и неговата либерално-демократическа партия. Шиндзо Абе многократно е настоявал, че написаната преди повече от 70 години конституция не отговаря на сегашните геополитически условия и че е необходимо Япония да има свои въоръжени сили, като се отчита нестабилната ситуация в региона, в който се намира страната. Според действащото законодателство поправки в конституцията могат да се правят само след провеждането на референдум в страната. А до такова нещо може да се стигне, само ако две трети от депутатите в двете камари на парламента подкрепят идеята. В момента управляващите имат необходимото мнозинство в парламента, но не бързат с организирането на референдум – поради негативно настроеното мнозинство сред населението срещу промяна на основния закон.  ", "date": "2018.03.04", "title": "Повечето японци не са съгласни да правят собствена армия"}
{"url": "https://www.actualno.com/europe/socialdemokratite-se-syglasiha-da-vljazat-v-upravlenie-s-merkel-news_662822.html", "text": "  Социалдемократите в Германия официално подкрепиха влизане в нова голяма коалиция, начело с досегашния германски канцлер Ангела Меркел, предаде The Washington Post.  В гласуването са участвали 464 000 членове на партията, като 66% са подкрепили решението да влязат в коалиция с Меркел.  Самият процес по гласуване започна още на 20 февруари и приключи на 2 март. Припомняме, че съгласно досегашните преговори социалдемократите си извоюваха шест министерства в бъдещото правителство, като някои от тях са много ключови – финансовото, външното и министерството на труда и социалната политика. Според The Local резултатите от гласуването означават, че новото германско правителство може да заработи от средата на март. Новата голяма коалиция в Германия ще има не чак толкова голямо мнозинство в Бундестага – 399 места от общо 709 депутати. Освен това има клауза в коалиционното споразумение, според която то може да бъде преразгледано след две години.  ", "date": "2018.03.04", "title": "Социалдемократите се съгласиха да влязат в управление с Меркел"}
{"url": "https://www.actualno.com/celebrate/jitie-na-sv-prepodobni-gerasij-news_662783.html", "text": "  Преподобни Герасим, родом от Ливия, от млади години се посветил на служение Богу и като оставил света, се оттеглил в Тиваидската пустиня. След като проживял там много години, той посетил Йерусалим и най-после се заселил близо до р. Йордан. Около него се събрали много подвижници и по такъв начин се създала голяма обител.  В това време (V век) Евтихиевата ерес смущавала Църквата. Мнозина отхвърляли определението на  Халкидонския събор (451 г.) и се присъединявали към лъжеучението. За разпространението на ереста силно съдействувал един монах, човек умен и хитър, на име Теодосий. Като дошъл в Йерусалим, той обърнал към лъжеучението царица Евдокия, съпруга на Теодосий Млади, и чрез своите хитрини възбудил цялото духовенство против йерусалимския патриарх Ювеналий, който бил свален, и хитрият Теодосий заел неговото място. Неговото пакостно красноречие увлякло за известно време и Герасима. Но Герасим не останал дълго време в това заблуждение, понеже искрено обичал истината и ревностно я търсел. Той се обърнал за съвет към преподобни Евтимий Велики и поученията на тоя свят мъж благотворно подействували на Герасима. Той отхвърлил ереста и, каейки се за временното си заблуждение, започнал да служи Богу с още по-голямо усърдие.\r\nГерасим установил в своята обител най-строг начин на живот и сам давал на братята пример на съвършено безкористие и строга въздържаност. Пет дни през седмицата братята прекарвали в усамотение, всеки в своята килия, отдадени на труд и молитва и не вкусвали нищо, освен малко хляб, фурми и вода. В събота всички се събирали в църква за отслужване на божествена литургия и за причащаване със светите ТайниРечник; след това обядвали на обща трапеза. В неделя след литургията всеки пак се връщал в своята килия, като взимал със себе си храна за всичкото време и финикови клончета – да плете кошници. С продажбата на тия кошници се издържал манастирът. Но сами братята нямали никаква собственост, освен една дреха, рогозка, на коята спели, и стомна за вода.   През светата Четиридесетница преподобни Герасим обикновено оставял манастира, за да може в усамотение напълно да се предаде на духовен живот. Той се оттеглял в пустинята само с един ученик.\r\n Веднъж, когато прекарвал в пустинята, чудесно видение му възвестило за смъртта на преподобни Евтимий. Той видял хорове ангели, които носели в небесата душата на светия старец, и побързал да отиде в манастира на св. Евтимий, за да присъствува на неговото погребение.\r\nРазказват, че св. Герасим със своята светост привличал към себе си в пустинята и дивите зверове. Веднъж срещнал ранен лъв, превързал му раната и оттогава навсякъде лъвът вървял подир него и му служил като домашно животно. А когато преподобният умрял, лъвът дълго време тъгувал и най-после умрял на гроба му.   Преподобни Герасим починал в дълбока старост в 475 година.   ", "date": "2018.03.04", "title": "Житие на св. преподобни Герасий"}
{"url": "https://www.actualno.com/america/silni-buri-ubiha-hora-v-sasht-ima-pochinali-ot-stud-i-v-evropa-news_662797.html", "text": "  Седем станаха жертвите на силните бури, продължаващи второ денонощие в североизточната част на САЩ, съобщи телевизия ABC. Малко по-рано Reuters информира за пет жертви.  Всички загинали са намерили смъртта си от повалени от бурята дървета. Жертвите са жители на щатите Ню Йорк, Вирджиния, Мериленд и Пенсилвания, уточнява БГНЕС.  Около 1,2 млн потребители останаха без ток. Щатите, в които имаше многобройни аварии, са Ню Йорк, Вирджиния, Мериленд, Масачузетс и Пенсилвания. Ремонтните служби работят извънредно, за да възстановят колкото се може по-бързо електрозахранването. Заради лошото време в тази част на страната бяха отменени 250 полета – най-вече на летищата в Ню Йорк и Нюарк (щата Ню Джерси), Бостън (щата Масачузетс), Филаделфия (щата Пенсилвания), както и град Вашингтон. В петък заради бурите бяха отменени поти 3000 полета.  Поради лошото време железопътната компания Amtrak временно спря влаковете на повечето северозападните маршрути. В момента са възстановени връзките между Ню Йорк и Вашингтон, а също между Ню Йорк и Бостън.\r\nМеждувременно студеното време взе нови жертви и в Европа. Трима души починаха в Полша, един загина в Италия, а шестима - в Испания.  ", "date": "2018.03.04", "title": "Силни бури убиха хора в САЩ, има починали от студ и в Европа"}
{"url": "https://www.actualno.com/asia/netanjahu-shte-kani-trymp-na-oficialnoto-otkrivane-na-posolstvoto-na-sasht-v-jerusalim-news_662831.html", "text": "  Израелският премиер Бенямин Нетаняху ще обсъди с Доналд Тръмп възможността американският президент да присъства в Израел, когато през май бъде открито преместеното от Тел Авив в Йерусалим американско посолство. Това заяви Нетаняху, преди да се качи на самолета на път за Щатите, където утре (5 март) ще се срещне с Тръмп.  \"Определено ще обсъдя с него тази възможност. Много съм му благодарен за историческото му решение да признае Йерусалим за столица на Израел и да премести посолството тук за нашия ден на независимостта\", каза израелският премиер, цитиран от БГНЕС. Датата 14 май, когато ще бъде открито американското посолство, съвпада със 70-та годишнина от основаването на Държавата Израел. Палестинците отбелязват датата като \"накба\" (бел. ред. - ) тъй като тогава хиляди араби или са избягали, или са били прогонени от домовете им при създаването на израелската държава. Посолствата в Израел на другите държави са в Тел Авив. Американското на първо време ще се помещава в сградата на консулството, докато бъде намерен нов терен за нова сграда.\r\nМеждувременно Нетаняху се противопостави на провеждането на предсрочни избори заради разследванията за корупция, които се водят срещу него. Израелски медии разпространиха възможността през юни израелците да отидат пред урните, доколкото разследванията намаляват популярността на премиера и той трудно удържа работеща неговата дясна коалиция. \"Няма причина това да се случва\", каза премиерът.     ", "date": "2018.03.04", "title": "Нетаняху ще кани Тръмп на официалното откриване на посолството на САЩ в Йерусалим"}
{"url": "https://www.actualno.com/chronicles/nikola-vapcarov-e-zaloven-zaradi-uchastie-v-nelegalnata-komunisticheska-partija-news_662595.html", "text": "  Никола Йонков Вапцаров е български поет, чието творчество е предимно   със социална тематика. Превеждан е на редица езици. Единствената   цялостна стихосбирка на Вапцаров („Моторни песни“) излиза през 1940 г.   Сътрудничил на нелегалната тогава Българска комунистическа партия и   активен антифашист. През 1942 г. той е осъден на смърт за терористична   дейност по силата на Закона за защита на държавата, заради минноподривни   дела срещу немските войски в качеството си на ръководител на   Централната военна комисия при ЦК на БКП. Посмъртно е амнистиран. В   съответствие с политиката и директивите на Коминтерна и БКП е повлиян от   идеите на македонизма.  Никола Вапцаров е роден на 7 декември (24 ноември стар стил) 1909 г. в   град Банско, тогава все още в Османската империя. Негов баща е   войводата на ВМРО Йонко Вапцаров, а майка Елена Везева, протестантска   учителка в струмишките села. От друга страна като юноша той попада под   силното влияние на д-р Борис Майлер, който живее от 1919 г. в къщата на   Йонко Вапцаров като бело­гвар­­дей­ски емигрант, оказал се (според   по-късни улики) болшевишки агент на НКВД. Майлер дори успява да се   сближи с Ванчо Михайлов, но бяга обратно в СССР след провала на   Септемврийското въстание през 1923 г. Предполага се, че е внедрен да   реализира проекта за създаване на ляво крило на ВМРО, т.н. ВМРО   (обединена). Неговият образ и влияние върху възпитанието на юношата   Никола в духа на комунистическата вяра ентусиазирано се изтъква във   всички мемоари на Вапцаровата фамилия, издадени след 9 септември 1944 г.   От друга страна къщата в Бан­ско е посещавана от царствени особи като   цар Фердинанд, Вилхелм II, Цар Борис III и видни инте­лектуалци като   по­­­­­етите Пейо Яворов и Елисавета Багряна, художниците Константин   Щъркелов, Иван Пенков и др. От своя страна фами­лия­та Вап­­­царови през   20-те и 30-те години на миналия век има достъп в двореца, запазени са   групови снимки на юноша­та с цар Борис ІІІ и обкръ­же­ни­ето му. Учи в   гимназията в Разлог (1924-1926), след това в Морското машинно училище   във Варна (1926-1932), по-късно наречено на негово име. Той е на   практика първо на кораба „Дръзки“, а през април и май 1932 г. с кораба   „Бургас“ посещава Цариград, Фамагуста, Александрия, Бейрут, Порт Саид и   Хайфа. Вапцаров постъпва на работа във фабриката на „Българска горска   индустрия“ АД в село Кочериново — като огняр и после механик. Избран е   за председател на професионалното дружество, защитаващо правата на   работниците. Едновременно с това организира, пише и играе роли в   любителски театър. Уволнен е от фабриката през 1936 г. след авария.   Премества се в София, където дълго време остава без работа; тогава умира   баща му Йонко. В периода 1936-1938 работи като техник във фабриката на   братя Бугарчеви за кратко, след това като огняр в Български държавни   железници и в Софийския общински екарисаж. Успоредно издава   стихотворения в различни вестници, спечелва литературния конкурс на сп.   „Летец“ със стихотворението „Романтика“. Вапцаров става член и е един от главните активисти в Македонския   литературен кръжок в София. През 1939 подготвя единствената си   стихосбирка „Моторни песни“, излязла от печат 1940 г. Публикува и други   стихотворения; както и разкази и драма, които обаче не придобиват   популярността на поезията му. Същата година събира из Пиринска Македония   подписи, в подкрепа на т. нар. Соболева акция. Заловен за това, той е   съден и интерниран в Годеч. След завръщането му от Годеч (септември  1941  г.) се занимава с минноподривни дела срещу немските войски, вече в   качеството си на сътрудник на “минноподривната комисия” към ЦК на БРП   (к) с ръководител Цвятко Радойнов. Организира снабдяването на   нелегалните с оръжие, документи и квартири, за което е арестуван на 4   март 1942 г. в рамките на процеса срещу ЦК на БРП. На 23 юли е осъден на   смърт и още същата вечер — разстрелян, заедно с Антон Иванов, Антон   Попов, Петър Богданов, Георги Минчев, Атанас Романов на Гарнизонното   стрелбище в София. Молбата на Вапцаров за помилване е представена на   Борис III, но тя е отклонена.\r\nНа конгресите на Световния съвет на мира в Париж и Прага през 1949 г.   са учредени международни награди за мир, които да се раздават на   изтъкнати радетели и борци за мир срещу войната. Вапцаров е удостоен   посмъртно с тази престижна международна награда измежду десетки   предложения от десетки страни. На 3 декември 1953 г. по време на Втория   конгрес на мира почетният знак на наградата и грамотата са предадени на   майката на поета Елена Вапцарова.   Източник: Уикипедия  ", "date": "2018.03.04", "title": "Никола Вапцаров е заловен заради участие в нелегалната комунистическа партия"}
{"url": "https://www.actualno.com/america/trymp-s-poredna-doza-zaplahi-na-tema-tyrgovija-vkluchitelno-kym-es-news_662792.html", "text": "  Президентът на САЩ Доналд Тръмп заплаши да въведе данъци върху автомобилите от Европа, ако Европейският съюз увеличи митата спрямо американските компании.  \"Ако ЕС иска и занапред да вдига и без това високите мита и бариери за американските компании, работещи там, тогава ние просто ще въведем данъци върху техните коли, които свободно влизат в САЩ\", написа Тръмп в Twitter. По думите му ЕС \"направиха невъзможна\" продажбата на американски коли в Европа.  Думите на държавния глава на САЩ идват след като председателят на ЕС Жан-Клод Юнкер заплаши с вдигане на мита американските стоки заради намеренията на Тръмп да наложи 25% мито върху вноса на стомана в САЩ, както и 10% мито на вноса на алуминий. Тези мита трябва да влязат в сила следващата седмица.\r\nТръмп не пропусна да се изкаже и как САЩ трупали 800 млрд. долара годишно като търговски дефицит заради \"глупави политики\". \"Другите държави се възползват от нас от години и се смеят какви глупаци са нашите лидери. Стига вече!\", завършва американският президент поредното си \"откровение\" в стил кръчмарска раздумка.     ", "date": "2018.03.04", "title": "Тръмп с поредна доза заплахи на тема \"търговия\", включително към ЕС"}
{"url": "https://www.actualno.com/sciencelogy/facebook-razgryshta-poddryjkata-na-3d-izobrajenija-news_662293.html", "text": "  Поддръжката за 3D изображения в социалната мрежа продължава да се развива. През октомври миналата година Facebook представи интерактивни публикации за триизмерни обекти в своя newsfeed. В края на февруари компанията, чиято собственост е социалната мрежа, пусна поддръжка за нов файлов формат, който ще позволи на потребителите да споделят с лекота триизмерни изображения с високо качество.  Форматът се казва glTF 2.0 и позволява по-реалистично рендериране на текстурите на обектите и по-детайлен 3D-арт. Освен формата, от Facebook пускат и нови Graph API endpoints, които ще позволят на разработчиците да извършват 3D споделяне във Facebook директно през своите приложения. Понастоящем потребителите могат да качва 3D съдържание от приложението на Sony (3D Creator) и през уеб галерията Oculus Medium. Поддръжката за 3D обекти от Poly библиотеката на Google е все още в процес на разработка. Нов Open Graph таг ще позволи на уеб разработчиците да накарат 3D съдържанието, което са публикували на своите сайтове да се появява в 3D, когато е споделено във Facebook. Какво означава всичко това за обикновения потребител? Най-вече ще виждате по-качествени 3D-изображения в своите newsfeed-и, коментира Георги Кацаров от . Ще можете също така да редактирате изображения чрез Facebook Spaces (социалната VR платформа на Facebook). От компанията обявиха, че в близко бъдеще ще се постараят да предложат 3D модели дори в още по-добро качество.  ", "date": "2018.03.04", "title": "Facebook разгръща поддръжката на 3D изображения"}
{"url": "https://www.actualno.com/society/prognoza-za-vremeto-4-mart-nedelja-news_662784.html", "text": "  Днес, 4 март, на много места ще вали дъжд, който с нахлуването на студен въздух от север-североизток, още преди обяд в Северна България ще се примесва и ще преминава в сняг. Ще духа слаб, в Дунавската равнина и източните райони – до умерен североизточен вятър. В сутрешните часове в Северна България остават условията за поледици и заледявания. Минималните температури ще са предимно между минус 3° и 2°, максималните ще са от около минус 1° в североизточните, до 15-16° в крайните югозападни райони. Такава е прогнозата за времето на Националния институт по метеорология и хидрология (НИМХ), съобщи дежурният синоптик Евгения Егова за Агенция \"Фокус\".  Атмосферното налягане е значително по-ниско от средното за март (947 hPa), но още преди обяд ще започне да се повишава. По Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват и преминават в сняг. Максималните температури ще са 4°-7°. Температурата на морската вода е 5°-6°. Вълнението на морето ще бъде 3 бала. Над планините ще бъде предимно облачно и мъгливо. Ще има валежи от дъжд, над около 1700 метра – от сняг. Ще духа умерен до силен вятър от запад-северозапад. Максималната температура на височина 1200 метра ще е около 5°, на 2000 метра – около минус 1°.\r\nОт следващата седмица ще има повече дъх на пролет и температурите ще отиват твърдо нагоре, макар и с повечко области, а на места и ще има слаби превалявания от дъжд. През нощта срещу вторник в Северозападна България може да се очаква и сняг. В началото вятърът ще бъде от изток-югоизток, слаб до умерен, в сряда - ще се ориентира от югозапад.    ", "date": "2018.03.04", "title": "Прогноза за времето - 4 март (неделя)"}
{"url": "https://www.actualno.com/moresport/diontej-uajldyr-uspja-da-zashtiti-titlata-si-makar-i-s-drama-video-news_662800.html", "text": "  Дионтей Уайлдър, който е сочен за една от най-големите заплахи за доминанта в тежка категория в професионалния бокс Антъни Джошуа, нокаутира Луис Ортис в десетия рунд и за седми път защити титлата си в тежка категория във версията на Световния боксов съвет (WBC). Двамата боксьори бяха непобедени на професионалния ринг до този мач, който се проведе в Ню Йорк, посочва БГНЕС.  В началните рундове боксьорите действаха по-предпазливо и 38-годишният кубинец имаше минимално преимущество, докато 6 години по-младия от него Уайлдър изчакваше грешки на съперника си и в петия рунд след неочаквана контраатака го изпрати на въжетата, но Ортис се спаси, тъй като това се случи 10 секунди преди гонга. Два рунда по-късно Ортис бе близо до предсрочна победа, след като нанесе серия от от разнообразни удари. Кубинецът обаче не съумя да нокаутира опонента си и изразходи много сили в този седми рунд, а след това Уайлдър успя да се съвземе. В десетия рунд той отново повали Ортис, но този път стори това в началото на частта и след това имаше достатъчно време, за да го довърши. Реферът спря боя след втория нокдаун в рунда. Американецът закръгли победите си на 40 (39 с нокаут), а кубинецът претърпя първо поражение след 28 успеха (24 с нокаут).    ", "date": "2018.03.04", "title": "Дионтей Уайлдър успя да защити титлата си, макар и с драма (ВИДЕО)"}
{"url": "https://www.actualno.com/balkani/makedonija-spira-dogovora-za-skulpturata-na-majka-tereza-news_662833.html", "text": "  В най-скоро време прекратяваме договора за строителството на скулптурната композиция, свързана с Майка Тереза в Скопие. Тя беше представена като дарение на индийския бизнесмен Субрата Рой, но всъщност целият финансов товар падна върху бюджета на македонската държава. Това каза македонският министър на културата Роберт Алагьозовски пред \"БИРН\", предаде БГНЕС.  \"Това дарение въобще не се реализира и всичко се стовари върху бюджета и гражданите. Тази композиция нарушава естетиката на площад \"Македония\", намалява свободното пространство, но в същото време е поредно доказателство за мегаломанията, която няма нищо общо с носителката на Нобеловата награда. Вече сме издали заповед за спиране на строителните дейности и преговаряме с изпълнителите за прекратяване на взаимоотношенията ни, за да няма допълнителни щети за бюджета. След това ще вземем решение и за окончателната съдба на този проект\", казва още Алагьозовски. Властите в Македония започнаха и фактическото премахване и демонтаж на обектите от проекта \"Скопие 2014\". Вече бяха премахнати няколко паметника, а основната магистрала и летището в столицата бяха преименувани от \"Александър Велики\" в магистрала \"Приятелство\" и \"Международно летище Скопие\". Проектът \"Скопие 2014\" започна при управлението на предишния премиер на Македония Никола Груевски. Този проект напълно промени центъра на Скопие, малкият площад в столицата бе осеян с паметници на герои от античността, а редица фасади, включително на правителствената сграда, превърнати в барок. Всички легендарни личности от ВМРО бяха поставени върху коне. Повечето от тях никога не са били виждани да яздят кон.\r\nСпоред различни изчисления \"Скопие 2014\" струва най-малко 700-800 млн. евро на македонските данъкоплатци.     ", "date": "2018.03.04", "title": "Македония спира договора за скулптурата на Майка Тереза"}
{"url": "https://www.actualno.com/actualno/putin-ne-e-osvobodil-bylgarija-news_662733.html", "text": "  Снимка с лика на настоящия руски президент Владимир Путин, на която пише: \"Путин – президентът – миротворецът\", всички хора и официални гости, решили да отдадат почит на героите, дали живота си за свободата на България на връх Шипка.    До снимката на Путин имаше знаме с надпис \"Воински съюз Васил Левски\", което ясно подсказва и кой е сложил първата снимка. А фактът, че това беше сторено точно на площада пред паметника Шипка и никоя официална институция не реагира, вече не само не възмущава, но и не учудва в България. Е, мен ме възмущава. Възмущава ме някакви помислили се незнайно защо за равностойни на опълченците от Шипка да правят безнаказано провокации. Путин е диктатор, който няма нищо общо с каквото и да е добруване на България и който категорично доказа що за стока е предвид действията си в Украйна и Сирия, който, между другото, се прегръща под път и над път с Ердоган и който спря \"Южен поток\" с изказване от Анкара в момента, в който стана ясно, че няма да му излезе сметката както си я е представял. А по времето, когато Руската империя ни помага решително да се освободим от турско иго, бащата на Путин даже не е бил жадно желание в погледа на дядо му.\r\nПутин, Т(р)ъ(м)п, Килъри и т.н. – никой от тях никога не правил нищо повече от това да защитава собствения си интерес, този на спонсорите си и тук-там и на народа си. Всички те единствено са ни освободили от илюзиите, че някой \"голям\" политик го е грижа за какъвто и да е идеал, още повече обединяващ хора от различни националности. А интересите на България може да ги защитаваме само ние и българските политици. Те, обаче, постоянно доказват, че са подлоги, защитаващи интереса само на тези, които ги употребяват. И всички знаем за какво се употребяват подлогите.   п.п.   ", "date": "2018.03.04", "title": "Путин не е освободил България!"}
{"url": "https://www.actualno.com/asia/kndr-predupredi-sasht-da-ne-provejda-voenni-uchenija-s-ujna-koreja-news_662795.html", "text": "  Северна Корея предупреди САЩ, че няма да моли за преговори и ще предприеме действия, ако в крайна сметка през април действително има съвместни военни учения на американски и южнокорейски части, предаде Reuters.  Севернокорейската новинарска агенция KCNA разпространи съобщение, според което ще има контрамерки на бъдещите учения, без да се уточнява какви ще са те, но с предупреждение, че САЩ \"сами ще носят отговорност\". КНДР предупреждава и, че военните учения ще навредят на затоплянето на отношенията с Южна Корея и на усилията да има мир на Корейския полуостров. На 23 февруари САЩ засили санкциите срещу Северна Корея, а сега Пхенян предупреди, че няма да откаже разговори с Вашингтон, но няма да седне на масата за преговори със задължителното американско условие да прекрати ядрената си програма. \"Няма да избегнем военният вариант, с който заплашва САЩ\", заяви високопоставен севернокорейски военен пред KCNA, визирайки думите на американския президент Доналд Тръмп, че може да се стигне до \"втора фаза\", което ще е \"много, много неприятно за целия свят\". Припомняме, че по време на Зимната олимпиада в Пьонгчанг Ким Чен Ун покани специален южнокорейски пратеник на разговори в Пхенян. Сеул планира да се отзове на поканата.  ", "date": "2018.03.04", "title": "КНДР предупреди САЩ да не провежда военни учения с Южна Корея"}
{"url": "https://www.actualno.com/america/florida-ne-posmja-da-naloji-moratorium-vyrhu-prodajbata-na-znakova-karabina-news_662803.html", "text": "  Сенатът на американския щат Флорида гласува срещу забраната за продажба на полуавтоматичната карабина AR-15, съобщи телевизия CBS. Именно с това оръжие 19-годишният Никълъс Круз разстреля миналия месец 17 души в училище в град Паркленд в същия щат, припомня БГНЕС.  По данни на телевизията първоначално Сенатът одобри поправката, която би означавала мораториум върху продажбата на карабината за срок от две години. Но само след няколко минути решението бе отменено след поименно гласуване. В крайна сметка срещу забраната гласуваха 21 сенатори, а за нея бяха 17 сенатори. В същото време Сенатът обсъди десетки поправки към проектозакон за засилване на сигурността в училищата и продажбата на оръжия. Окончателното гласуване е в понеделник, 5 март. Специално за карабината AR-15 излезе с много обширен материал, в който разказа как пушката се превърна в символ на неспособността на САЩ да се справи с контрола върху оръжията. AR-15 навлезе на пазара в САЩ през 2004 година и според редица експерти популярността ѝ стига космически висоти както заради културата на видеоигрите, така и заради настроенията за \"война срещу тероризма\".  ", "date": "2018.03.04", "title": "Флорида не посмя да наложи мораториум върху продажбата на знакова карабина"}
{"url": "https://www.actualno.com/america/amerikanski-general-rusnacite-ne-se-plashat-ot-otvetnite-ni-merki-news_662834.html", "text": "  Ответните действия на Вашингтон поради \"намесата\" в президентските избори от 2016 година не оказаха никакъв сдържащ ефект по отношение на \"противниците на Америка\", заяви ръководителят на киберкомандването на американската армия генерал Пол Накасоне. Той напомни как Русия е разпространявала дезинформация в социалните мрежи по време на кампанията.  \"Бих казал, че точно сега руснаците мислят, че нищо сериозно няма да се случи с тях. Те не се боят от нас\", каза генералът в Сената. Той също така определи Русия като най-развития в технологично отношение противник на САЩ в киберпространството. Американският президент Доналд Тръмп вече издигна кандидатурата на ген. Накасоне за шеф на Агенцията за национална сигурност. Ако Сенатът го одобри, генералът ще съвмести две длъжности – на ръководител на АНС и на киберкомандването на армията. Русия многократно беше обвинявана от Вашингтон за намесата си в президентските избори през 2016 година. В средата на февруари специалният прокурор Робърт Мълър, който води разследването по тези обвинения, повдигна обвинения срещу 13 руснаци и 3 руски компании. Според руските медии той нямал никакви доказателства за нарушения.\r\nКремъл също многократно отхвърли обвиненията. По думите на руския президент Владимир Путин вместо \"вопли в Конгреса\" на руската страна трябва да бъдат представени официални документи, свързани с т. нар. Списък на Мълър.     ", "date": "2018.03.04", "title": "Американски генерал: Руснаците не се плашат от ответните ни мерки"}
{"url": "https://www.actualno.com/analysis/analiz-naj-golemijat-vrag-na-putin-e-putin-news_662659.html", "text": "  На предстоящите президентски избори в Русия (18 март) има две сигурни неща. Първото – Владимир Путин ще спечели, като различните социологически проучвания му дават поне 70% подкрепа. Второто – че изборите няма да са честни и прозрачни, като всички предишни вотове.  Часовникът, обаче, тик-така за Путин – защото нарастващото недоволство и разбитите илюзии на все повече руснаци се увеличават и на следващите избори ще има земетресение. И преди сегашните избори честното политическо съревнование – това на идеи, е брутално ограничено. Най-големите руски медии са под директен контрол на Кремъл, а най-гласовитият му опонент до надпреварата. Въпреки това тези избори съвсем не са безпредметни – защото динамиката преди същинския вот разкрива променящата се природа на руското държавно устройство и това може с времето да се трансформира и в руската политика. Има нарастващо желание за промяна във всички сектори на руското общество, особено сред младите, които стават все по-организирани в исканията си с помощта на социалните мрежи. Конвенционалните руски медии са стриктно контролирани от държавата, но контролът в интернет не е такъв, особено сравнен с подобни деспотични режими като този на Путин – в Турция и в Китай. Развиващите се все по-бързо руски социални медии създават ново, \"хоризонтално\" общество, което разрушава \"традиционни\" културни и класови линии, но все още е в капана на \"вертикалната\" политическа система. Но младите активисти, посещаващи \"неразрешени\" протести в цяла Русия, организирани главно от Навални, са все повече и повече.\r\nТази пробуждаща се млада вълна ще създава все по-големи главоболия на Кремъл и ще е все по-трудно да бъде удържана. Тези млади хора не се страхуват и питаят дълбоко презрение към политическата класа, чието лице е Путин и която е на власт в Русия още преди да се родят.  Три години рецесия, свиващи се реални доходи и растяща корупция представляват стените на капана, който виждат точно младите руснаци – децата на XXI век. Все повече расте броят на историите в социалните мрежи на ученици, които се противопоставят на втълпяваните в училище догми на патриотизма и които предизвикват официалната пропаганда, защитавайки правото си да протестират.  Засега младото поколение в Русия е още твърде младо и безсилно, за да повлияе на политическия живот в страната. Но то ще е сериозен фактор на изборите през 2024 година. Кремъл добре знае това, но няма силата да убеди руското бъдеще, че е правилно един лидер да доминира живота в Русия доживот. Показателно е – почти 25% от завършилите висше образование в Русия търсят реализация навън.  Но не са само младите – мнозина в средната класа също не виждат в Путин бъдещето.Според проучване на ЕБВР, през 2010 година 60% от руснаците са били доволни от доходите си. процентът е драматично по-малък – само 20 на сто! Съгласно статистика на Сбербанк, доходите на средната класа в Русия през 2017 година са се увеличили само с 2%, а инфлацията – с 3%. Тази икономическа безперспективност се отразява и на политическата активност. Съгласно проучване на руския мозъчен тръст “Левада“, 89% от руснаците се чувстват безсилни да повлияят на управлението на държавата, а 60% не чувстват никаква отговорност за случващото се в Русия.\r\nТрансформация има и в руския политически елит. Краят на постсъветския патриотизъм, който го обедини около Кремъл след анексирането на Крим, е тук. През миналата година явно се забелязаха противоречия най-вече сред различните руски силови служби, а недоверието между \"всемогъщите\" руски държавни корпорации и \"технократите\" на Путин се задълбочава. Тази реалност е контрапункт на популярността и имиджа на Путин. Но преди сегашните избори липсва голямото послание на руския президент, с което той да блесне. Показателно е, че Путин два пъти отложи речта си пред Думата, в която трябваше да представи програмата си за следващия си мандат. А той, по конституция, трябва да му е последният. И ако се стигне до явно намерение за конституционна промяна, това само ще засили центробежните сили, които ще влияят решаващо на руските президентски избори през 2024 година – особено и що се отнася до перспективата за по-малко приходи от петрол, основно перо в руския бюджет и свиващ се икономически пай за олигархичната класа.\r\nПреди изборите през 2012 година, Путин обедини общественото мнение в Русия с антизападната си реторика и антиамериканските послания. Сега външнополитическите победи не топлят така, както преди 6 години. Руският президент вече гледа много повече на вътрешното поле и обещава реформи, специално в социалната сфера, което показва, че той добре разбира растящата умора в руското общество – от него! Проучване на \"Левада\" показа, че процентът на руснаците, които искат нормализиране на отношенията със Запада, вече е скочил до 24 на сто, след като преди само година беше едва 15 на сто. А 49% искат Русия да се изтегли изцяло от Сирия!\r\nВ началото на XXI век Путин успя да \"стъпи\" върху политическите свободи, защото доходите в Русия растяха бързо и стандартът на живот се подобряваше. Но сега това е невъзможно, защото изисква поне 4-5% растеж годишно. А реформите, които трябва да бъдат направени за такъв растеж, трябва да засегнат и политическото статукво. И точно то не е готово за тях.\r\nПутин ще спечели изборите сега. Но истинската му политическа битка започва след тях. И не е сигурно какъв ще е изходът ѝ.     ", "date": "2018.03.04", "title": "Анализ: Най-големият враг на Путин е Путин"}
{"url": "https://www.actualno.com/society/opasnost-ot-poledici-v-polovin-bylgarija-news_662788.html", "text": "  В почти половин България през днешния ден ще има опасност от поледици.  Справка на сайта на Националния институт по метеорология и хидрология (НИМХ) показва, че за 13 области има обявен жълт код за поледици и сняг. Предупреждението е в сила за областите Видин, Монтана, Враца, София –  област, Плевен, Ловеч, Габрово, Велико Търново, Търговище, Русе,  Разград, Шумен, Силистра. Във всички тези области прогнозата е за сняг, но поради по-топлото време той ще преминава в дъжд. От АПИ призовават шофьорите да карат внимателно предвид опасността от заледен път, както и да се следят актуалните прогнози за времето.   ", "date": "2018.03.04", "title": "Опасност от поледици в половин България"}
{"url": "https://www.actualno.com/viewpoint/deputatski-pozor-news_662652.html", "text": "  Четвъртък, 1 март, 2018 година. Безспорно паметна дата в политико-икономическия живот на България. Тогава, на съвместно заседание на две парламентарни комисии – енергийната и за сигурност и контрол на СРС, мнозина \"стожери\" на недотам новата България си показаха рогата.  Център на вниманието беше Гинка Върбакова – кандидат-купувач на българския бизнес на ЧЕЗ. Никой в нашата мила родина не вярва, че Върбакова всъщност би била истинският нов собственик на ЧЕЗ – и това на заседанието. Който е слушал, добре е видял и чул как Върбакова беше смачкана от депутати от БСП. При това по начин, който отвращава обикновените хора от българските политици. На челно място в етюда бяха Румен Гечев, фатално известен като министър на икономическото развитие по времето на Жан Виденов, когато фалираха двуцифрено число банки – но Гечев е професор (!!!), както и Славчо Велков, поредното ченге-милиционер с псевдоним Пеев в Държавна сигурност, наводнили България като наследство от Тато. Гечев се превърна в основното оръдие в момента, в който Върбакова попита как на 28 години Корнелия Нинова можа да си купи \"Техноимпекс\", а Велков я заяде заради неспазване на протокола на заседанието и даде да се разбере, че не Гинка била главната тема на събирането. И двамата не пропуснаха да кажат как тя няма право да обижда депутати. Ех, другари неандерталци. И Гинка, и всички ние имаме пълното право не просто да ви обиждаме, ами да ви псуваме ежедневно, ежечасно, ежеминутно. Правим го, да не се объркате нещо. Имаме, защото ние, гласоподавателите, сме ви работодатели. А вие, некадърниците, не само допускате, ами храните и отглеждате явления като Гинка. Затова се радвайте, че минавате само с неуважение, а не с павета по главите и тояги в мъд*те! Защото покрай 3 март фразата за камъньете и дървьете добива още повече актуалност.\r\nНе сте съгласни ли, господа народни представители? Ами спомнете си петък, 2 март. Тогава, когато уж опозицията се размрънка как сега трябва да дойдат депутатите в пленарна зала, защото енергийният министър Теменужка Петкова прекъсна отпуската си и успя да се яви там. В 12:00 часа, когато тя дойде, парламентът още работи \"по принцип\"! Но който следи пленарните петъци, когато традиционно е време за парламентарен контрол, знае, че от 240 депутати в зала идват 10-тина. Другите са айляк. Работодателите им, т.е. всички ние, какво би следвало да направим? У-вол-не-ни-еее! А за всички пропуснати такива дни то следва да е дисциплинарно. И не се изкупва вина с това, че все пак на 2 март зорлем се посъбраха депутати, за да проведат дебат за бъдещето на \"Белене\". Но пък беше доказано, че насила хубост става – специално за ТЯХ! С повечко \"насила\" и повечко хубост ще стане!   п.п. Същото се отнася и за чужди политици и политически фигури. Слагам това изрично уточнение предвид и съставяне на протоколи заради по-резки изказвания във Facebook срещу руския патриарх Кирил. Другари милиционери, когато поискате отново по-високи заплати, спомнете си, че и вие сте сред едни от най-псуваните в България - и с право!    ", "date": "2018.03.04", "title": "Депутатски (по)зор"}
{"url": "https://www.actualno.com/cite/pijte-studena-voda-v-golemi-kolichestva-pishete-si-ostavkata-i-ja-podajte-news_662802.html", "text": "  Това заяви въпроси депутатът от БСП и министър на икономическото развитие в кабинета на Жан Виденов Румен Гечев по сагата \"ЧЕЗ\".  Ако българското правителство не е знаело за тази сделка, да си подава оставката. Ако е знаело, пак да си я подава, беше тезата на професорът по микро и макроикономика, изказана пред Нова телевизия.   ", "date": "2018.03.04", "title": "Пийте студена вода в големи количества, пишете си оставката и я подайте"}
{"url": "https://www.actualno.com/showbusiness/vijte-kakvo-shte-hapnat-znamenitostite-na-oskar-ite-video-news_662794.html", "text": "  Тази вечер, малко преди полунощ българско време, ще започне церемонията по връчване на най-популярните награди за кино в света - \"Оскар\"-ите.  По традиция церемонията ще е особено бляскава, а приготовленията вървят под пълна пара. Вече са ясни и подробности по менюто, което се подготвя под вещото ръководство на шеф Волфганг Пък. Предвидени са 1500 пъдпъдъчи яйца, 300 паунда говеждо \"Миязаки\", 1400 бутилки шампанско.   Това, обаче, изобщо не е всичко, посочва Reuters. Ще има ордьоври - например морковени равиоли с трюфели, парфе от хайвер. Предвидени са и вегетариански менюта, включително и безглутенови ястия.\r\nЗа вечерята ще готвят 1000 готвачи, а се очаква да бъдат изпити 10 900 чаши вино от избата на Франсис Форд Копола.    ", "date": "2018.03.04", "title": "Вижте какво ще хапнат знаменитостите на \"Оскар\"-ите (ВИДЕО)"}
{"url": "https://www.actualno.com/cars/iznenadvashto-dostypen-e-pace-vtorijat-suv-na-jaguar-test-drajv-news_662839.html", "text": "      На външен вид новият Jaguar E-Pace изглежда като типичен представител на марката, носещ съвременните отличителни детайли, като широката радиаторна решетка и големите въздушни отвори в предната броня. Новите скосени фарове са разположени от двете страни на решетката, а L-образните светодиодни светлини изпъкват и през деня. В задната част правят впечатление масивните стойки, които обграждат силно наклоненото задно стъкло, покрито с голям спойлер. В капака на багажника изпъкват тесните светлини, познати от последните модели на Jaguar. В същото време компактният SUV се различава от по-големия си брат с аркообразния си покрив и късите надвеси на каросерията, благодарение на които Jaguar E-Pace наподобява повече на високопроходимо купе с пет врати, отколкото на суров всъдеход.      Кокпитът на Jaguar E-Pace прилича повече на кабина на изтребител, отколкото на салон на автомобил, като разбира се има пряка прилика с другите модели на марката. Воланът е с малък диаметър, обшит е с приятна за хващане кожа, а по трите спици има фини алуминиеви апликации. Светлината в салона е изцяло светодиодна. Пред погледа на водача е позициониран 12,3-инчовият дисплей с течни кристали, на който са изобразени електронният скоростомер и оборотомер. На върха на централната конзола се намира 10-инчовият сензорен екран на новата мултимедийна система, а под него са големите кръгли регулатори на климатичната система с малки монитори, показващи избраната температура. Бутоните за насочване на въздуха са разположени в линия. На централния тунел е селекторът за смяна на режимите на автоматичната трансмисия, който не е шайба, а традиционен лост.  Зад волана на новия Jaguar E-Pace могат да се настанят удобно хора с почти всякакво телосложение. По време на теста колата управляваха както висок 1,90 метра едър мъж, така и фина дама с елегантни мерки. Седалката на водача се регулира във всички направления, а воланът има широк интервал от настройки. Предните седалки са с отопление и са удобни, като задържат добре тялото на водача и пътника до него. Пакетът R-Dynamic предлага спортни седалки с изразени странични опори. Тясното задно стъкло не предоставя добър обзор назад, но камерата за заден ход компенсира този недостатък. Падащата линия на покрива ограничава пространството на втория ред седалки, но въпреки това там има достатъчно място над главите за пътници с височина до 1,90 м. Пространството за краката също е напълно достатъчно. Обемът на багажника е 577 литра, а със сгънати задни седалки достига 1234 литра. Потегляйки в града, първо изпробвах икономичния режим Eco. Дори и в него, колата реагира много бодро на педала на газта. В режим Comfort разликите са незначителни, но определено E-Pace вози по-меко. Най-много ми допадна режима Dynamic, в който таблото става червено, 2,0-литровият турбодизелов двигател с мощност 180 к.с. работи при по-високи обороти, а педалът на газта е много по-чувствителен. При плавно ускорение 9-степенната автоматична скоростна кутия неохотно превключва нагоре, а при рязко натискане на газта, сваля няколко предавки надолу. За още по-бързи реакции има пера от двете страни на волана за ръчна смяна на предавките. Дизеловият мотор има достатъчно тяга за да може E-Pace да спринтира пъргаво при старта от място, като в същото време ускорява динамично компактния SUV и при изпреварване. При спокойно шофиране разходът в смесен цикъл е в рамките на 7 литра на 100 км. Ако карате динамично, E-Pace може да харчи и над 10 л/100 км. Дори и при високи скорости, изолацията на шума е качествена и салона остава тихо. Чувствителният волан позволява да управлявате Jaguar E-Pace директно и дори спортно. Управлението е доста предсказуемо, въпреки че обратната връзка между предните колела и кормилото понякога е прекалено остра. Особено отчетливо това се усеща при високи скорости над 100 км/ч, когато и най-малката грапавост на пътната настилка се предава към ръцете на водача. Широката следа на автомобила допринася за стабилното пътно поведение в завоите и позволява да се вземат с висока скорост. На хлъзгава настилка система за задвижване на всички колела AWD разпределя автоматично тягата, така че колата да има сцепление с пътя. Опционалната система за векторно управление на тягата намалява недозавиването и при динамична езда в завои, компактният SUV доставя удоволствие от шофирането. Окачването е по-скоро стегнато и твърдо, но ако оборудвате E-Pace с опционалните адаптивни амортисьори, ще се насладите на доста комфортно пътуване. Новият SUV има завиден потенциал и извън пътя. Просветът от 20 см му позволява да се справи с лекота със снежната покривка, има и система за стръмно спускане и специален круиз контрол, позволяващ да се преодолеят сложни участъци с постоянна ниска скорост.   Дължина, мм: 4395\r\nШирочина, мм: 1984\r\nВисочина, мм: 1649\r\nМеждуосие, мм: 2681\r\nСобствено тегло, кг: 1843\r\nВместимост на резервоара, л: 56 Тип: 4-цилиндров редови с турбокомпресор\r\nРаботен обем, куб. см: 1999\r\nМаксимална мощност, к.с. при об/мин: 180 при 4000\r\nМаксимален въртящ момент, Нм при об/мин: 430 при 1750\r\nСкоростна кутия: 9-степенна автоматична Максимална скорост, км/ч: 205\r\nУскорение от 0-100 км/ч, секунди: 9,3\r\nСреден разход, л/100 км: 5,6\r\nВредни емисии СО2, г/км: 147\r\nБазова цена на модела, лева с ДДС: 79 870   Дължина, мм: 4370\r\nШирочина, мм: 1900\r\nВисочина, мм: 1605\r\nМеждуосие, мм: 2660\r\nСобствено тегло, кг: 1687\r\nВместимост на резервоара, л: 54 Тип: 4-цилиндров редови с турбокомпресор\r\nРаботен обем, куб. см: 1999\r\nМаксимална мощност, к.с. при об/мин: 180 при 4000\r\nМаксимален въртящ момент, Нм при об/мин: 430 при 1750 Скоростна кутия: 9-степенна автоматична Максимална скорост, км/ч: 200\r\nУскорение от 0-100 км/ч, секунди: 9,0\r\nСреден разход, л/100 км: 4,8 Вредни емисии СО2, г/км: 129\r\nБазова цена на модела, лева с ДДС: 85 750     ", "date": "2018.03.04", "title": "Изненадващо достъпен: E-Pace - вторият SUV на Jaguar (тест-драйв)"}
{"url": "https://www.actualno.com/football/futbolistyt-davide-astori-pochina-na-31-godini-news_662838.html", "text": "  Много лоша вест дойде от Италия преди днешните мачове в Серия А. Защитникът на Фиорентина е починал в хотела преди мача с Удинезе от 27-ия кръг на шампионата.  Бившият футболист на Милан е починал в съня си. Подробности не са известни на този етап. Астори е и бивш национал на Италия, като е записал 14 мача и 1 гол за \"Скуадра адзура\". Заради трагедията всички останали мачове от кръга са отложени, включително дербито Милан - Интер, което трябваше да се играе от 21:45 часа тази вечер.  ", "date": "2018.03.04", "title": "Футболистът Давиде Астори почина на 31 години"}
{"url": "https://www.actualno.com/society/osnovana-e-bylgarskata-pravoslavna-cyrkva-news_662801.html", "text": "  Днес, 4 март, преди 1148 години - през 870 година е обособена и провъзгласена като автономна Българската православна църква.  На Константинополския събор през 870 година, на нарочно заседание били взети исторически решения за нашия народ и неговото християнско бъдеще. Бил е разгледан въпросът дали нашата църква да принадлежи към Римската или към Константинополската катедра. Така по времето на управлението на св. княз Борис-Михаил Покръстител било решено, че Църквата в българските земи в бъдеще ще принадлежи към Константинополския патриархат и ще изпълнява своята мисия като неразделна част от Православната църква, но с вече автономен статут. Вероятно пръв български архиепископ е бил Георги, с титлата \"Доростолски\", а седалището му е било в тогавашната българска столица Плиска. С този статут БПЦ просъществува до 927 година, когато е признат рангът ѝ на патриаршия по времето на цар Симеон Велики, припомня БГНЕС.   ", "date": "2018.03.04", "title": "Основана е Българската православна църква"}
{"url": "https://www.actualno.com/asia/rusija-obvini-sirijskija-klon-na-al-kajda-v-opit-za-razpalvane-na-voenni-dejstvija-turcija-atakuva-news_662793.html", "text": "  Терористите от групировката \"Джебхат ан-Нусра\" (бел. ред. - ) подготвят провокация, за да обстрелят хуманитарен конвой на ООН и да обвинят за това правителствените сили. Това съобщи началникът на руския Център за помирение в Сирия ген. Юрий Евтушенко.  Генералът уточни, че провокацията се подготвя в град Дума, провинция Риф Дамаск. \"Терористите възнамеряват да обстрелят колоната с миномети и да обвиня за това правителствените сили (бел. ред. - )\", каза той. От страна на международната коалиция, водена от САЩ обаче, казват, че  Асад така и не е дал официално разрешение на конвоя да влезе в опасните  райони. Подстъпите към пропусквателния пункт на коридора се обстрелват от снайперисти. За целта терористите използват мрежа от подземни тунели. По-рано днес за времето от 09:35 часа до 11:10 хуманитарният конвой бе обстрелван четири пъти от стрелково оръжие. Ранени са трима местни жители.\r\nОтделно ген. Юрий Евтушенко съобщи, че екстремистите от същата групировка не са пускали жителите от Източна Гута по хуманитарния коридор. \"Пето денонощие се извършва информиране на гражданите на Източна Гута за координатите на хуманитарния коридор. Подготвена е цялата необходима инфраструктура за тяхното приемане. Но по вина на действащите тук въоръжени групировки, блокиращи достъпа на населението до хуманитарния коридор, никой от жителите не успя да напусне Източна Гута\", изтъкна Евтушенко.   Междувременно турски въздушни удари са убили най-малко 36 бойци на кюрдските милиции в северозападния кюрдски анклав на Африн, съобщи Сирийският център за човешките права.\r\nОглавяваните от кюрдите Сирийски демократични сили (СДС) потвърдиха, че техни позиции са били ударени от турската авиация, но не съобщи за броя на загиналите. Двуетажната сграда, където се намирали бойците, е напълно разрушена, съобщи кореспондентът на АФП. Сред развалините се виждали няколко изгорели автомобила.\r\nБазираният в Лондон Сирийски център за човешки права уточни, че ударът в Кафр Джана е третият поред за по-малко от 48 часа. В четвъртък и петък турските сили убиха други 18 бойци на СДС при боевете в други райони на анклава.   Турската армия започна операцията си срещу кюрдския анклав на 20 януари. Центърът твърди, че турските сили контролират над 20% от анклава.  ", "date": "2018.03.04", "title": "Русия обвини сирийския клон на \"Ал Кайда\" в опит за разпалване на военни действия, Турция атакува"}
