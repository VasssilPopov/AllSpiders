{"url": "https://www.actualno.com/crime/vyzmojno-li-e-mitio-ochite-da-izleze-na-svoboda-zaradi-prokuraturata-news_1373471.html", "text": "      Сериозни разминавания в обвинителния акт на Специализираната прокуратура срещу Димитър Желязков-Митьо Очите доведоха дотам съдът да го върне обратно, предаде \" \".      По думите на адвокат Захари Кирилов, който е един от защитниците на  Желязков и общо 12-те подсъдими, включително дъщерята на Очите  Станислава, съвсем скоро минават 8 месеца, в които държавното обвинение  трябва да вкара обвинителен акт в съда, който да бъде признат. Ако не  стане, задържаните в ареста трябва да бъдат пуснати.   Според информацията, не съвпадат сумите, които водената от Желязков организирана престъпна група искала от жертвите му - според различните показания. Освен това, не ставало ясно кога точно общинският съветник Пейо Янков се присъединил към групата. ", "date": "2019.09.07", "title": "Възможно ли е Митьо Очите да излезе на свобода заради прокуратурата?"}
{"url": "https://www.actualno.com/society/dva-dni-predi-9-septemvri-pametnikyt-na-syvetskata-armija-pak-nadraskan-news_1373484.html", "text": "      Паметникът на Съветска армия в центъра на София отново е надраскан, съобщиха очевидци за БГНЕС.      Случайни минувачи са забелязали драсканици, които най-вероятно са направени със спрей, в горната част на паметника, така че да бъде затруднено неговото почистване.   Това не е първият случай, в който Паметникът на Съветската армия става обект на подобна атака през последните години. По принцип българските официални власти винаги са осъждали тези действия, определяйки ги като вандалски.\r\nТози път инцидентът се случва в навечерието на 9 септември и на фона на между Русия и България относно ролята на Съветския съюз за освобождаването на народите от Централна и Източна Европа от хитлеро-фашизма.   Заглавна снимка:   ", "date": "2019.09.07", "title": "Два дни преди 9 септември - Паметникът на Съветската армия пак надраскан "}
{"url": "https://www.actualno.com/america/francija-s-po-specialna-pomosht-za-bahamskite-ostrovi-sled-bedstvieto-dorian-news_1373459.html", "text": "      Франция изпраща войски за подпомагане на пострадалите от урагана в „Дориан“ на Бахамсикет острови, се казва в съобщение на френското министерство на отбраната, цитирано от РИА Новости.      По-рано стана ясно, че жертвите на природната стихия са се увеличили до 43-ма души.   \"Министърът на отбраната на Франция Флоранс Парли обяви, че френската армия ще окаже помощ и подкрепа на жителите на Бахамските острови като част от европейското оперативно сътрудничество\", се казва в изявлението. В същото време Министерството на отбраната отбеляза, че отрядът ще бъде съставен от „няколко десетки войници, обучени да участват в операции за подпомагане“.\r\nФренският отряд, който заминава за Бахамските острови, се състои от „команден отдел на 33-и морски пехотен полк, инженерно звено на 17-ти парашутен инженерен полк, медицински екип, група механици и няколко превозни средства“. Първоначално отрядът е трябвало да участва в европейски спасителни учения на Карибските острови.   ", "date": "2019.09.07", "title": "Франция с по-специална помощ за Бахамските острови след бедствието \"Дориан\""}
{"url": "https://www.actualno.com/europe/v-germanija-hem-vijdat-ruskija-problem-sys-severen-potok-2-hem-ne-go-schitat-za-reshitelen-news_1373443.html", "text": "      Докато германският канцлер Ангела Меркел е на посещение в Китай, председателят на германския Бундестаг Волфганг Шойбле критикува изграждането на газопровода \"Северен поток 2\". Той направи това в авторска статия за в. Die Welt, предаде БГНЕС.      Според него \"пренебрегването на възгледа на нашите източни съседи не е най-добрият аспект на германската политика и Германия унищожи много от доверието на съседите си. Европейското обединение вече не е \"западноевропейски проект\"… За обща Европа ние всички носим  отговорност: в Берлин и Париж, както и във Варшава и Будапеща\",  пише Шойбле.   В същото време обаче председателят на германския Бундестаг не иска проектът да се саботира по странични пътища, защото от обща европейска гледна точка това няма да е разумно решение.\r\nЗа в. \"Райнише пост\" министър-председателят на провинция Северен Рейн-Вестфалия Армин Лаше, който е от ХДС, се изказа в полза на по-тясно сътрудничество с Русия. Той заяви: \"Някога в напрегнатата обстановка през 70-те години, по време на Студената война, имаше начин да говорим с една тоталитарна комунистическа система. Това трябва да е възможно и сега. Ние се нуждаем от Русия по много въпроси в света\".  Армин Лаше се срещна в Дюселдорф с бившия канцлер Герхард Шрьодер, който е неизменна част от ръководството на \"Северен поток\". Шрьодер вижда Лаше като възможен бъдещ германски канцлер. \r\nГазопроводът \"Северен поток 2\" трябва бъде напълно готов в края на  годината.  Той няма да минава като другите газопроводи през Полша или  Украйна, а директно през Балтийско море. Германското правителство се  надява чрез \"Северен поток 2\" да получи газ на по-изгодни цени.  Германският външен министър Хайко Маас твърди, че газопроводът е важен  не само за Германия, \"но и за цяла Европа\". Освен това германският  канцлер Ангела Меркел настоява за запазване на транзита на газ през  Украйна.   Газопроводът се изгражда от руски и европейски компании под  ръководството на руския концерн \"Газпром\". Участник в проекта е  Wintershall - дъщерното дружество на германския концерн BASF. САЩ и  някои европейски страни като Полша критикуват Германия и се страхуват от  по-голяма зависимост от руския газ. Списание Spiegel напомня, че  по-рано тази година Ричард Гренел дори заплаши със санкции, а лидерът на ХДС и наследник на  Меркел - Анегрет Крамп-Каренбауер, разкритикува действията на САЩ.  \"Това не е най-добрият начин партньорите и приятелите да се заплашват  взаимно със санкции\", каза тя пред списание \"Международна политика\".     ", "date": "2019.09.07", "title": "В Германия хем виждат руския проблем със \"Северен поток 2\", хем не го считат за решителен"}
{"url": "https://www.actualno.com/europe/pozitivni-mejdunarodni-reakcii-na-razmjanata-na-zatvornici-mejdu-rusija-i-ukrajna-news_1373475.html", "text": "      ООН оценява позитивно проведената в събота между Русия и Украйна, заяви за РИА Новости заместник-генералния секретар на световната организация Фархан Хак.      С размяната в Киев се върнаха моряците от задържаните от Русия в Керченския проток украински военни кораби, както и режисьорът Олег Сенцов. В Москва обаче отиде Владимир Цемах, боец от проруските сепаратисти и ключов свидетел по делото за свалянето на малайзийския Boeing над Украйна. Това предизвика негативната реакция на Холандия - най-засегнатата от свалянето на самолета държава, с най-много загинали граждани.\r\n\"От известно време искахме този въпрос да бъде решен. Така че това, което се случи, е позитивно\", заяви Хак.\r\nПрезидентът на САЩ Доналд Тръмп също приветства размяната като потенциална стъпка към мир. \"Русия и Украйна току що размениха голям брой затворници. Много добри новини. Вероятно това е първата гигантска стъпка към мира. Поздравления на двете държави!\", написа Тръмп в Twitter.  По-рано и специалният американски пратеник за Украйна Кърт Волкер също заяви, че се надява размяната да доведе до още подобни, с което намекна за възобновяване на примирието и пълно прилагане на мирното споразумение, подписано между Русия и Украйна в Минск през 2015 година. ", "date": "2019.09.07", "title": "Позитивни международни реакции на размяната на затворници между Русия и Украйна "}
{"url": "https://www.actualno.com/europe/zakana-djonsyn-da-ide-na-syd-ako-ne-se-syobrazi-s-shansa-za-novo-udyljavane-na-brexit-news_1373467.html", "text": "      Британски депутати, сред които и изгонените от Консервативната партия, подготвят съдебно дело, ако премиерът Борис Джонсън откаже да поиска отлагане на Brexit, съобщава БГНЕС.      Законът, изискващ премиерът Джонсън да поиска удължаване на датата, в която Лондон ще напусне ЕС, трябва да получи одобрението на кралицата, след като беше гласуван и от двете камари на парламента. Но министър-председателят заяви, че \"по-добре да бъде мъртъв в канавка, отколкото да поиска отлагане\".   Сега депутатите се подготвят заедно с екип юристи за съдебно дело, за да бъде наложен принудително законът в случай на необходимост. Въпреки че правителството вече каза, че ще се съобрази със закона, Борис Джонсън заяви, че той го задължава само \"на теория\" да пише на Брюксел с искане за отлагане на датата на Brexit.\r\nThe Daily Telegraph съобщи, че премиерът е заявил, че \"искането за още едно удължаване е нещо, което аз никога няма да направя\", с което е подсилил спекулациите, че ще се опита да намери вратичка.  Какви са възможностите пред Борис Джонсън?\r\n1. Да пренебрегне закона – Борис Джонсън заяви, че няма да съобрази с инструкциите на парламента и да поиска удължаване на чл. 50. Но ако не намери вратичка в закона, това може да го доведе в съда и да раздели още повече партията му   2. Да подаде оставка – Борис Джонсън може да подаде оставка в тактически ход да се върне отново, като позволи на лидера на опозицията Джереми Корбин да отиде в Брюксел и да поиска удължаване, преди да се съгласи на предсрочни избори, които Джонсън се надява, че ще спечели. Анализатори обаче отбелязват, че това е рисковано и няма гаранция, че кралица Елизабет II ще номинира Корбин за временен лидер. Тактиката може и да се провали, ако избирателите дадат доверието си на Лейбъристите.    3. Друг закон – премиерът може да се опита да си осигури предсрочни избори, като прокара „закон от един ред“, в който се казва, че ще има избори, въпреки предишното решение на парламента. Тогава ще е необходимо обикновено мнозинство за приемането му, но има и риск депутатите да приемат поправки, които променят датата на изборите\r\n4. Вето от ЕС – ако премиерът е принуден да иде обратно в Брюксел за да иска удължаване на датата за напускане, няма гаранция, че ЕС ще приеме искането му. Всички 27 държави-членки на ЕС трябва да са съгласни на това, така че просто Борис Джонсън трябва да убеди една от държавите да наложи вето. ", "date": "2019.09.07", "title": "Закана Джонсън да иде на съд, ако не се съобрази с шанса за ново удължаване на Brexit"}
{"url": "https://www.actualno.com/society/novinite-naj-vajnoto-za-denja-7-septemvri-news_1373485.html", "text": "              На 10 септември вечерта, пред Сметната палата в София Инициатива \"Правосъдие за всеки\" организира първия от поредица протести срещу кандидатурата на Иван Гешев за главен прокурор. Гешев си остана единственият кандидат за поста.   Единственият известен потенциален конкурент за поста на главен изпълнителен директор на Световната банка беше бившият британски финансов министър Джордж Осборн, но той е избрал да не се кандидатира, според Reuters. Сред хората, които бяха разменени, са арестуваните миналия ноември в Керченския проток 24-ма украински моряци и главният редактор на РИА \"Новости - Украйна\" Кирил Вишински. Там е и украинският режисьор Олег Сенцов.    За Русия отпътуваха 12 помилвани от украинския президент Владимир Зеленски руски граждани. Украинската служба за сигурност потвърди, че Владимир Цемах, боец от проруските сепаратисти и ключов свидетел по делото за свалянето на малайзийския Boeing над Украйна, също е част от размяната. Новината обаче не беше посрещната добре от Холандия, която беше държавата с най-много загинали при свалянето на пътническия самолет. Турция е все по-уверена, че германският автомобилен производител Volkswagen ще построи завода си в страната, след \"изключително позитивна\" среща между висш представител на компанията и турския президент Реджеп Ердоган. Това пише днес турският вестник Sabah, като цитира три свои източника. Според информация на Нова телевизия новата ЕК ще има двама изпълнителни заместник-председатели Франс Тимермас със специален сектор \"Климат\" и Маргрете Вестагер с \"Дигиталиазация\". Предвижда се за комисар по отбрана да бъде избран бившият говорител на комисията - Маргаритис Схинас от Гърция.   Британски депутати, сред които и изгонените от Консервативната партия, подготвят съдебно дело, ако премиерът Борис Джонсън откаже да поиска отлагане на Brexit. За втори пореден уикенд жители на село Владо Тричков се готвят да излязат на протест и да блокират пътя София – Мездра. Причината е до болка позната – липсата на вода в селото. Протестът ще се проведе утре, 8 септември, като започва от 16:00 часа, а блокадата на София - Мездра ще е между 17:30 и 18:30 часа. Григор Димитров твореше, Даниил Медведев печелеше – така накратко може да бъде описан полуфинала между двамата, който остави будни хиляди българи в петъчната нощ. За съжаление, българинът остана на една крачка от големия финал на последния за годината турнир от Големия шлем, след като загуби в крайно оспорван мач с резултат, който не отговаря на показаното – 6:7 (5), 4:6, 3:6. ", "date": "2019.09.07", "title": "Новините: Най-важното за деня, 7 септември"}
{"url": "https://www.actualno.com/asia/turcija-testva-uspeshno-nov-vid-bojna-raketa-video-news_1373454.html", "text": "      Успешно изпитание на първата си крилата ракета с бойна глава направи Турция. Това става ясно от пост в Twitter на турския министър на промишлеността Мустафа Варанк.        Ракетата SOM-B2 (Stand-Off Missile) крилата ракета въздух-земя с турбореактивен двигател, проектирана да  бъде използвана срещу тежко отбранявани наземни или морски цели. В проведеното изпитание тя поразява бетонен бункер.\r\nSOM-B2 е може да поразява цели на разстояние от над 250 километра.   ", "date": "2019.09.07", "title": "Турция тества успешно нов вид бойна ракета (ВИДЕО)"}
{"url": "https://www.actualno.com/bgfootball/anglija-sprja-na-4-gola-vyv-vratata-na-bylgarija-news_1373465.html", "text": "       л   даде всичко от себе си, но то не беше достатъчно на \"Уембли\", където   Англия без да блести особено вкара 4 безответни гола във вратата на   Пламен Илиев за крайното 4:0 в петия мач на \"лъвовете\" в квалификациите   за Евро 2020.      Красимир Балъков изненада Гарет Саутгейт в началото  на мача, като  подреди своите в 5-4-1 и изтегли Георги Сърмов в центъра  на отбраната.  Англия трудно достигаше до положения, но получи сериозна  помощ от  дефанзивната линия в 23'. Тогава Сърмов върна към Илиев, а той  подари  топката на Стърлинг. Той се ориентира бързо в ситуацията, подаде  на  Кейн, а нападателят вкара безпроблемно.   В самото начало на  второто полувреме Вандерсон изпусна златна  възможност да отбележи, а в  ответната атака в 47' Рашфорд беше препънат  от Бодуров в наказателното  поле и Кейн реализира от дузпа - 2:0. В 53'  пък защитникът на ЦСКА  подари топката на \"трите лъва\" дълбоко в  собствената половина, Кейн  напредна в наказателното поле и подаде на  Стърлинг, който засече на  празна врата - 3:0.\r\nВ 72' резервата Кристиан Димитров избута Кейн  в наказателното поле, а  нападателят на Тотнъм с второто си точно  изпълнение от дузпа реализира  своя хеттрик, оформайки крайното 4:0.  Националите  на България имаха 3 много добри въможности за гол в  мача, но две бяха  изпуснати от Вандерсон, докато пряк свободен удар на  Попов беше отразен  чудесно от Пикфорд.\r\nТака резултатът от 2009 година се повтори,  след като и тогава Англия  удари България с 4:0. Що се отнася до  класирането в група А, \"трите  лъва\" са с пълен актив от 9 точки и голова  разлика 14:1. След 5  изиграни мача и едва 2 точки на последно място е  селекцията на Красимир  Балъков.         ", "date": "2019.09.07", "title": "Англия спря на 4 гола във вратата на България"}
{"url": "https://www.actualno.com/politics/opitva-li-agencija-pik-da-provali-pyrvija-septemvrijski-protest-sreshtu-ivan-geshev-news_1373478.html", "text": "      На 10 септември вечерта, пред Съдебната палата в София Инициатива \"Правосъдие за всеки\" организира първия от поредица протести срещу кандидатурата на Иван Гешев за главен прокурор.      В свое в официалната Facebook страница на събитието обаче има предупреждение, че \"от агенция ПИК са заявили преди седмица протест и шествие под наслов \"Марш за законност\", с обявена цел \"в защита разделението на властите\" и по нашия обичаен маршрут\". Протестът, организиран от ПИК, трябва да мине пред Съдебната палата.   Заради това, \"Правосъдие за всеки\" публикува програмата и новия маршрут на протеста. Ето ги и тях:\r\n1. 18:00 часа - митинг и речи пред Съдебната палата.  2. 19:00 часа - начало на Марша за правосъдие по маршрут бул. Витоша\" - бул. \"Патриарх Евтимий\" - Попа - бул. \"Васил Левски\" - Софийски университет - площад \"Народно събрание\" (около 20:15 часа) - речи.\r\nПрипомняме, че вчера, 6 септември, в Деня на Съединението безпрецедентен брой български медии се обединиха срещу практиката на ПИК да удря с гнусни материали обществени и политически фигури. Позицията можете да прочетете ! ", "date": "2019.09.07", "title": "Опитва ли агенция ПИК да провали първия септемврийски протест срещу Иван Гешев?"}
{"url": "https://www.actualno.com/sofia/asfaltyt-pyrvo-blago-v-prikazkata-na-gerb-no-ne-i-v-knjajevo-video-news_1373458.html", "text": "      И тази година, последна в третия мандат на кметската емблема на ГЕРБ Йорданка Фандъкова, беше белязана от повече активност по големи инфраструктурни проекти в София. При обявяването на кандидатурата си за четвърти мандат, три свои приоритета, единият от които е \"работа в кварталите\".      Филм, с дължината на кинопродукция, показва колко работа има да бъде свършена в Княжево. А авторите му казват следното: \"Заснети са абсолютно всички улици в този столичен квартал. От кадрите, които са повече от час става ясно, че всички улици са в окаяно състояние и че поддръжката им е спряла от години. Създадена е страница във Facebook \"Да спасим Княжево\", в която е публикуван този филм,  плод на много часове труд на гражданите. От гражданската група заявяват, че до дни ще имат и нов филм, който ще е на друга тема и се надяват да пожъне същия успех\".\r\n\"Решили сме да направим публично достояние как от район Витоша подържат квартала в последните повече от 10 години\", заявиха от \"Да спасим Княжево\".    Припомняме, че кмет на района е зам.-председателят на СДС Теодор Петков. Само преди седмица на показ бяха извадени негови доста интересни имотни сделки - припомнете си какви в ! Както и на евроизборите, на местните избори ГЕРБ и СДС вече обявиха съюз - в пресконференция, на която нямаше журналисти. А какво каза Бойко Борисов за имотното минало на Петков - вижте в ! ", "date": "2019.09.07", "title": "Асфалтът - първо благо в приказката на ГЕРБ, но не и в Княжево (ВИДЕО)"}
{"url": "https://www.actualno.com/europe/jurnalist-prizova-mateo-salvini-da-se-samoubie-news_1373455.html", "text": "      Журналист от Италианското обществено радио допусна, че има големи шансове крайнодесния лидер Матео Салвини да се самоубие, съобщиха италианските медии. Обществените радио и телевизия RAI започнаха разследване на изявленията на журналиста Фабио Санфилипо, а публикацията му във Facebook вече е премахната.      Санфилипо публикува коментарите си след като Салвини, лидер на крайнодясната \"Лига\", изтегли подкрепата на партията си за правителствената коалиция с Движение \"5 звезди\" през август, уточнява БГНЕС.\r\n\"Вие се обесихте, ще загубите 20-25% от подкрепата си и знаете ли какво? Какво ли ще направите? Нямате работа, не можете да правите нищо, не сте и депутат, загубихте и поста си на министър\", цитира вестник \"Ла Република\" думите на журналиста във Facebook.   \"Вярно е, че сте в парламента (Салвини е сенатор), но с живота, който сте свикнал да водите, след 6 месеца ще се застреляте\", допълва журналистът. \"Съжалявам за дъщеря ви, тя ще се възстанови с времето\", пише още Санфилипо.  Политическият опонент на Салвини, лявоцентристката Демократическа партия, която замени \"Лига\" в новото коалиционно правителство, защити крайнодесния лидер.\r\n\"Такива атаки срещу Салвини са сериозни и неприемливи\", заяви Мишел Анзалди, член на изпълнителното бюро на партията. Матео Ренци, бивш ляв премиер на Италия също се намеси в защита на Салвини. \"Минимално количество респект трябва да бъде показвано\", заяви той и допълни, че \"някой, на който му се плаща с парите на италианците, трябва да се засрами, че приканва към самоубийство опонентите си.\r\nЖурналистът се защити: \"Ако се налагаше, щях да напиша това послание отново, но без да споменавам детето\".     ", "date": "2019.09.07", "title": "Журналист призова Матео Салвини да се самоубие "}
{"url": "https://www.actualno.com/sofia/manolova-s-pyrva-po-seriozna-ataka-kym-fandykova-news_1373421.html", "text": "      Имам един въпрос към госпожа Фандъкова - защо процедурата за почистване на София, за избор на сметопочистващи фирми, се провежда сега, една година по-рано преди да изтече договорът на вече наетите фирми и какво се случва с обещанието да има общинско предприятие, което да поддържа чистотата в града? Това каза кандидатът за кмет на София Мая Манолова, предаде БГНЕС.      \"Няма обяснение защо след като договорите на сметопочистващите фирми изтичат след една година през август следващата година, поръчката се прави сега. Това е поръчка за близо половин милиард лева, за 5 години, което ще прехвърли и мандата на следващия кмет. Наистина нямам обяснение защо това се прави сега. Също така е и притеснително, че едно от важните обещания, дадени на старта на предния мандат – да бъде създадено и стабилизирано общинско дружество, което да се грижи за чистотата, не беше изпълнено. Имам своите предположения, но отговорът трябва да го даде този, който е открил процедурата, а именно столичният кмет г-жа Фандъкова\", каза Манолова   Мая Манолова и доброволци днес, 7 септември, стартираха събирането на подписи в Южния парк.\r\n\"Започваме неслучайно от Южния парк, защото превръщането на София в чиста и зелена столица ще бъде мой приоритет, основен приоритет в моята за програма за управление на София, което включва освен поддържането и разширяването, и създаването на нови паркове, но също така и поддържането и облагородяването на междублоковите пространства\", каза Манолова.  Манолова ще представи програмата си на 17 септември - Денят на София. \"Ще поканя медии, след това ще я оставя отворена до старта на предизборната кампания, за да могат столичани да я допишат, да я поправят, да направят своите предложения\", каза тя. ", "date": "2019.09.07", "title": "Манолова с първа по-сериозна атака към Фандъкова"}
{"url": "https://www.actualno.com/society/pak-protesti-na-tema-shte-ni-otkradnat-decata-news_1373449.html", "text": "      В няколко големи и по-малки български града днес, 7 септември, имаше протести по темата \"права на децата\", съобщава БНР. Става въпрос за София, Бургас, Варна - в Сандански, Пловдив, Ямбол и Благоевград са планирани автопоходи, а в Русе автошествие до Дунав мост. Причината са плановете за промени на общо 27 закона.      В столицата протестът беше пред Народното събрание и доведе до блокада на бул. \"Цар Освободител\". В Бургас млади семейства с деца протестираха против Стратегията за  детето, която според тях \"управляващите прокарват чрез изменения в  наредби и нормативни актове\".   \"Управляващите казаха, че стратегията за детето е спряна, но в същото време гласуваха изменения в 29 нормативни акта, които са пряко свързани с нея\", каза Бисер Русенов от Организацията за закрила на българските граждани, която е инициатор на протеста.\r\nПротестиращите са против да има сексуално образование в ранна детска възраст и готвят голям протест в София в края на месеца. А във Варна тръгнаха да искат от Конституционния съд да ги защити от това нормалните семейства и приемните са с еднакви права, а деца се отнемат от родителите и по анонимни сигнали на съседи. Протестното шествие премина през централната част на града покрай общината, където хората оставиха детски играчки и продължиха до офиса на норвежкото консулство в морската столица.  Междувременно от социалното министерство разпространиха позиция, че се противопоставят на \"неверните твърдения\" в публичното пространство по повод промените в законодателството в областта на закрилата на детето, които влизат в сила от първи януари и че те са с подкрепа на децата и техните семейства.\r\n\"В действащите от 2006 г. текстове, които регламентират основанията за настаняване на дете извън семейството, няма промяна. Както досега, така и след 1 януари 2020 г., подобна временна мярка за закрила ще може да бъде предприета единствено с решение на съда, при това само в много крайни случаи на насилие, неглижиране и нарушаване на интереса на детето (склоняване към проституция, просия, трафик). Социалните работници и полицията извеждат деца от семействата им само ако животът и здравето на детето са застрашени\", гласи основата на .    ", "date": "2019.09.07", "title": "Пак протести на тема \"ще ни откраднат децата\""}
{"url": "https://www.actualno.com/sofia/vodata-za-tri-sela-pri-svoge-mejdu-obshtinata-i-dyrjavata-news_1373431.html", "text": "      За втори пореден уикенд жители на село Владо Тричков се готвят да излязат на протест и да блокират пътя София – Мездра. Причината е до болка позната – липсата на вода в селото. Протестът ще се проведе утре, 8 септември, като започва от 16:00 часа, а блокадата на София - Мездра ще е между 17:30 и 18:30 часа .      Преди седмица хората излязоха на протест, но поне досега, по думите им, не виждат никакви разумни обещания за решаване на проблема. А основното им искане е следното – да имат сигурен и добър достъп до вода.   Местната власт, в лицето и на Община Своге, посочва, че причината за водния режим е безводието в региона, но мнозина не приемат това обяснение. Протестиращи напомниха, че зам.-кметът на Своге Илия Богданов е обещал изчистване на водоизточник \"Сълзица\" над Ромча и евентуално изграждане на резервоар, което хората считат за недостатъчно. Те питат защо Владо Тричков не се присъедини към водопровод на \"Софийска вода\" и дават пример как село Габровница е било свързано с ВиК Враца. И не вярват, че дори сега не може да бъде осигурена вода, като казват, че в каптажа при село Реброво, където също страдат от проблеми с водата, всъщност има вода.\r\nОще преди седмица опита да поговори с кмета на Владо Тричков – Иван Николов, но той обяви, че няма какво повече да каже по въпроса извън публично известното. Николов не пожела да коментира как точно се определя коя махала в селото да е в режим, за колко време, къде се публикуват съобщения кога ще има водоноски и дали хората научават в разумен срок за идването на водоноска, както и дали е имало заплахи от негова страна към протестиращи хора. А кметът на Община Своге Емил Иванов се оказа в отпуск – припомнете си в каква репутация има той!  Няма въведено бедствено положение, въпреки че във вилната зона, намираща се на 300 метра над центъра на селото и в квартал Клисура няма вода от 2 месеца. В Ромча вода в  някои части има само нощем. В центъра на селото също не достига водата, оплакват се протестиращи хора. Отговорът на отговорните власти Днес, опита да поговори с г-н Богданов и с инженер Валери Вълков от техническата служба на ВиК Своге – дали свързване на Владо Тричков към \"Софийска вода\" е решение на проблема. Специално искахме да разберем има ли предварителен проект за кандидатстване на Община Своге за еврофинансиране на проект за връзка с надежден водоизточник и изграждане на цялостна ВиК инфраструктура в селото, тъй като такава липсва. Успяхме да разговаряме само с г-н Богданов, който беше категоричен, че основната причина за проблемите е безводието – всички аварии по резервоари и водопроводи вече били отстранени, а такива имало преди. Ще има режим, докато засушаването продължава , каза той и уточни, че водният режим не е пълен – когато притокът към резервоарите е достатъчно голям, водата се пуска .        По въпроса с присъединяването на Владо Тричков към \"Софийска вода\" г-н Богданов обясни, че това е отговорност на държавата и че в кризисна ситуация не това не е първостепенна задача за решаване, както и да се кандидатства за еврофинансиране за проект за изграждане на ВиК структура. По думите му, държавното дружество ВиК София-област трябва на първо място да каже , както и съответната водна асоциация, която като експерт, заедно с общината, да постави пред МРРБ въпроса за ВиК проект и еврофинансирането му. \"Едно са исканията на хората, друго са реалните възможности\", заяви зам.-кметът на Своге.\r\n\"Това, което държавата направи, е резервоарът в квартал \"Козарника\" на Своге да бъде пуснат в експлоатация, което ще позволи нормално водоснабдяване на града и прилежащите квартали\", добави Богданов. По думите му, Община Своге може да заложи бюджет от догодина за ремонт на резервоарите над квартал \"Ромча\" и над Владо Тричков, за да бъдат разширени обемите му. \"Не можем да хванем всички поточета – някъде тече някакво поточе и ако го хванем, решаваме проблема. Не е толкова елементарно\", посочи зам.-кметът на Своге.\r\nНа изричен въпрос как кметовете на отделните села – Владо Тричков,  Реброво и Томпсън обявяват график за идване на водоноски , г-н Богданов  каза, че те го правят чрез съобщения на видни места – например пред  съответния най-посещаван магазин в селото, на центъра на селото, освен  това ходели по къщите и казвали. Той каза и, че досега не е получавал  сигнали за оказван натиск специално от Иван Николов върху протестиращи,  такива сигнали не били идвали и в Община Своге.\r\n\"Хората имат право да изразяват мнението си – всичко е в рамките на закона\", подчерта Илия Богданов. Той обаче заяви, че досега протестиращи не са идвали да говорят с него или с Община Своге, макар да са били канени, а са тръгнали директно на протест. Това е тяхно право, живеем в демокрация, каза Богданов и уточни, че вратите му са отворени за диалог. \"Съпричастни сме и правим всичко възможно да облекчим положението в този кризисен период\", твърди зам.-кметът на Своге.\r\nПротестиращи в Томпсън обаче се заканват, че ще стигнат до гражданско неподчинение и ще съдят Община Своге по Закона за отговорността на държавата и общините за вреди - защото има вода, но поради \"професионални ремонти\" тя не стига до хората в селото.    ", "date": "2019.09.07", "title": "Водата за три села при Своге - между общината и държавата"}
{"url": "https://www.actualno.com/velikotarnovo/pametnik-vyv-veliko-tyrnovo-shte-napomnja-za-deloto-na-general-sava-mutkurov-snimki-news_1373439.html", "text": "      В празничния ден на Съединението на Източна Румелия с Княжество България, извършено преди 134 години, в старата столица бе открит паметник на един от неговите родолюбиви дейци - генерал Сава Муткуров, родом от Търново . Паметникът е посветен на героя, изправил гърдите си на бойните полета пред изригващия огън и оловото на враговете, за да имаме днес привилегията да се радваме на наследството, което ни е оставил, заедно с другите родолюбиви българи и войници – обединена България .       Сава Муткуров е първия български генерал и единствения български офицер, получил орден „За храрост“ I степен. Като майор, той участва както във Временното правителство, провъзгласило Съединението, така и в защитата на това свято дело по време на Сръбско-българската война (1885 г.), командвайки сражението при Цариброд и настъплението към Пирот. Издържа на трудности и лишения с устойчивост, равна на саможертва в името на патриотичния дълг. Преди това е военен деец и командир на рота в Руско-турската война (1877 – 1878 г.). След Съединението е регент на Княжество България (7 септември 1886 г.  – 14 август 1887 г.) и военен министър (20 август 1887 – 4 февруари 1891). Умира на 15 март 1891 г. в Неапол, едва на 38 години. Погребан е в църквата „Свети Спас“ в София. Прекият наследник на генерал Сава Муткуров, г-н Александър Кирков и неговата съпруга Параскева, дариха за изграждането на паметника бюст на техния родственик , който са съхранявали повече от 60 години. Така, те допринесоха за запазването на паметта за героя, неговата бойна слава и родолюбива дейност за следващите поколения. каза в официалното си слово за откриването на паметника проф. Георги Камарашев - заместник-кмет на община Велико Търново и председател на Инициативния комитет. Той благодари на кмета на Велико Търново, инж. д-р Даниел Панов за оказаната всестранна подкрепа – морална, материална и административна, за изграждането на паметника. Проф. Камарашев подчерта, че церемонията е започнала с Муткуров марш , чиито ноти са били открити от Венелин Иванов - член на Инициативния комитет.   Заупокойна молитва и освещаване на паметника отслужи Великотърновският митрополит Григорий.      Кметът на община Велико Търново Даниел Панов връчи Старопрестолни грамоти на инициативния комитет „Сава Муткуров” и дарителят Александър Кирков.    Г-н Кирков изрази своята признателност към Велико Търново, върнало славата на неговия родственик. Той сподели за трудните времена, когато служители на Държавна сигурност нахлули в дома им и задигнали сабята на генерала и отличията му, които роднините повече не видели. Бюстът бил върху гроба на генерала, но през 50-те години на XIX век бил свален. Семейството съумяло да го опази, без да подозира колко е ценен. Въпреки това, с радост го дарило за инициативата на търновци. Александър Кирков призова младите хора да се интересуват повече от историята на героите като неговия прадядо, дали много за България.\r\nВенци и цветя бяха поднесени от кмета на Велико Търново, депутати, представители на институции и сдружения, общественици и граждани.    Бюстът на генерал Сава Муткуров е изработен от карарски мрамор от известния италиански скулптор Винченцо Йераче, любимец на тогавашния папа Лъв XIII. Авторът става известен благодарение на скулптора Денислав Сираков, открил надпис по време на реставрацията. Бюстът на генерал Муткуров е поставен на пиадестал в парк „Марно поле“.  ", "date": "2019.09.07", "title": "Паметник във Велико Търново ще напомня за делото на генерал Сава Муткуров (СНИМКИ) "}
{"url": "https://www.actualno.com/europe/velikobritanija-syjali-che-iran-objavi-start-na-obogatjavane-na-uran-news_1373428.html", "text": "      Великобритания нарече решението на Иран да стартира отново ядрените си центрофуги \"изключително разочароващо\", съобщи АФП.      \"Тази трета стъпка назад от ангажиментите на страната съгласно споразумението за ядрената програма е изключително разочароваща в момент, когато ние и нашите европейски и международни партньори работят усилено за деескалация на напрежението с Иран\", се казва в изявление на британското външно министерство, цитирано от БГНЕС.   Въпросните центрофуги работят за обогатяване на уран. Техеран твърди, че вече ползва по-модерни центрофуги спрямо тези, които ползваше преди ядреното споразумение.\r\nСъщевременно американският министър на отбраната Марк Еспер заяви, че не е изненадан, че Иран е включил ядрените си центрофуги, за да увеличи запасите си от обогатен уран – поредното нарушение на споразумението за ядрената програма на страната от 2015-та година, от което САЩ се изтеглиха през май.  \"Те го нарушаваха, нарушаваха споразумението за неразпространение много години, така че не е изненада, че иранците ще гонят това, което толгова години са възнамерявали\", заяви Еспер след разговор с френския си колега Флоранс Парли. Парли повтори призивите на Франция \"Иран да се придържа към споразумението от Виена\" и допълни, че \"ние ще продължаваме да полагаме дипломатически усилия в тази насока. Трябва да продължим!\". ", "date": "2019.09.07", "title": "Великобритания съжали, че Иран обяви старт на обогатяване на уран"}
{"url": "https://www.actualno.com/bgfootball/futbolni-prognozi-za-bitkata-anglija-bylgarija-news_1373457.html", "text": "      Селекцията на Англия приема България в пореден мач от група А на европейските квалификации за предстоящото през 2020 първенство на Стария континент. Срещата се очаква със свити сърца у феновете на \"лъвовете\", а в следващите редове ще се опитаме да разгадаем развоя на битката на \"Уембли\", предстовяйки ви няколко за мача, който е с начален час 19:00:       Краен резултат: 1/1 – първо/краен резултат\r\nАнгличаните винаги са се славили като един от най-силните селекции, що се отнася до квалификации. В първите си два мача островитяните сломиха с 5:0 Чехия и 5:1 Черна гора, като бяха безспорно по-добрият отбор. Класата на нашия национален отбор няма да притесни „трите лъва”, които ще имат превес и в двете полувремена. Коефициент: 1,40.      Хари Кейн да отбележи поне два гола Лидерът в атаката на „трите лъва” – Хари Кейн, ще се опита да накаже родната защита и да продължи да снове голове по европейските терени за националния си отбор. Стрелецът на Тотнъм успява да се открои срещу защити, подобна на нашата, а липсата на игрова практика в някои от нашите играчи ще позволи на Кейн да си „разиграва коня” фриволно на „”Уембли”. Коефициент : 3.55      Англия да води с поне два гола разлика до почивката    Вярвам, че селекцията на Гарет Саутгейт няма да „бави” много България, като опитите за попадения ще стартират още от първата минута. Вярвам, че за 45 минути родните „лъвове” няма да могат да издържат на темпото и агресията от Англия и съвсем логично ще допуснат две попадения през първото полувреме.\r\n7777.bg ни предоставя коефициент от 2,55 за този залог, който смятам, че е напълно уместен. Винаги може да се опита и европейския хендикап за второ полувреме, като там ставката е 2,04. Корнери за България – над 2,5   Въпреки ограничените шансове на България за победа в срещата си мисля, ча „лъвовете” ще опитат да сломят опонента на контраатака. Именно точно този вероятен стил за игра ще предразположи за остри нападения по крилата, които е възможно да доведат до няколко ъглови удара за нашия тим. Tова ме навява на мисълта, че е възможно да има поне три корнера в сметката на българския тим. Коефициент – 2,23 коефициент.  ", "date": "2019.09.07", "title": "Футболни прогнози за битката Англия - България"}
{"url": "https://www.actualno.com/europe/izchezna-podvodna-observatorija-ot-dynoto-na-baltijsko-more-news_1373362.html", "text": "      Немска подводна обсерватория, използвана за събиране на научни данни, изчезна от дъното на Балтийско море, съобщава Центърът за океански изследвания GEOMAR. Станцията е била поставена на морското дъно през декември 2016 година в забранена за корабоплаване зона в района на крайбрежието на Германия. Стойността й е около 300 000 евро, предаде БГНЕС.      Липсата на съоръжението била забелязана на 21 август, когато то спряло да изпраща данни. Към мястото, където се намирала станцията, били изпратени водолази, които вместо нея открили само останки от кабелите, по които се предавали данните.   Специалистите изключват версията подводната обсерватория да е била отнесена от течението или унищожена от морски животни, тъй като двата ѝ блока тежат съответно 520 и 220 кг.\r\nМестната полиция е започнала разследване и призовава гражданите, които са видели необичайна активност в района на 21 август, да се обърнат към властите.    ", "date": "2019.09.07", "title": "Изчезна подводна обсерватория от дъното на Балтийско море "}
{"url": "https://www.actualno.com/society/sedmichna-prognoza-za-vremeto-za-9-15-septemvri-news_1372884.html", "text": "      В над цялата страна ще има слънчево време. На места облачността ще е променлива, но валежи не се очакват. Максималните температури ще са между 22 и 31 градуса.      В облачността ще остане променлива, но в времето ще бъде ясно и слънчево. Максималните температури ще са между 22 и 30 градуса.\r\nВ времето остава без промяна. \r\nПрез лятото все още ще е при нас - със слънчево време и без валежи. Максималните температури ще са между 21 и 30 градуса.   ", "date": "2019.09.07", "title": "Седмична прогноза за времето за 9-15 септември"}
{"url": "https://www.actualno.com/dobrich/dobrich-se-pokloni-pred-geroite-ot-dobrichkata-epopeja-news_1373437.html", "text": "      Общественици и граждани се поклониха днес пред героите в Добричката епопея. На днешния ден преди 103 г. победоносният ход на Трета българска армия и конницата на ген. Иван Колев носят освобождението на Добрич. Септември 1916 г. е белязан с прогонването на нашествениците – румънци, руснаци и сърби от Южна Добруджа.       В знак на признателност към героите Добрич е обявен за Град на българската бойна слава.   Заупокойна света литургия и панихида за загиналите воини бяха отслужени във Военно гробище – музей, където са погребани загиналите в боевете край Добрич.\r\nДългогодишният уредник на Военното гробище и в момента главен експерт в Министерството на отбраната Радослав Симеонов разказва пред за Добричката епопея: \"Боевете от Добричката епопея са сред най-емблематичните сражения в нашата военна история. Това е битка, която решава изхода на цялата Добруджанска кампания. От развоя ѝ зависи на чия страна ще е крайният успех във войната. Много е било важно нашите войници да удържат срещу десетократно превъзхождащ ги противник. Защото в противен случай противникът ще стигне до Варна, която по това време е била вече незащитена, а това би компрометирало успеха при Тутракан.\r\nТъй като Тутракан пада на 5-6 септември и при евентуален пробив на фронта при Добрич тази победа би се обезсмислила. Да не забравяме, че по това време България води война на два фронта. Докато част от българската армия воюва в Чеганската операция на Македонския фронт, където съглашенците умишлено предприемат офанзива, за да облекчат румънското нашествие към Добруджа, ние преминаваме в настъпление, въпреки, че Трета българска армия, която воюва тук, е по-малочислена от противника. Това е противно на всички правила и логика в хода на военните действия. При Тутракан по-малобройна е армията, която обсажда крепостта, отколкото румънската армия, която е вътре в крепостта. Което е немислимо в световната история, това е удивителен подвиг, който говори за славата на българския войник. Затова казват, че Одринската операция не е случаен успех по време на Балканската война. По ирония на съдбата същите полкове, които воюват при Тутракан, са воювали и при Одрин\".     ", "date": "2019.09.07", "title": "Добрич се поклони пред героите от Добричката епопея"}
{"url": "https://www.actualno.com/curious/dneven-horoskop-za-8-septemvri-news_1372934.html", "text": "       Овен       Днес няма да имате равни на себе си. Имате желание за състезание, но трудно ще намерите участници за него. Заложете на спокойствието. Телец Тази неделя подходете с внимание и любов към семейните проблеми. Липсата на критика ще ви даде много повече. Бъдете доброжелателни.   Близнаци Днес е денят ви за пълно отпускане. Очакват ви наситени и пълноценни часове. Излезте с приятели и създайте красиви спомени. Рак     Тази неделя  ще започне нов период за вас. Всичко ще е видимо, както преди, но дните ви ще се изпълнени с любов и лекота. Лъв Тази неделя се насладете на миговете с вашите любими същества и им помогнете с нещо. Денят е подходящ и за дълга разходка в случай, че сте сами. Дева Тази неделя настроението ви ще се подобри от странични фактори. Оставете на другите да се погрижат за това да прекарате добре.   Везни Тази неделя може да сте малко разсеяни, но пък достатъчно приказливи. Важното е да сте сред хора, които ви приемат такива каквито сте. Скорпион Тази неделя ще ви вълнуват въпроси, свързани с личния ви живот. Не притискайте човека до вас само защото сте се събудили пълни с ентусиазъм. Тези въпроси се решават с трезва глава, а не импулсивно. Стрелец Денят е подходящ за книга и усамотение, но ако усетите прилив на сили запазете ги, ще ви потрябват. Любовта ще ви изненада приятно вечерта. Козирог    Тази неделя не злоупотребявайте с надеждите, които другите имат за вас. Направете всичко възможно, за да оправдаете доверието, което ви е гласувано. Водолей Тази неделя не се страхувайте от работа. Щом не ви се почива използвайте ефективно деня, за да се подготвите за работната седмица. Риби Тази неделя се опитайте да хванете, колкото се може от красивия момент, който ви очаква. Бъдете искрени и раздаващи се. ", "date": "2019.09.07", "title": "Дневен хороскоп за 8 септември "}
{"url": "https://www.actualno.com/dobrich/kmetyt-na-dobrich-se-kandidatira-za-vtori-mandat-news_1373429.html", "text": "      Кметът на Добрич Йордан Йорданов обяви решението си да се кандидатира за втори мандат. През следващите дни ще представи програмата, листата и екипа си. Тогава ще стане ясно и на подкрепата на кои политически сили ще разчита. След много срещи със съграждани съм взел своето решение да се кандидатирам за нов мандат като кмет на община град Добрич, обяви Йорданов.      На предишните местни избори Йорданов спечели убедително срещу изкаралата един мандат като кмет на Добрич от НДСВ и още два от ГЕРБ Детелина Николова.   При встъпването си в длъжност Йордан Йорданов няма 29 години и е най-младият кмет на областен град в България, както и най-младият в историята на Добрич. Преди него за най-млад кмет на Добрич се считаше първият, застанал начело на града в следосвобожденска България - Стефан Баев, който при избора му за кмет е едва 29-годишен. ", "date": "2019.09.07", "title": "Кметът на Добрич се кандидатира за втори мандат"}
{"url": "https://www.actualno.com/balkani/propadna-opityt-za-podpisvaneto-na-pytna-karta-po-kipyrskija-vypros-news_1373354.html", "text": "      Близо едноседмичната мисия на спецпратеника на ООН Джейн Хол Лют в Кипър завърши неуспешно. След шест кръга консултации и неформална съвместна среща в петък вечерта в Никозия, лидерите на двете кипърски общности не успяха да се споразумеят за техническото задание, което трябва да формира основата за възобновяване на преговорите по Кипърския въпрос, съобщи БНР.      Макар че Джейн Хол Лют напусна Кипър в петък вечерта без желания резултат – съгласуван текст на техническото задание, тя изрази надежда, че двамата кипърски лидери ще успеят да насърчат ефективен диалог. „През седмицата имахме сериозни дискусии, които бяха много фокусирани. Това е непрекъснато усилие и двамата лидери са решени да продължат този процес”, посочи тя в изявлението си след последната неформална среща.   „Няма разочарование, не се отказваме от надеждата, процесът е в ход“, допълни президентът на Кипър Никос Анастасиадис. „Страните са съгласни, че усилията за завършване на заданието ще продължат”, бе позицията на лидера на кипърските турци Мустафа Акънджъ.\r\nСлед неуспешните усилия за постигане на съгласие и въз основа на доклада, който Джейн Хол Лют ще му представи, сега генералният секретар на ООН Антонио Гутериш трябва да вземе решение за начина, по който ще се движи процедурата.  Своеобразни „консултации” започва турският външен министър Мевлют Чавушоглу, който пристига в събота в окупираните територии. Официалните му срещи с представители на политическото ръководство на кипърските турци са в понеделник. ", "date": "2019.09.07", "title": "Пропадна опитът за подписването на пътна карта по кипърския въпрос "}
{"url": "https://www.actualno.com/starazagora/ljatno-kino-na-antichnija-forum-v-stara-zagora-news_1373376.html", "text": "       за добро настроение на българския игрален филм организират на Античния форум Международният младежки център и Регионална библиотека \"Захарий Княжески\".      Лентата е отпреди 45 години (1974), неин режисьор е Иванка Гръбчева и е по сценарий на Братя Мормареви. Оператор е Яцек Тодоров, автор на музиката - Петър Ступел, художник на постановката - Костадин Русаков.   Още в годината на премиерата си филмът получава втора награда на фестивала във Варна, Голямата награда „Златен Пелайо“, Награда на Съюза на писателите-кинематографисти, Наградата на ЮНЕСКО, Наградата на Испанския национален център за детско-юношеско кино в Хихон.    ", "date": "2019.09.07", "title": "Лятно кино на Античния форум в Стара Загора "}
{"url": "https://www.actualno.com/asia/palestinski-mladeji-sa-bili-ubiti-kraj-ivicata-gaza-news_1373374.html", "text": "      Силите за сигурност на Израел са застреляли двама палестински тийнейджъри по време на протести по границата на Ивицата Газа, предаде Reuters, цитирана от агенция \"Фокус\".      Убитите младежи са били на възраст от 14 и 17 години, като освен тях, има и десетки ранени от стрелбата.   След инцидента няколко снаряда бяха изстреляни от Ивицата Газа към Израел, като Тел Авив е отвърнал с бомбардировки по цели на групировката Хамас. Говорител на израелската армия коментира, че по време на инцидента на границата е имало повече от 6000 демонстранти, някои от които са хвърляли петролни бомби и експлозиви по силите за сигурност. Той отказа да коментира смъртта на младежите.    ", "date": "2019.09.07", "title": "Палестински младежи са били убити край Ивицата Газа"}
{"url": "https://www.actualno.com/society/kategorichno-osyjdame-pornografskija-kompromat-na-pik-zajaviha-ot-aej-bylgarija-news_1373414.html", "text": "      Асоциацията на европейските журналисти (АЕЖ - България) категорично осъжда порнографския компромат, публикуван от сайта \"Пик\", и обявява инициатива, целяща да ограничи финансирането на подобен тип “журналистика”. Това пишат в позиция от Асоциацията, изпратена до медиите, във връзка с , насочени към личността на кандидата за кмет на София от \"Демократична България\" арх. Борислав Игнатов и неговата годеница. Припомняме, че публикуваните от \"Агенцията\" снимки на половинката на Игнатов засягат не просто самата нея, а уронват по принцип смисъла на човешкото достойнство.       \"Въпреки че политическите лица се ползват с по-ниска степен на защита на личния живот, има граници, които не бива да бъдат преминавани, а въпросният материал е далеч отвъд тях. Той обаче засяга не само политическа фигура, а лице, за което се твърди, че е свързано с него и което не е политическа или обществена личност, тоест ползва се с пълна защита на неприкосновеността на личния живот.\r\nОсвен че цели да унижи и опозори конкретни хора, деянието е опасно за цялото общество тъй като въпросният материал, чиято автентичност е непроверена и съмнителна, е публикуван като компромат по повод предстоящите местни избори и има за цел да повлияе на предизборните нагласи\", казват от АЕЖ.     \"В случая не е налице никакъв обществен интерес, който да може по какъвто и да е било начин да оправдае публикуването на изображенията.\r\nТова далеч не е първият случай на грубо погазване на етичните и професионалните стандарти от страна на въпросното издание, ползващо се с благоразположение на политици и представители на съдебната власт.\r\nАсоциацията на европейските журналисти настоява за отговорност от политическите субекти, покровителстващи \"Пик\". Сайтът се е превърнал в официоз, засипващ с компромати всички критици на властта. И този процес не е едностранен. Не е вярно, че позитивното отношение на сайта към управляващите е израз на свободната воля на собствениците на сайта. Съществуват данни за финансова мотивация от управляващите към сайта, който разпространява клевети и порнографско съдържание.    Според публикуваната информация на сайта за договорите с политически партии, сключени по време на кампанията за изборите за Европейски парламент, клиенти на \"Пик\" са четири политически партии – ГЕРБ, \"Атака\", ВМРО и НФСБ. Към момента на сключването на договорите и четирите са част от управляващата коалиция.\r\nВ същото време съществуват данни, че договори за обслужване с \"Пик\" сключват държавни и общински институции – най-често през посредници.   АЕЖ – България призовава институциите, които имат или са имали договор с този сайт, да направят тази информация публична и да преосмислят споразуменията. АЕЖ ще започне да събира и публикува информация за това кои институции насочват пари на данъкоплатците към подобен сайт.\r\nСъщият призив отправяме и към организациите и частните компании. Уверете се, че ваша реклама не попада по какъвто и да е начин там, защото не би било добра атестация пред клиентите ви да видят продуктите ви край порнографско или клеветническо съдържание.    Призоваваме институции, организации, политически партии и други да се присъединят към инициативата #БезПорноЖурналистика, като изпратят съобщение на bezporno@aej-bulgaria.org. С изпращането на съобщение субектите се ангажират, че няма да рекламират в сайтове и други медии, разпространяващи клевети и компромати.\r\nВместо да подкрепяме порно журналистиката, можем да помогнем на безСпорните професионалисти в сектора. От години АЕЖ работи за тази цел – създаване на общност от журналисти, които вярват в професионалните стандарти и на подходяща среда, в която да работят\", уточняват още в позицията си от АЕЖ - България. ", "date": "2019.09.07", "title": "Категорично осъждаме порнографския компромат на \"Пик\", заявиха от АЕЖ-България"}
{"url": "https://www.actualno.com/politics/kristalina-georgieva-izglejda-e-edinstvenijat-kandidat-za-upravitel-na-mvf-news_1373343.html", "text": "      Бившият български еврокомисар Кристалина Георгиева се очаква да бъде единственият кандидат за , тъй като крайният срок за номинации изтече вчера, 6 септември, а изглежда няма повече кандидати, предаде Reuters.      Единственият известен потенциален конкурент за поста на главен изпълнителен директор на Световната банка беше бившият британски финансов министър Джордж Осборн, но той е избрал да не се кандидатира, посочват източниците на Reuters според БГНЕС.   Британският премиер Борис Джонсън първоначално поиска подкрепа за Осборн да оглави МВФ. Но висш източник на правителството на Великобритания потвърди в петък, че Великобритания сега подкрепя Георгиева, която беше номинирана от страните от Европейския съюз. Сега тя има реална възможност да поеме ръководството на базираната във Вашингтон кредитна институция в началото на октомври.\r\nПо традиция, управител на МВФ обикновено става европеец, докато Световната банка се оглавява от американец. Досегашният ръководител на МВФ Кристин Лагард беше номинирана за председател на Европейската централна банка (ЕЦБ).  Съгласно правилата за избор на нов ръководител на МВФ, членовете на Фонда могат да предлагат номинации до 6 септември. След това директорският борд на институцията се събира и интервюира кандидатите, а победителят ще бъде избран на 4 октомври. Интересен минус при кандидатурата на Георгиева е, че тя не е под 64-годишна възраст, каквото е изискването за да станеш ръководител на МВФ - всъщност е 2 години по-възрастна, но правилото лесно може да бъде пренебрегнато.\r\nГеоргиева би поела властта в момент, когато търговската война между САЩ и Китай заплашва глобалния икономически растеж и натискът на финансовите пазари нараства върху уязвимите страни, включително Аржентина, която Фондът спаси миналата година с кредитна програма от 57 милиарда долара - най-голямата, предоставяна досега.    ", "date": "2019.09.07", "title": "Кристалина Георгиева, изглежда, е единственият кандидат за управител на МВФ"}
{"url": "https://www.actualno.com/politics/karajancheva-se-symnjava-dali-v-prezidentstvoto-poznavat-pravilnika-na-parlamenta-news_1373382.html", "text": "      „Изказванията на президента винаги следват една линия. Това са неща, които той говори в продължение на 2 години и половина. В началото, когато го видях в парламента, се зарадвах, че може би нещо се е променило в отношенията на президента към институциите, но виждам, че няма нищо такова. Той отново сложи разделителни линии”.      Това каза в ефира на предаването „Тази събота” по bTV председателят на Народното събрание Цвета Караянчева относно , в която имаше критики по отношение на властта.   Според Караянчева в словото на държавния глава си проличало, че от институцията на Президентството не познавали правилника за работа на Народното събрание.\r\nКонкретно – за позицията на Радев, че премиерът Бойко Борисов следва да идва в парламента по-често, Караянчева отговори, от това има нужда единствено, когато има въпроси относно за общата политика на правителството. По въпросите за конкретни политики отговаряли ресорните министри и вицепремиери.  Караянчева защити и позицията на правителството относно бюджетния излишък и противопоставянето на държавния глава, който смята, че трябва да има санкция: „Бюджетен излишък има, защото правителството работи. Това са неща, които не са изгодни да се казват. Този излишък отива към всички общини и дава възможност да се направят инфраструктурни проекти, да се промени градската среда. Правителството отпуска постановления, за да се насочат средствата не само към кметове на ГЕРБ, а към всички общини, защото българи живеят навсякъде”.\r\nПредседателят на Народното събрание настоя, че средствата се насочват не само към кметове на ГЕРБ, а към всички кметове в страната, без значение от партийната им принадлежност.   Днес Караянчева е гост на Фестивала на българския бит и култура „Бъдеще с традиции – Кърджали 2019 г.“    „Току-що една дама ме спря и каза: „Вдигайте пенсиите”. Това са проблеми на живия живот. Но аз ѝ обясних, че на практика инвестициите, които идват в България, отворените работни места, повишаването на заплатите и възможността в хазната да влязат повече средства от данъци, ще даде възможност да се вдигне и нейната заплата и живот и здраве и нейните деца, които са навън, които не са в Кърджали, да се върнат в България, за да могат да се реализират тук”.\r\nПопитана за предизборната надпревара за София, Караянчева каза, че кандидатът на ГЕРБ – Йорданка Фандъкова, е изключително подготвена, с 10-годишен опит зад гърба си. ", "date": "2019.09.07", "title": "Караянчева се съмнява дали в президентството познават правилника на парламента"}
{"url": "https://www.actualno.com/help/kazanlyshki-uchitel-se-nujdae-ot-pomosht-za-svoeto-lechenie-news_1373395.html", "text": "      Даниела Драгиева, дългогодишен учител в Основно училище \"Чудомир\" в град Казанлък, се нуждае от нашата помощ, съобщи порталът .      На 20 август 2019 по време на екскурзия в Швейцария Даниела Драгиева получава сърдечен пристъп. Независимо от бързата реакция на медици, Драгиева изпада в кома за около 10 дни. В момента се намира в Университетска болница в Женева, Швейцария. Жената вече е в съзнание, свалена е от командното дишане, но все още е в тежко състояние.\r\nРоднините на Даниела искат да я приберат обрано в Казанлък, където ще могат да полагат необходимите грижи за последващото лечение.\r\nЗа целта обаче им трябват средства, с които те не разполагат. Към момента е уредено след транспортирането на Даниела от Швейцария, да бъде приета в МБАЛ \"Д-р Христо Стамболски\", където временно да е под медицинско наблюдение.  Даниела Иванова Драгиева е родена на 1 октомври 1964. Тя е начален учител в ОУ \"Чудомир\" с над 25 години стаж и класен ръководител на няколко поколения ученици. Дарителската смета в помощ на Даниела Драгиева е в Обединена българска банка /ОББ АД/ на името на нейния брат Руси Иванов Драгиев:       Банка:         Обединена българска банка\r\nIBAN:          BG81UBBS80021086604440\r\nBIC:            UBBSBGSF\r\nТитуляр:     Руси Иванов Драгиев ", "date": "2019.09.07", "title": "Казанлъшки учител се нуждае от помощ за своето лечение"}
{"url": "https://www.actualno.com/analysis/turcija-i-volkswagen-sa-vse-po-blizo-do-sporazumenie-za-avtomobilnija-zavod-news_1373392.html", "text": "      Турция е все по-уверена, че германският автомобилен производител Volkswagen ще построи завода си в страната, след „изключително позитивна“ среща между висш представител на компанията и турския президент Реджеп Ердоган. Това пише днес турският вестник Sabah, като цитира три свои източника.      Миналата седмица агенция Reuters съобщи, че двете страни водят преговори за данъчната ставка на автомобилите, за да приключат сделката за повече от 1 милиард евро.    , който също обмисля като място за инвестицията си и България, не е обявил финалното си решение, но източници, близки до преговорите твърдят, че мнението във Volkswagen е в полза на инвестиция в Турция и компанията е съвсем близо до тази стъпка.\r\nЕрдоган и високопоставен представител на германската компания са преодолели повечето от проблемите по време на срещата си тази седмица, е казал турски източник, запознат с преговорите. Източник от Volkswagen е съобщил, че Ердоган е разговарял с главния изпълнителен директор на компанията Хърбърт Дис.  „Имаше дребни проблеми, като данъчните ставки на колите, които ще се продават. По време на срещата е било постигнато почти цялостно споразумение“, е заявил турският източник. „Ако не се появи проблем в последната минута, инвестицията ще бъде направена в Турция“.\r\nБГНЕС уточнява, че при покупката на автомобил в Турция се заплаща специална такса, която варира от 45% до 60% за двигатели с кубатура до 1.6 литра. Тази такса се увеличава до 100-110% за двигатели до 2 литра. Високите данъци върху по-големите автомобили ограничават и купувачи, и производители да се ориентират към по-малки мотори. Колите с двигатели под 1.6 литра съставляват 96% от пазара на нови автомобили в Турция през 2018 година. Източник заяви пред вестник Sabah, че Турция се опитва да намери нова формула, за да отговори на притесненията на Volkswagen, без да поставя в неравностойно положение останалите автомобилни производители.\r\nПо време на визитата си в Анкара в четвъртък, чешкият премиер Андрей Бабиш заяви, че Фолксваген прави голяма инвестиция в Турция. „Чухме, че прави голяма инвестиция в Турция“, бяха думите на Бабиш на пресконференция с президента Реджеп Ердоган.       Втори източник от Volkswagen твърди, че остава да се изчистят само дребни въпроси, предимно върху данъчната ставка. Очаква се споразумение да бъде постигнато до няколко седмици, като заводът ще бъде построен в западната част на провинция Маниса, е казал същият източник.\r\n„Няма повече проблеми около обмислянето дали инвестицията да бъде направена в Турция. Решението ще бъде обявено съвсем скоро, след като направим финалните договорки“, е заявил втори турски източник.\r\nПрез ноември 2018 година автомобилният производител обяви намеренията си да построи нов завод в Източна Европа, в който ще бъдат произвеждани и моделите Шкода Karoq  и Сеат Ateca. От тогава предположенията къде ще се намира новият завод непрекъснато бяха първа новина в редица медии.\r\nПървоначалният списък на компанията за потенциален домакин включваше пет държави, но в последствие списъкът беше съкратен до Турция и България като най-вероятни локации. В много  публикации се твърди, че планира да построи завод, в който ще се произвеждат няколко марки автомобили, в Турция. Германските медии дори написаха, че Катар, който притежава 17% дал в компанията, е поискал бордът на директорите да избере Турция. Германската провинция Долна Саксония, акционер във Volkswagen, също е подкрепила това искане, твърди още турското издание.\r\nSabah пише, че Турция има по-голям шанс да бъде избрана заради редица фактори, които ръководят плановете за инвестиции в автомобилостроителната индустрия, като квалифициран персонал, капацитет на фирми-подизпълнители, логистични решения, цялостен размер на пазара и възможностите за износ към съседни държави.      Sabah уточни, че се планира инвестицията да бъде в размер от 1.3 милиарда евро до 2 милиарда евро. Новият завод ще осигурява работа на 5000 души. Очаква се той да започне производство през 2022 година и да бъде едно от най-важните производствени съоръжения в региона. ", "date": "2019.09.07", "title": "Турция и Volkswagen са все по-близо до споразумение за автомобилния завод"}
{"url": "https://www.actualno.com/asia/iran-e-zadyrjal-chujdestranen-tanker-za-kontrabanda-na-gorivo-v-persijskija-zaliv-news_1373398.html", "text": "      Иранските власти твърдят, че са арестували кораб, превозващ 284 000 литра контрабандно дизелово гориво в Персийския залив, и са задържали 12-членния му екипаж, граждани на Филипините, съобщи агенция ISNA, цитирана от БГНЕС.      През последните три месеца, Иран задържа три търговски плавателни съда в Ормузкия проток – стратегически воден път, свързващ производителите на суров петрол в Близкия изток с ключовите световни пазари.   Предполагаемият арест на плавателния съд става в момент на ескалиращо напрежение в Персийския залив. САЩ лобират сред съюзниците си за започване на патрули в района, целящи да увеличат сигурността на техните кораби в лицето на наричаната от Вашингтон „иранска заплаха“. ", "date": "2019.09.07", "title": "Иран е задържал чуждестранен танкер за контрабанда на гориво в Персийския залив"}
{"url": "https://www.actualno.com/chronicles/rodena-e-glorija-gejnyr-news_1372447.html", "text": "      Глория Гейнър е родена на 7 септември 1949 г. в Нюарк, Ню Джърси. Баща ѝ бил музикант и свирел в нощни клубове. Братята ѝ пеели в госпъл-група, но тя и най-малкият ѝ брат не били допуснати в нея.      Известна е найй-вече с хитовете си от диско епохата „I Will Survive“ (1979), „Never Can Say Goodbye“ (1974), „Let Me Know (I Have A Right)“ (1980) и „I Am What I Am“ (1983).   В началото на кариерата си участва в джаз/поп групата „Soul Satisfiers“ (60-те години). Първият ѝ самостоятелен сингъл е She’ll „Be Sorry/Let Me Go Baby“ (1965).\r\nВъпреки че след „I Am What I Am“ Гейнър трудно прави хитове в САЩ, голяма част от следващите ѝ сингли влизат в класациите на Обединеното кралство.  През 90-те години и последното десетилетие певицата се връща в американските класации. Издава нови албуми. ", "date": "2019.09.07", "title": "Родена е Глория Гейнър"}
{"url": "https://www.actualno.com/tennis/gorchiva-razvryzka-za-grigor-dimitrov-na-polufinala-na-us-open-2019-video-news_1373304.html", "text": "      Григор Димитров твореше, Даниил Медведев печелеше – така накратко може да бъде описан полуфинала между двамата, който остави будни хиляди българи в петъчната нощ. За съжаление, българинът остана на една крачка от големия финал на последния за годината турнир от Големия шлем, след като загуби в крайно оспорван мач с резултат, който не отговаря на показаното – 6:7 (5), 4:6, 3:6.       Първи сет – 6:7 (5) Мачът започна зле за Григор – той беше пробит на нула на старта му, като Медведев определено показа много силна защита и не позволи на българина да намери каквато и да е пролука. Само че Димитров бързо демонстрира, че не се е уплашил – той можеше да стигне веднага до рибрейк, но от 15:40 руснакът успя да се спаси главно благодарение на сервиса си. Спасение обаче нямаше в четвъртия гейм, в който нашето момче пак докара нещата до 15:40 и проби още при първия шанс, разминавайки от форхенд тръгналия към мрежата Медведев. В тези минути Григор постепенно почна да става водещият играч от основна линия и да кара Медведев да тича все повече, както и да експлоатира повече форхенда му – по-слабия удар на руснака.\r\nСлед това по-бурно начало, нещата и за двамата на сервис се стабилизираха, но Григор продължаваше да е по-добър от основна линия и направи абсурдна къса топка, която изправи на крака публиката. Началният удар на руснака компенсираше, а пръв на българина му се наложи да спасява нова точка за пробив – при 3:3 гейма, но той го стори много стабилно.      В крайна сметка се стигна до тайбрек, след като при 6:5 гейма Димитров имаше шанс за пробив т.е. сетбол, но Медведев пак пусна в действие сервиса и завърши лесно от втори удар. Вече в дългия гейм пръв минибрейк направи Григор, за 2:0 точки, след изящно воле от бекхенд, но Медведев бързо върна паритета след невероятен къс диагонал от бекхенд, а после с агресивен ретур си осигури възможност да атакува по правата от бекхенд и да направи още един минипробив – 3:2. И този аванс не удържа дълго, като Медведев направи петата си двойна грешка при 4:2 в своя полза, обаче за съжаление Григор също отвърна с двойна грешка – 3:5 точки. За щастие, Медведев пак сбърка, при това от бекхенд, а резултатът стана 5:5. Все пак, руснакът пръв стигна до сетбол, след дълго разиграване и в крайна сметка грешка от форхенд на Димитров, а втора грешка от форхенд даде сета на Медведев – 7:5 точки.     Втори сет – 4:6 Пробив за Григор Димитров, при това след като Медведев водеше с 40:15 – мечтано начало на сета за нашето момче, което се възползва максимално от разпиляната игра на руснака в този момент. Но всичко хубаво се изпари моментално, след като Медведев реализира рибрейк, на нула, в катастрофален за Димитров гейм. А нещата станаха още по-горчиви в четвъртия гейм, след като Медведев успя да направи втори пробив, от втори опит, благодарение на марков минаващ удар по диагонала от бекхенд.\r\nИ когато нещата почнаха да стават много черни, Григор направи рибрейк, макар и не без помощта на руснака, който направи две непредизвикани грешки за първите две точки, изостана с 0:40, успя да изравни, но загуби следващите две точки, като в решителната Димитров го извади от равновесие със сечен бекхенд и го матира от форхенд.  Големите геймове в този сет обаче бяха деветият и десетият. И двата продължиха по десетина минути, като и двата отидоха в сметката на Медведев, след много битка и драма, след някои брутално красиви отигравания и на двамата – повечето за Григор, но безупречната защита на руснака надделя – в повечето случаи той просто връщаше и връщаше, като не бъркаше.   Трети сет - 3:6 Развръзката на втория сет наклони силно везните в полза на руснака, който проби още в четвъртия гейм на мача, като буквално вече изглеждаше като стена от основна линия – без ни най-малък намек за грешка.\r\nЛогично, спадът на настроението на Григор стана огромен и още при 2:5 Медведев стигна до мачбол, на сервис на българина. Той беше спасен, след лека грешка от бекхенд на руснака, но моментално грешка от форхенд на Димитров даде втори мачбол на Даниил. Удар с рамката на ракетата от ретур означаваше спасение за Димитров, който успя след това да затвори гейма си.\r\nСервис за мача за Медведев и последен шанс за Григор - но руснакът отново не допусна грешка, забивайки три неспасяеми сервиса от 15:15, с което сложи край на мача. А за Григор остава удовлетворението от хубавия турнир и надеждата скоро да стигне до нови успехи!  ", "date": "2019.09.07", "title": "Горчива развръзка за Григор Димитров на полуфинала на US Open 2019 (ВИДЕО)"}
{"url": "https://www.actualno.com/europe/zapochna-razmjanata-na-zatvornici-mejdu-moskva-i-kiev-video-news_1373378.html", "text": "      Дългоочакваната размяна на затворници между Москва и Киев е започнала. Това съобщи руската държавна телевизия, като излъчи кадри на автобуси, напускащи затвора Лефтерово край Москва, предаде БГНЕС.      „Автобусите тръгнаха от затвора Лефтерово в рамките на подготовката за размяна на затворници“, уточни \"Россия 24\". Кореспондент на AFP отбелязва, че е видял два автобуса със затъмнени стъкла да излизат от затвора с най-висока сигурност, съпроводени от полицейски конвой.   В четвъртък руският президент за първи път съобщи, че „мащабната“ размяна на затворници с Украйна е финализирана. Руският лидер поясни, че размяната ще „бъде голяма стъпка към нормализиране на отношенията“ след като комикът Владимир Зеленски спечели президентските избори в Киев през май.\r\nРуската страна е била затруднена да се споразумее за имената на затворниците, които Украйна е предложила за размяна, допълни Путин.  Миналата седмица няколко медии посочиха, че размяната на затворници между двете държави е неизбежна и няколко украински затворници вече са били преместени в Москва от местата, където досега са излежавали присъдите си. До момента обаче не е ясно кой точно ще бъде освободен, тъй като Русия не е оповестила официално имената им.\r\n43-годишният филмов режисьор и активист Олег Сенцов е най-известният украински политически затворник. Той беше арестуван през 2014-та година и осъден на 20 години затвор в руска арктическа наказателна колония за „планиране на терористични атаки“ в анексирания от Москва Крим.         Сред другите затворници, които могат да бъдат разменени са 24-мата украински моряци, заловени миналата година. Русия ги държи откакто арестува корабите им край бреговете на Крим през ноември 2018 година, при най-опасния директен сблъсък между Русия и Украйна от години.\r\nПрипомняме, че 13 000 души са загинали с подкрепяните от Русия сепаратисти в Източна Украйна, който започна малко след като Москва анексира Крим през 2014 година. ", "date": "2019.09.07", "title": "Започна размяната на затворници между Москва и Киев (ВИДЕО)"}
{"url": "https://www.actualno.com/society/zashto-syedinenieto-na-bylgarija-razgnevi-tolkova-ruskata-imperija-news_1373358.html", "text": "             Само шест дни след обявяването на обединението между Княжество България и Източна Румелия, император Александър Трети пише следното до началника на Руския генерален щаб генерал Обручев: „Не одобрявам действията на българите. Те нас не ни послушаха, действаха тихомълком, съвети не искаха, нека сега сами да си сърбат попарата, която забъркаха. Според мен, докато княз Александър ( ) продължава да се разпорежда със съдбата на българския народ, нашето вмешателство в българските работи е абсолютно невъзможно и безполезно. Заради последните действия на българите, които ние не одобряваме и за нас са нежелателни, би било непростимо и даже престъпно спрямо Русия да се караме и да водим война с Турция, а може би и с Европа. Ние трябва да имаме една-единствена главна цел - завладяването на Константинопол, за да се установим завинаги на Проливите и да знаем, че Константинопол винаги ще бъде в наши ръце. Това е в интерес на Русия и към това трябва да се стремим. Всичко останало, случващо се на Балканите, за нас е второстепенно. Стига сме се правили на интересни в ущърб на истинските интереси на Русия! Славяните сега са длъжни да служат на Русия, а не ние на тях!“. Този възглед на самодържеца вече е бил доведен до знанието на всички руски офицери, останали след Руско-турската война да обучават младата българска армия. Четири дни след военният министър на Княжеството Михаил Кантакузин, руски княз и генерал-майор, и подчинените му руски военнослужещи колективно напускат министерството и своите гарнизони. Така те оставят българската войска без професионално ръководство пред надигащата се опасност Османската империя да нахлуе в обединената българска държава под предлог, че нарушава Берлинския договор от 1878 година.     Проблемът е, че към православните балкански държави Русия винаги е провеждала „политика на чувствата“, казва в тази връзка историкът Андрей Пантев. „Империята се държи крайно нетактично към тази част от Европа и именно това е причината за странно повтарящия се епизод в историята, при който всички държави на полуострова, получили руска помощ за своето освобождение, преминават през периоди на враждебност към Русия. Да не забравяме и популярното в руското общество предсказание на Достоевски, че тези, които Русия е освободила, щели да се обърнат срещу нея“, отбелязва Пантев.\r\n„ Русия винаги търси благодарности, признателност и послушание, но това поле всъщност е подвластно единствено на интересите на отделните държави“, допълва мнението на колегата си историкът Христо Матанов. В същото време обаче твърди, че първата пукнатина в българо-руските отношения се появява поне няколко години преди Русия демонстративно да загърби каузата за обединението на българите от двете страни на Стара планина. Княз Батенберг е бил любимец на убития през 1881 цар Александър Втори, но опитите да води независима от Русия политика му навличат омразата на крайно консервативния наследник Александър Трети. Извършеното без консултации със Санкт Петербург Съединение само засилва неприязънта на самодържеца, който определено смята Княжеството за свой протекторат. Русия осъзнава, че от планирано предмостие за завземане на османската столица и Проливите, обединена България се превръща в сериозно препятствие. „Решаваща роля за втвърдяването на руския негативизъм спрямо обединението на двете български държави изиграва и позицията на Великобритания, която недвусмислено подкрепя случилото се в Пловдив на 6 септември 1885 година. Руско-британското противоборство през 19. век върви по линията „всичко, което Лондон подкрепя, се отхвърля от Санкт Петербург - и обратното“, обяснява Матанов.     По-малко от два месеца след , на 2 ноември 1885 година, сръбският крал Милан Обренович напада западните предели на обединената българска държава - след като преди това е уведомил Виена. В същото време младата и неопитна българска армия очаква османската инвазия далеч на юг и на изток. „Обединена България е гроб за всичко сръбско“ - така крал Милан обяснява пред император Франц Йосиф военната си интервенция.\r\nПо думите на проф. Пантев, Милан е просто „балканската кукла на Австро-Унгария“ - с Виена той е подписал най-срамния договор в сръбската история. Историкът категорично отхвърля версията, че независимо от австроунгарската подкрепа, Сърбия не би посмяла да нападне своите източни съседи без консултации и позволение от Санкт Петербург. Пантев припомня, че именно австроунгарският военен аташе в София е заплашил българите да спрат незабавно победоносното си настъпление след превземането на Пирот, защото в противен случай щели да видят дулата на австроунгарската армия.   Около ненамесата на Русия в Сръбско-българската война са налице някои подозрителни обстоятелства, смята проф. Матанов. Например фактът, че Русия бързо изтегля офицерския си корпус след Съединението и не протестира пред Белград за безпричинното нападение в гръб срещу обединена България. „Тя просто оставя „българите да си сърбат попарата“, както се изразява Александър Трети. Но за всеобща изненада се оказва, че българите умеят и това в обстановка на невиждан национален подем\", припомня Матанов. Историкът обяснява, че истината за българо-руските отношения трудно може да се разбере, тъй като руските архиви си остават недостъпни за чуждестранни изследователи. „Даже документи от 17. век все още не се дават за ползване, макар че официално това не е забранено. Когато преди време наш колега се опита да види дневника на руския посланик в София от времето на Илинденско-Преображенското въстание от 1903 година, му беше отказано категорично. Руснаците винаги са държали тяхното мнение по отношение на исторически събития да е единствено меродавното. Неслучайно много българи и днес споделят не българската, а руската гледна точка за общата ни история. Именно липсата на достъп до руските архиви е сред причините руската историография и понастоящем да произвежда митове и легенди под влияние на вътрешния политическия натиск“, заключава проф. Матанов.       ", "date": "2019.09.07", "title": "Защо Съединението на България разгневи толкова Руската империя?"}
{"url": "https://www.actualno.com/europe/bylgarija-moje-da-poluchi-resor-obrazovanie-i-kultura-v-novata-ek-news_1373405.html", "text": "      България ще получи ресор „Образование и култура” в новата Европейска комисия (ЕК). Това научи неофициално Нова телевизия от свои източници в Брюксел.      Според изтеклата информация новата ЕК ще има двама изпълнителни заместник-председатели  Франс Тимермас със специален сектор „Климат” и Маргрете Вестагер с  „Дигиталиазация”. Предвижда се за комисар по отбрана да бъде избран бившият говорител на комисията - Маргаритис Схинас от Гърция.   За Върховенството на закона, очаквано, е посочена чешката комисарка Вера Юрова, а Румъния получава ресор „Транспорт”. Земеделие отива при поляците, а трите топ ресора – „Конкуренция”, „Икономика” и „Търговия” съответно се разпределят между Франция, Финландия и Ирландия. Политическите сили са разпределени в новия състав на комисията по следния начин: социалистите с десет комисари, девет комисари и председател на ЕК за ЕНП и пет за Обнови, които са бившите либерали.\r\nНовата Комисия трябва да започне работа на 1 ноември, ако изслушванията на номинираните комисари в Европарламента минат успешно. Комисарите ще бъдат препитвани от ресорните комисии в ЕП в началото на октомври.  Новоизбраната председателка на Комисията Урсула фон дер Лайен ще представи официално състава на кабинета си във вторник, а през последните седмици тя вече редеше и препитваше номинираните комисари за тяхната компетентност. Последната част от пъзела бе наместена след като в петък Италия представи своя кандидат, бившия премиер социалист Паоло Джентилони.\r\nЛюбопитна подробност е, че освен председателката, която е с аристократичен произход в кабинета, влиза още един потомствен аристократ. Това е Джентилоти. ", "date": "2019.09.07", "title": "България може да получи ресор \"Образование и култура\" в новата ЕК "}
{"url": "https://www.actualno.com/balkani/nelegalno-prevozvano-oryjie-za-bylgarija-e-bilo-zadyrjano-v-istanbul-news_1373412.html", "text": "      Пратка нелегално превозвано оръжие, предназначено за България, е била задържана в Истанбул. При операция вчера на пристанище \"Амбарлъ\" в квартал \"Бейликдюзю\" турската полиция е открила в контейнер с автомобилни части един сглобен пистолет, части за дългоцевна пушка и за 28 пистолета, 1200 патрона за пистолети и 30 броя патрони за пушка.      Турските сили за борба с организираната престъпност са действали по сигнал от 11 юли и са претърсили идващия от Съединените щати и плаващ под сингапурски флаг кораб, съобщава БНР.   Били са арестувани общо петима души. Според информация на някои турски медии първоначално на пристанището е бил арестуван един български гражданин, който се е опитал да получи информация за провеждащата се операция.\r\nМестни медии съобщават, че името на задържания български гражданин е М. М. Владимиров. По-късно са били задържани и други заподозрени за участие в контрабандата на оръжие и срещу тях са започнали съдебни действия.    ", "date": "2019.09.07", "title": "Нелегално превозвано оръжие за България е било задържано в Истанбул  "}
{"url": "https://www.actualno.com/europe/protestirashti-poiskaha-zabrana-na-golemi-korabi-vyv-venecija-news_1373410.html", "text": "      На кинофестивала във Венеция, няколко стотин протестиращи поискаха забрана на големи круизни кораби, тъй като по думите им те заплашват едно от най-богатите на история места в света. Това съобщи AFP, цитирана от БГНЕС.      Демонстрантите използваха кинофестивала в италианския град, за да изложат исканията си.\r\nМежду 300 и 400 протестиращи се събраха пред централната шатра, където по-късно днес ще се проведе заключителната церемония на събитието. Те носеха плакати, на които бяха изписани лозунги срещу големите кораби и ефекта, който те оказват върху лагуната, както и заплахи за глобалната промяна на климата.   Протестиращите настояват, че корабите, плаващи през лагуната предизвикват ерозия в основите на града. „Венецианският лагер за климата бие тревога. Посланието ни е ясно, Земята гори. Дошло е времето да се мобилизираме, да вземем сериозни мерки, да осигурим социална и климатична справедливост“, пишат организаторите на протеста на страницата си в интернет.  „Нека да направим Венеция символ на борбата срещу промените в климата, нека да използваме този фестивал като аларма“, се казва още на сайта.\r\nФестивалът привлича вниманието на целия свят, особено награждаването, наблюдавано от близо от звезди, известни личности и хиляди журналисти.\r\nВенеция е един от най-посещаваните градове в света, но гледката на огромни круизни кораби в непосредствена близост до историческото наследство предизвика вълна от недоволство.     ", "date": "2019.09.07", "title": "Протестиращи поискаха забрана на големи кораби във Венеция "}
{"url": "https://www.actualno.com/celebrate/sv-apostoli-evod-i-onisifor-news_693608.html", "text": "      Свети Евод, един от седемдесетте апостоли, бил първият, след свети апостол Петър, епископ на Антиохия Велика (Антиохия Сирийска, бел.ред.). Той бил също така и велик проповедник на словото Божие. За него споменава свети Игнатий Богоносец в посланието си до антиохийците, в което пише      \"Споменавайте блажения ваш отец Евод, който ви беше поставен от апостолите за пръв пастир; бъдете истински негови синове, а не прелюбодейци, за да не се срамува отецът от вас.   Свети Евод написал за Пресветата Дева, че тя родила Спасителя на света, когато била на петнадесет години от рождението си.\r\n\"На три години - пише той - тя била въведена в Господния храм, където и пребивавала единадесет години; а когато тя станала на дванадесет години, била предадена от свещениците на Йосиф, за я да пази. У него тя прекарала четири месеца, преди да получи от ангела радостното благовестие и в края на петнадесетата си година родила Светлината на света - Христа.\"  Освен това, свети Евод оставил и много други полезни съчинения, но всички те се загубили в многобедствените времена, когато Църквата Божия била подхвърляна на гонения и поради това не са дошли до наши дни. Сега е известна само една негова книга, под названието \"Светило\", за която, впрочем, съществува указание само у древния историк Никифор.\r\nЗа самия свети Евод има известие в римските мартирологии, където се казва, че той е пролял кръвта си за Христа и е приел мъченическа смърт.   Някои твърдят, че светият е пострадал в Антиохия по времето на Веспасиан *. По това време, разказват те, в един град било предизвикано от някакъв иудеин на име Антиох голямо вълнение. Като изменил на своята вяра, той започнал да принася жертви на идолите, а много други иудеи били убити, защото отказали да се поклонят на идолите. Тогава твърде много иудеи приели християнската вяра и имали за свой епископ блажения Евод, който, като техен началник и пастир, бил умъртвен скоро след това.    Свети Онисифор също принадлежал към лика на седемдесетте апостоли. За него говори апостол Павел в посланието си до Тимотей:\r\n\"Господ да даде милост на дома на Онисифора, защото много пъти ме успокои и се не посрами от веригите ми, но, като дойде в Рим, с голямо старание ме потърси и намери. Нека Господ му даде да намери милост у Него в оня ден; а колко ми услужи той в Ефес, ти по-добре знаеш\" (2Тим. 1:16).\r\nСвети Онисифор бил епископ в Колофон и в Киринея и пострадал за вярата, като приел мъченическа смърт. За неговото мъченичество свидетелстват мъченическите актове, в които се съобщава, че след много мъчения свети Онисифор бил разкъсан от диви коне и така, заедно с Евод, той се преселил в небесните селения, в сонма на Божиите изповедници.     ", "date": "2019.09.07", "title": "Св. апостоли Евод и Онисифор"}
{"url": "https://www.actualno.com/society/prognoza-za-vremeto-7-septemvri-sybota-news_1373318.html", "text": "       Днес ще е предимно слънчево. Очакват се валежи от дъжд в югозападните райони. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология.      Атмосферното налягане ще е близко до средното за месеца и ще се задържи почти без промяна. Значителна, предимно купеста облачност, ще има в югозападните райони и там ще има валежи от дъжд. Над западната част от страната ще се развива купеста облачност и на отделни места, главно в планините и планинските райони, ще има краткотрайни валежи от дъжд. Над останалата част от страната времето ще е предимно слънчево. Ще духа слаб до умерен вятър от изток-североизток. Максималните температури ще са между 26° и 31°.\r\nПо Черноморието ще е предимно слънчево. Ще духа слаб до умерен североизточен вятър. Максимални температури - 25-27°. Температурата на морската вода е 24-26°. Вълнението на морето ще е около 2 бала.\r\nНад масивите от Югозападна България облачността ще е значителна, предимно купеста и там на много места ще има валежи от дъжд. Над останалите планински райони ще преобладава слънчево време, в следобедните часове с временни увеличения на облачността, но ще остане почти без валежи. Ще духа умерен вятър от изток-североизток. Максимална температура на височина 1 200 метра ще е около 20°, а на 2 000 метра – около 14 градуса.   ", "date": "2019.09.07", "title": "Прогноза за времето - 7 септември (събота)"}
{"url": "https://www.actualno.com/america/sasht-s-novi-izpitanija-na-balistichni-raketi-news_1373335.html", "text": "      Съединените щати проведоха изпитателни изстрелвания на четири балистични ракети Trident II D5 от ядрената подводница Небраска (SSBN 739), съобщи уебсайта на ВМС на САЩ, цитиран от БГНЕС.      Учебните стартове бяха проведени рано сутринта край бреговете на Южна Калифорния. Първите два се състояха на 4 септември, останалите на 6 септември.\r\nПроведени са маневри за оценка и проверка на характеристиките на тези стратегически системи, но не като \"отговор на събитията в света\", се казва в официално изявление.\r\n\"Задържането на противника в морето остава важен компонент за националната ни сигурност от шестдесетте години насам, а изстрелванията тази седмица продължават да демонстрират надеждност и доверие в нашите ракети с удължена виталност\", заяви вицеадмирал Джони Р. Улф.  САЩ вече са извършили 176 изстрелвания на тези ракети, откакто те са пуснати в експлоатация през 1989 година. ", "date": "2019.09.07", "title": "САЩ с нови изпитания на балистични ракети "}
{"url": "https://www.actualno.com/crime/vynshno-ne-znae-dali-ima-arestuvan-za-tyrgovija-s-oryjie-bylgarin-v-istanbul-news_1373435.html", "text": "      Външно министерство не разполага с информация за задържан български гражданин в Истанбул при операция на турската полиция за пресичането на незаконно превозване на оръжие за България, предаде БГНЕС.      \"В ГК Истанбул до този момент не е постъпвала официална информация за задържан български гражданин\", заявиха за БГНЕС от МВнР.   По-рано вестник \"Хюриет\" съобщи, че местната полиция е задържала български гражданин при операция срещу незаконно превозвано оръжие за страната ни. Пратката е била задържана в Истанбул по време на операция в пристанището \"Амбарлъ\", намиращо се в квартал \"Бейликдюзю\". Оръжието е открито в контейнер с автомобилни части и включва: един сглобен пистолет, части за дългоцевна пушка и за 28 пистолета, 1200 патрона за пистолети и 30 броя патрони за пушка. Корабът, който е превозвал оръжието, е идвал от САЩ и е плавал под флага на Сингапур.\r\nОбщо са задържани петима души. Според информация на някои турски медии първоначално на пристанището е бил арестуван един български гражданин, който се е опитал да получи информация за провеждащата се операция. Местни медии съобщават, че името на задържания български гражданин е М. М. Владимиров. По-късно са били задържани и други заподозрени за участие в контрабандата на оръжие и срещу тях са започнали съдебни действия.  Междувременно Анадолската информационна агенция съобщи, че България е предала на Турция член на ПКК.  Заподозреният е бил задържан, докато се е опитвал да прекоси границата нелегално. Той е с международна забрана да пътува, защото Анкара го обвинява, че е пропагандирал в полза на ПКК. ", "date": "2019.09.07", "title": "Външно не знае дали има арестуван за търговия с оръжие българин в Истанбул"}
{"url": "https://www.actualno.com/asia/turcija-s-poredna-zaplaha-da-puska-migranti-kym-evropa-news_1373330.html", "text": "      Турция не блъфира около отварянето на границите към Европа за бежанци, заяви турският вицепрезидент Фуат Октай, два дни след като президентът Реджеп Ердоган заяви, че ще \"отвори вратите\" за мигрантите, освен ако не получи повече международна подкрепа и \"безопасна зона\" в Северна Сирия.      \"Изявлението на нашия президент не е нито заплаха, нито блъф\", каза Октай пред репортери в кулоарите на бизнес форум в Италия, предаде БГНЕС. Турция няма да „плати сметката“ за кризи, създадени от други страни, добави той.   Тъй като Турция втвърди позицията си, Гърция наблюдава рязко увеличение на пристигането на мигранти без документи на Егейските острови. Служители на бреговата охрана на Самос са засекли кораб, превозващ 13 мигранти без документи край североизточния бряг на острова.\r\nСлужителите са открили и тялото на 65-годишна жена, за която мигранти твърдят, че е починала по време на прехода от Турция.   ", "date": "2019.09.07", "title": "Турция с поредна заплаха да пуска мигранти към Европа"}
{"url": "https://www.actualno.com/america/jertvite-na-dorian-pak-se-uvelichiha-news_1373353.html", "text": "      Жертвите на урагана \"Дориан\" на Бахамските острови вече са 43 души, предаде БГНЕС.      Информацията беше съобщена официално от властите и медиите на Бахамдските острови вчера.   \"Четиридесет и три е официалният брой на жертвите, има много изчезнали и се очаква този брой да нарасне значително\", заяви Ерика Уелс Кокс, говорител на премиера Минис, пред NBC News. ", "date": "2019.09.07", "title": "Жертвите на \"Дориан\" пак се увеличиха"}
{"url": "https://www.actualno.com/europe/razmjana-ruski-i-ukrainski-zatvornici-veche-kacnaha-v-moskva-i-v-kiev-video-news_1373426.html", "text": "      Самолетите, превозващи 70 руски и украински затворници, участващи в знаковата размяна между двете държави, кацнаха в Москва и Киев, предаде БГНЕС.      Самолетът, превозващ задържани от Москва 35 украинци, кацна на летище Бориспол в Киев под аплодисментите на роднини на затворниците, съобщи АФП. Същевременно Руската държавна телевизия показа самолета, превозващ арестуваните руснаци да каца на летище \"Внуково\" в Москва.  Адвокатите не разполагат със списъци на разменените лица, заяви по-рано днес Сергей Бадамшин, адвокат на 24-та украински моряци, задържани при инцидента в Керченския проток през ноември. \"Никой няма списъци за размяната\", твърди той. Но вече е ясно, че сред хората, които бяха разменени, са арестуваните миналия ноември в Керченския проток 24-ма украински моряци и главният редактор на РИА \"Новости - Украйна\" Кирил Вишински, предаде БНР. Там е и украинският режисьор Олег Сенцов . Той беше арестуван през 2014 година и излежаваше 20-годишна присъда в арктическа наказателна колония в руския Далечен изток за \"планиране на терористични атаки\" в Крим. \"Благодаря на всички, които се бориха за нас\", заяви Сенцов на летището в Киев.       За Русия отпътуваха 12 помилвани от украинския президент Владимир Зеленски руски граждани. Украинската служба за сигурност потвърди, че Владимир Цемах, боец от проруските сепаратисти и ключов свидетел по делото за свалянето на малайзийския Boeing над Украйна, също е част от размяната. Новината обаче не беше посрещната добре от Холандия, която беше държавата с най-много загинали при свалянето на пътническия самолет.      Любопитен щрих от цялата история е връщането на котката Маша беше в Украйна заедно със затворниците, съобщи бившият омбудсман на Украйна Нина Карпачева, цитирана от РИА Новости.\r\n\"Завърнаха се 35 души, но с тях се върна и още едно живо същество, котката Маша, която по хуманитарни причини дадохме на един от задържаните от Руската федерация. Той е живял с нея в продължение на няколко тежки години и много искаше и настояваше да вземе котката със себе си. Ние му помогнахме да реши този въпрос. Двамата се върнаха заедно\", каза Карпачева в ефира на украинската телевизия Наш. ", "date": "2019.09.07", "title": "Размяна: Руски и украински затворници вече кацнаха в Москва и в Киев (ВИДЕО)"}
{"url": "https://www.actualno.com/smartguide/wikipedia-e-stanala-obekt-na-kiberataka-news_1373361.html", "text": "      Онлайн енциклопедията Wikipedia обяви, че е станала обект на кибератака, което е довело до спиране на работата на сайта, предаде БГНЕС.      „Wikipedia прекъсва няколко пъти в резултат на злонамерена атака. Продължаваме да работим, за да възстановим достъпа“, обяви платформата в изявление.   Междувременно потребители на енциклопедията съобщиха за Downdetector, че късно през нощта в петък и ранните часове на събота, не е имало достъп до сайта. Засегнати били почти цялата територия на Европа, западните части на Русия, няколко държави от Близкия изток, части от Северна и Южна Америка.\r\n94% от потребителите на Wikipedia са изпитали трудности с достъп до сайта, а 5% не са успели да влязат в него с името и паролата си.   ", "date": "2019.09.07", "title": "Wikipedia е станала обект на кибератака "}
{"url": "https://www.actualno.com/interest/zatlystjavaneto-njama-hapche-ili-efektivna-dieta-protiv-nego-news_1373345.html", "text": "      Чудно хапче или ефективна диета, която би излекувала затлъстяването, все още не е измислена. Това заяви пред РИА Новости, един от основателите на Испанското дружество по хирургия за затлъстяване и метаболитни разстройства (SECO), Джоан Пужол Рафолс.      Според Световната здравна организация (СЗО), от 1975 до 2016 г. броят на хората със затлъстяване в света се е увеличил повече от три пъти. 39% от възрастните над 18 години са с наднормено тегло, от които 13% са със затлъстяване. В Русия повече от половината от жителите са с наднормено тегло - 57,1% (данни на СЗО за 2016 г.), 23,1% от тях са със затлъстяване. Тази седмица Мадрид е домакин на Световния конгрес на Международната федерация по хирургия за затлъстяване и метаболитни разстройства (IFSO), отбелязва още БГНЕС.   \"Всички развити страни са изправени пред сериозни проблеми в тази област. Затлъстяването се е превърнало в пандемия, която се е разпространила в целия свят в една или друга степен. Тези промени са изключително значими и създават най-големи проблеми. Морбидното затлъстяване е изключително опасно за здравето, тъй като може да засегне всеки орган, което води до високо кръвно налягане, висока кръвна захар, повишава риска от сърдечен удар, може да доведе до някои видове рак. Продължителността на живота на тези хора е по-ниска, както и качеството им на живот\", каза Пужол.\r\nНяма нито една причина хората все по-често да се сблъскват с проблема с наднорменото тегло и затлъстяването. Пужол идентифицира няколко фактора: заседнал начин на живот, липса на физическа активност, хранене. \"Въпреки факта, че в Испания има средиземноморска диета, която е много полезна за здравето, все повече хора у нас ядат тлъсти храни, „фаст фууд” и пият повече напитки с високо съдържание на калории\", казва лекарят. Освен това фактът на генетично предразположение не може да бъде отречен. \"Някои хора са по-склонни да наддават тегло от други. Например, азиатците имат средно по-ниско тегло от европейците\", добавя специалистът.  \"Трябва да признаем, че няма една-единствена причина, която да се лекува с чудно хапче. И няма да го има дълго време. Тенденцията е, че европейските държави, включително Испания, инвестират в предотвратяването на този проблем. Но тези усилия днес не водят до големи резултати. Ние знаем теорията: яжте по-малко, горете повече калории, увеличете физическата активност, но на практика не се получава. Би било твърде оптимистично да мислите, че това ще се промени в следващите години. Може би, след време ще се сдобием с някой IT ефективен начин, но до този момент единственото лечение, което показва висока ефективност в борбата срещу затлъстяването – това е оперативното лечение\", казва лекарят.\r\n„Проблемът е, че задачата на човек, натрупал излишни килограми, е не само да се отърве от тях, но и да остане с новото си тегло. След диетата обаче не се изключва обратният ефект - като свалите определен брой килограми, след време можете да натрупате още повече, признава Пужол. \"Няма нито една диета, която би показала своята ефективност в борбата със затлъстяването до края на живота, нито едно лекарство за лечение на затлъстяване. Единственият начин е да промените начина си на живот, което е изключително трудно. Повечето не успяват да направят това\", посочва експертът.   При какво тегло става необходима хирургическа намеса? \"По принцип мазнините са нормален компонент на нашето тяло. Проблемите започват, когато нивото му надвишава нормата. Ако е малко, тогава говорим за наднормено тегло. Само по себе си това не е болест, не води до здравословни проблеми и може да причини някои неудобства от естетическа гледна точка, но ако не поемете контрол над ситуацията във времето и мазнините продължават да се натрупват, тогава човекът влиза в опасна зона на затлъстяване. Затлъстяването има няколко степени - умерено, тежко и екстремно (болестно затлъстяване, когато мазнините се разпространяват към вътрешните органи)\", казва експертът. За да се определи дали човек е с наднормено тегло, се използва индекс на телесна маса (ИТМ), той се изчислява по формулата телесно тегло (в кг), разделено на квадратна височина (в метри) (m: h²). Индикатор от 25 до 30 показва наднорменото тегло, ако то надвишава 30, тогава говорим за затлъстяване, над 40 - болестно затлъстяване.    Според доктор Пужол, ако човек подозира, че има патологичен излишък от тлъстини и не може сам да се справи с проблема, той трябва да се консултира с лекар, който ще го посъветва дали да извърши операция или има други начини. ", "date": "2019.09.07", "title": "Затлъстяването - няма хапче или ефективна диета против него "}
{"url": "https://www.actualno.com/america/sedem-dyrjavi-se-obediniha-v-zashtita-na-amazonija-news_1373341.html", "text": "      Боливия, Бразилия, Колумбия, Еквадор, Гвиана, Перу и Суринам подписаха пакт за създаване на мрежа за реагиране при бедствия и сателитен мониторинг, съобщи BBC, цитирана от БГНЕС.      На среща на върха в Колумбия те също се съгласиха да работят за залесяването на Амазонка.   Тази година в тропическите гори на Амазонка избухнаха над 80 000 пожара. \"Тази среща ще продължи да работи като механизъм за координация на президентите, които споделят това съкровище - Амазонка\", заяви колумбийският председател на срещата Иван Дюке, който беше домакин на срещата в град Летисия.\r\nМеждувременно перуанският президент Мартин Вискара каза: „Само добрата воля вече не е достатъчна“.  Седемте държави също се съгласиха да положат повече усилия в образованието и да увеличат ролята на коренните местни общности. Президентът на Бразилия Жаир Болсонаро участва чрез видеовръзка от болницата, в която се подготвя за операция.\r\nАмазония е жизненоважна част от планетата, която забавя темпото на глобалното затопляне, а 60% от него се намира в Бразилия.   Броят на пожарите между януари и август 2019 г. е двойно по-голям в сравнение със същия период на миналата година, според Националния институт за космически изследвания на страната (Inpe).    Президентът Болсонаро предизвика интензивни вътрешни и международни критики заради неспособността да защити региона. Природозащитници твърдят, че политиката му е довела до увеличаване на пожарите през тази година и че той е насърчил фермерите, отглеждащи добитък, да разчистят огромна част от тропическите гори след избирането му миналия октомври.\r\nБоливия също се бори с пожари, които бушуват близо до границите ѝ с Бразилия и Парагвай.\r\nМеждувременно водещата група на индустрията за износ на месо в Бразилия и селскостопанският бизнес се присъединиха към екологична кампания, призоваваща за прекратяване на обезлесяването на обществени земи в Амазонка, изискваща също така и правителствени действия. ", "date": "2019.09.07", "title": "Седем държави се обединиха в защита на Амазония"}
