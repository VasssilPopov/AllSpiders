{"url": "https://www.actualno.com/society/novinite-naj-vajnoto-za-denja-11-uni-news_757850.html", "text": "    Редакционнният екип на ви представя най-важните новини за изминалия ден, 11 юни.       Мажоритарните собственици на \"Нова Броудкастинг груп\" трябва да кажат какви са мотивите им да ме освободят. Така Христо Христов коментира решението да бъде освободен от поста на главен изпълнителен директор на \"Нет Инфо\" АД, което беше оповестено вчера (10 юни).   \"Съвместната историческа комисия вече заседава повече от година. Има постигнат напредък по темите за св. св. Кирил и Методий, цар Самуил и др. Основното разковниче на проблемите със Северна Македония е личността на Гоце Делчев. Ние искаме единствено истината. Всеки има право да се защитава, но аз не приемам никакви оправдания, обяснения и прехвърляне на отговорност. Така столичната кметица Йорданка Фандъкова коментира позицията на \"Джи Пи Груп\" да обжалва новата глоба за ремонта на ул. \"Граф Игнатиев\" – от почти 280 000 лева.     \"Ученикът от Пловдив, за когото беше съобщено, че се е радикализирал, на първо място е жертва на опасна терористична мрежа, за която се твърди, че го е вербувала. Той не е бил защитен от държавата, а по-сериозни последствия са предотвратени единствено благодарение на навременната намеса на семейството му. За благодарност, че е изпълнило дълга си към обществото, това семейство е подложено на безпрецедентен тормоз от псевдомедия и нейните псевдожурналисти\". Това гласи позиция на Асоциацията на европейските журналисти - България (АЕЖ-България). Има опасност от радикализация на хора у нас. Това е една всеобща тенденция. До тези изводи достигнаха експерти по сигурност по повод предотвратения от службите терористичен акт, подготвен от 16-годишен ученик. Както вече стана ясно, родителите му първи забелязали,  подали сигнал и потърсили помощ. \"Трябва да се обяснява какво е радикален ислям, какво е тероризъм. Най-важното е отхвърлянето на тази форма на исляма.\" Това заяви експертът по сигурността Димитър Гърдев пред БНТ.    Наказателното преследване срещу журналиста от портала \"Медуза\" Иван Голунов спира заради липсата на доказателства за участието му в престъпление, заяви пред репортери министърът на вътрешните работи Владимир Колоколцев.\"Днес Голунов ще бъде освободен от домашен арест и обвиненията ще бъдат оттеглени\",посочи той. Римокатолическата църква де факто отхвърли т.нар. \"джендър теория\" със своя специална инструкция. Става въпрос за документ в размер на 26 страници, издаден от Конгрегацията за католическо образование, която отговаря за религиозното образование и цитиран от агенция Reuters. Новината, че в холандска клиника са помогнали на 17-годишно момиче да умре се оказа неистинска. Но въпросът дали обществото трябва да помага на хората да прекъснат собствения си живот остава отворен. \"Децата не трябва да работят на полето, а за мечтите си\", е мотото на Световния ден срещу детския труд, който Международната организация на труда /МОТ/ отбелязва ежегодно на 12 юни. Това съобщават от пресцентъра на Главната инспекция по труда /ГИТ/. Какво е успяла да направи държавата по отношение на връщане на децата в училище? След прочит на проекта за План за изпълнение на Стратегията за намаляване на дела на преждевременно напусналите образователната система в периода 2013 – 2020 година се оказва, че не всичко е розово. \"Работата на комисията е повлияна от трети лица, като е налице \"изтичане\" на информация и неопазване на тайната на обстоятелствата, които членовете на комисията са узнали във връзка с работата си\". Това твърди в своята жалба фирмата \"Топливо – 2\" ЕООД от поръчката за производство и доставка на тръбите за интерконектора с Гърция. ", "date": "2019.06.11", "title": "Новините: Най-важното за деня, 11 юни"}
{"url": "https://www.actualno.com/europe/moskva-prekratjava-razsledvaneto-sreshtu-ivan-golunov-shte-ima-i-uvolnenija-news_757854.html", "text": "    Наказателното преследване срещу журналиста от портала \"Медуза\" спира заради липсата на доказателства за участието му в престъпление, заяви пред репортери министърът на вътрешните работи Владимир Колоколцев.      \"Днес Голунов ще бъде освободен от домашен арест и обвиненията ще бъдат оттеглени\", добави той, цитиран от БГНЕС. \r\nТова решение е взето поради резултатите от биологични, съдебни, пръстови и генетични изследвания, обясни той.   Полицаите, които задържаха журналиста, бяха отстранени от задълженията си, докато се проверява законността на действията им, каза още министърът, като отбеляза, че материалите от вътрешното разследване от звеното за вътрешна сигурност на МВР вече са изпратени в следствената комисия.  Освен това Колокольцев възнамерява да ходатайства пред президента за уволнението на генерал Андрей Пучков, началник на отдел „Вътрешни работи“ за Западния административен район на Москва, и генерал Юрий Девяткин, началник на отдел „Наркотици” в столичното управление на вътрешните работи.\r\nСлучаят предизвика голям обществен протест. излязоха с една и съща първа страница в защита на журналиста.\r\nИван Голунов бе задържан в центъра на Москва на 6 юни. Както заяви полицията, по време на претърсването са открили мефедрон, а по време на претърсването на апартамента - кокаин. От главното управление на МВР съобщиха, че журналистът се проверява за участие в група, която продава наркотици в Москва и Московска област.       Наред със съобщението за задържането на журналиста, Министерството на вътрешните работи публикува снимки, за които се твърди, че са направена в апартамента му. Но по-късно се оказа, че Голунов е свързан само с една от тях, а останалите се отнасят до разследването на случая с продажбата на наркотици. От полицията обясниха объркването с грешка на служител и започват служебна проверка по този въпрос.\r\nВ допълнение МВР отрече съобщения за побой над журналиста: по време на медицински преглед в болницата понего не са били открити никакви фрактури или наранявания, а само синина на гърба и хематом в областта на очите.\r\nРазследването поиска да арестува Голунов, но съдът го изпрати под домашен арест. Самият журналист настоява, че наркотиците са му били подхвърлени. Проверката установи, че торбичките с наркотици съдържат ДНК на няколко души, но според адвоката на Голунов върху тях не са открити отпечатъците на журналиста. В допълнение и тестът за наркотици на Голунов се оказа отрицателен. ", "date": "2019.06.11", "title": "Москва прекратява разследването срещу Иван Голунов, ще има и уволнения"}
{"url": "https://www.actualno.com/sofia/eto-kak-shte-izglejdat-novite-metrostancii-snimki-news_757871.html", "text": "    Първият етап от третия лъч на метрото вече е изграден на 90%, информира в кметът на столицата Йорданка Фандъкова.      Той обхваща участък от 8 км от новата Линия 3 - от бул. \"Владимир Вазов\" през Орлов мост - Попа - НДК - бул. \"България\" до \"Красно село\" и \"Горна баня\".\r\nНай-напреднали в строителството са станциите „България” ( 95% ), “Медицински университет” ( 90% ), „Театрална”( 90% ) и „Красно село”( 87% ). Изпълнението на останалите 4 станции е: „Патриарх Евтимий” (81% ), \"НДК\" ( 80% ), \"Орлов мост\" ( 84% ). Станция „Хаджи Димитър” е с изпълнение 71%, тъй като изграждането й започна по-късно спрямо останалите седем. Осемте станции ще влязат в експлоатация до края на годината.   20 чисто нови метровлакове вече чакат в готовото депо „Земляне” на ул. „Житница” завършването на третата линия. По нея ще се движат 14 влака, 4 ще са в профилактика и ремонт, а 2 в резерв. По предложение на кмета Йорданка Фандъкова бяха поръчани на производителя “Сименс” още 10, които ще се доставят през следващите 3 години и са свързани със следващото разширение на Линия 3 – Етап 3 и 4. На 100% е завършен и тунелът, който изгради тунелопробивната машина „Витоша”. Тя започна работа от стартовата шахта в дело „Земляне” през февруари 2017 г. и точно за 2 години прокопа 6 км тунел под центъра на столицата. На 27 февруари приключи работата й при станция „Театрална” и започна поетапното й изваждане на повърхността. В единствения участък, където не работеше ТПМ – между станциите „Хаджи Димитър” и „Театрална”, вече има изграден тунел от 650 метра по Нов австрийски тунелен метод.     Това лято ще приключат довършителните работи по метростанциите. В края на април започнаха изпитанията с новите влакове „Сименс” по готовото за целта трасе от 2,5 км от депо „Земляне” до станция „България”. Над 75 машинисти ще карат немските влакове по третия метродиаметър. В момента те минават на групи специално обучение в депо \"Земляне\". За отриването през есента на първите 5 станции - от \"Красно село\" до \"Патриарх Евтимий\" ще бъдат подготвени 43. Още 33 ще получат сертификат за управление на влаковете до края на годината, когато ще трябва да заработят и другите 3 станции от централният участък - \"Орлов мост\", \"Театрална\" и \"Хаджи Димитър\". Монтажните работи по оборудването и системите за управление на линията са изпълнени над 76%.Вторият етап на проекта е с изпълнение на дейностите от 62%. Той стартира през лятото на 2017 г. и предвижда изграждането на трасе от 4 км през кв. „Овча купел” до околовръстното шосе при кв. „Горна баня”. Там ще бъде построена и малка ж.п. гара за пътуващите с влака по по линията София-Перник., за да може и те да ползват метрото.   Вече има изграден по открит способ 1 160 м тунел. Най-напреднала в строителството си е станция „Овча купел 2” (74% ), следвана от “Мизия” (71% ), „Горна баня” (61%) и Овча купел (55%). Участъкът ще е готов за експлоатация до средата на следващата година. ", "date": "2019.06.11", "title": "Ето как ще изглеждат новите метростанции (СНИМКИ)"}
{"url": "https://www.actualno.com/america/polubratyt-na-kim-chen-un-bil-informator-na-cru-news_757858.html", "text": "    Ким Чен Нам, отчужденият полубрат брат на севернокорейския лидер Ким Чен Ун, който бе убит в Малайзия през 2017 г., е бил информатор на ЦРУ, съобщи „Уол Стрийт джърнъл“, цитирани от БГНЕС.      Позовавайки се на \"човек, който е запознат с въпроса\", вестникът казва, че Ким Чен Нам се е срещал с агенти на ЦРУ няколко пъти.\r\nКим Чен Нам, който някога е бил смятан за наследник на ръководството в Пхенян,  умря, след като лицето му беше напръскано с забранения нервнопаралитичен газ VX, докато чакаше на летището в Куала Лумпур.\r\nСпоред източника на вестника имаше \"връзка\" между Ким Чен Нам и ЦРУ, но изданието казва, че много подробности за връзката му с разузнавателната агенция са неясни.  Източникът заяви, че Ким Чен Нам е пътувал до Малайзия през февруари 2017 г., за да се срещне с неговия контакт от ЦРУ, но това може и да не е била единствената цел на неговото пътуване.   Ким Чен Нам умря, след като беше атакуван на международното летище в Куала Лумпур на 13 февруари 2017 г. в стил на Студената война, което шокира света.\r\nДве млади жени, едната виетнамка, другата индонезийка, бяха арестувани и обвинени в убийството. Те настояваха, че са били измамени от севернокорейските агенти за извършване на атаката и са смятали, че става дума за майтап в рамките на телевизионно риалити шоу.    Малайзийската прокуратура в крайна сметка отхвърли обвиненията за убийство срещу тях,  индонезийката беше освободен през март тази година, а виетнамката два месеца по-късно.\r\nЮжна Корея обвини северната си съседка, че стои зад удара, което Пхенян отрича. ", "date": "2019.06.11", "title": "Полубратът на Ким Чен Ун бил информатор на ЦРУ "}
{"url": "https://www.actualno.com/bgfootball/georgi-iliev-prizna-minahme-na-poligraf-no-ne-ni-pokazaha-dokazatelstva-za-vina-news_757877.html", "text": "    Бившият вече капитан на Черно море призна официално, че отборът е бил подложен на детектор на лъжата и обявените за провалили се на него са инициирали повторен такъв. Целта на този детектор е била да докаже, че част от играчите на \"моряците\" са се продали на ЦСКА и са играли симулативно срещу \"червените\".      Илиев заяви, че е дълбоко омърсен и унизен от хвърленото върху името и кариерата му петно и не смята да се отказва от футбола точно след големия скандал. Разкритията той направи пред \"Дарик радио\".   \"Имаше детектор, случи се около 22-ри. В продължение на 10-15 секунди си мислех, че ни правят скрита камера, впоследствие разбрах, че са сериозни. Случи се след мача с Левски. Аз като капитан казах, че нямаме какво да крием и ще се явим.\r\nПосле ми представиха бял лист, без печат и подпис, на който имаше въпрос към мен относно мача с ЦСКА, на който бях отговорил с \"Не\". Резултатът от детектора бе, че е лъжа.  Поисках доказателства, те не пожелаха да ни предоставят. Оставаха ми десет дни от контракта, но не ми предложиха нов. Обясниха го с нещо от рода на \"липса на доверие\", обясни халфът.\r\nИлиев призна още, че след това играчите са подложени и на втори детектор. Какво е показал той вижте в .    ", "date": "2019.06.11", "title": "Георги Илиев призна: Минахме на полиграф, но не ни показаха доказателства за вина"}
{"url": "https://www.actualno.com/society/kevr-zapochna-proverka-na-vik-strelcha-zaradi-problema-s-vodata-news_757845.html", "text": "    Комисията за енергийно и водно регулиране започна проверка на ВиК-Стрелча, предаде БГНЕС.      „Във връзка с публикувани информации в национални медии за преустановено водоснабдяване за потребители от гр. Стрелча, КЕВР започна проверка за изясняване на обстоятелствата по случая“, се казва в съобщението на регулатора.   С писмо на председателя на КЕВР до управителя на „Водоснабдяване и Канализация-С\" ЕООД, гр. Стрелча се изисква в 3-дневен срок дружеството да представи становище.\r\nВиК операторът трябва да изготви писмен доклад за населените места и броя на жителите, засегнати от нарушеното водоснабдяване, за експлоатационното състояние на поддържаните ВиК активи, компрометираните водоизточници, както и за броя и резултатите от взетите проби за качество на питейната вода от момента на възникване на проблема.  Дружеството следва да информира подробно и за установените причини, довели до рязко влошаване на качеството на предоставяната водоснабдителна услуга.\r\nКопие на писмото на КЕВР до „ВиК-С\" ЕООД, гр.Стрелча  е изпратено и до .   Средногорският град обяви . Частично са разрушени подпорните стени на единствения водопровод захранващ града и пречиствателната станция.    „Една тръба ФИ 200 като размер, етернитова, канцерогенна и опасна за здравето на хората. Не е подменяна дори и метър от нея в рамките на 72 години“, заяви кметът на общината Стойно Чачов.\r\nНа места тръбите са разрушени, а на други са запушени с тиня и кал. Това е причината за цялостното спиране на водата в Стрелча, допълва кметът. ", "date": "2019.06.11", "title": "КЕВР започна проверка на ВиК-Стрелча заради проблема с водата"}
{"url": "https://www.actualno.com/europe/zaev-poslanijata-na-merkel-v-berlin-shte-reshat-bydeshtata-situacija-v-stranata-news_757853.html", "text": "    Политическите решения в страната за това дали ще има реконструкция на правителството или предсрочни избори ще зависят от решението на Европейския съвет и от това как европейските страни ще поставят въпросите, както и от посланията, които ще получим от германския канцлер Ангела Меркел на предстоящата среща в четвъртък в Берлин, заяви премиерът на РСМ Зоран Заев днес на съвместна пресконференция с чешкия си колега Андрей Бабиш. Премиерът на Чехия е на официално посещение в македонската страна.      „Днес получихме сериозно насърчение от страна-членка, която е доста влиятелна в ЕС. Няма съмнение, че ще получим дата за преговори, важно е обаче да бъде по-рано. Важно е ЕС да знае, че е привлекателен за нас, защото винаги е проявявал мъдрост, за да направи реформите отвътре, но и да запази процеса отворен за привличане на нови страни кандидатки за членство в ЕС. И аз вярвам, че това ще се случи. Тази мотивация на ЕС е важна за нас, за да продължи“, каза Заев, отговаряйки на по журналистически въпрос дали е взел решение по някой от трите възможни варианти (реконструкция на правителството, предсрочни парламентарни избори, връщане на мандата), които той предварително обяви, в случай, че не получи дата за преговори.   „Днес имаме отлично положително послание от министър-председателя Бабиш. В четвъртък очаквам положително послание от канцлера Меркел с точни програми и подробности, указващи, че всички страни нямат дилема или аргумент срещу датата, на която Северна Македония ще започне преговори с ЕС. Просто трябва да знаем кога ще се вземат конкретни решения. Премиерът Бабиш ще ни помогне в Европейския съвет, ще отвори дебата и смятам, че румънското председателство ще ни постави на дневен ред заедно с председателя Туск, защото всяко положително послание е мотивиращо за нас да продължим напред\", каза Заев.\r\nОт своя страна Бабиш заяви, че Скопие и Атина са успели да намерят общ език, постигнали са компромис по спора за името, а Македония е провела референдум, променила името, Конституцията, извършила е реформи, затова сега и европейските политици трябва да пазят думата си. Бабиш обеща, че Чехия ще направи всичко възможно страната да получи дата за започване на преговорите.  Той посочи, че Северна Македония има също подкрепата на Вишеградската група, в която, освен страната му, са и Словакия, Полша и Унгария и обяви, че скоро ще има среща на В4 в Будапеща, на която ще се обсъждат, наред с други неща, начините, по които да се ускори евроинтеграционния процес на страната.\r\nЧешкият премиер допълни още, че целият регион на Западните Балкани е важен за Европа и обяви, че след като Чехия поеме председателството на В4, тя ще организира среща с шест държави от региона, които не са в Съюза.    ", "date": "2019.06.11", "title": "Заев: Посланията на Меркел в Берлин ще решат бъдещата ситуация в страната "}
{"url": "https://www.actualno.com/analysis/okolo-152-mln-deca-po-sveta-rabotjat-vmesto-da-hodjat-na-uchilishte-news_757881.html", "text": "    \"Децата не трябва да работят на полето, а за мечтите си\", е мотото на Световния ден срещу , който Международната организация на труда /МОТ/ отбелязва ежегодно на 12 юни. Това съобщават от пресцентъра на Главната инспекция по труда /ГИТ/.      Денят е свързан с инициативи, насочени към елиминирането на детския труд. Според данните на МОТ около 152 млн. деца по света работят, вместо да ходят на училище. Детски труд има във всяка сфера, но най-много се трудят в селското стопанство - седем от всеки 10 работещи деца са на полето.\r\nБългарското законодателство е напълно синхронизирано с международното относно защитата на децата от полагане на труд, припомнят от ГИТ. В Кодекса на труда е регламентирана специална закрила на непълнолетните, които могат да полагат труд само срещу разрешение от Инспекцията по труда.   За тях е предвиден 7-часов работен ден, забрана за полагане на нощен и извънреден труд. Предвид факта, че според Конституцията у нас образованието е задължително до 16 г., е регламентирано, че под тази възраст . ГИТ издава по изключение разрешение за работа на ненавършили 16 г., основно за талантливи деца за участие в кино продукции, театрални постановки, музикални състави и др.  При всяка проверка у нас се следи за полагане на труд от непълнолетни. При масираните проверки в селското стопанство през учебната година се следи не само дали непълнолетните полагат труд, но и дали са на полето, за да бъдат предприети мерки за връщането им в училище, допълват от ГИТ.\r\nТрудовите инспектори реагират на всеки сигнал, касаещ работа на непълнолетни, независимо дали е анонимен или не. Към момента тези сигнали са единични. Най-често те се подават от директори на училища, от органите на полицията и анонимни граждани, но има случаи на сигнали от родители, които така се опитват да върнат децата си в училище. Постъпвали са сигнали и от самите младежи, които искат да защитят правата си, тъй като освен без разрешение, някои се наемат и без договори, информират от ГИТ.\r\nНаемането на непълнолетни без разрешение от ГИТ е престъпление и се преследва по Наказателния кодекс. Когато контролните органи на Агенцията установят такива случаи, те подават сигнал до Прокуратурата. При необходимост се сигнализират и други органи за закрила на детето, както и районните управления по образование с цел установяване дали децата посещават училище и за предприемане на мерки за връщането им в час.       След сигнал на директор са установени пет деца да работят в консервно предприятие в област Плевен през нощта. Към момента четири от тях отново посещават училище. В землище в област Пазарджик са заварени също пет непълнолетни , чиято самоличност е била установена благодарение на органите на МВР и това направи възможно предприемане на мерки по закрилата им от другите компетентни институции, се посочва в съобщението.\r\nПрез последните години тенденцията е за постоянно нарастване на наемането на непълнолетни . ГИТ напомня, че исканията се подават чрез работодателя. Създадена е възможност те да се подават по електронен път. По електронен път могат да бъдат получени и разрешенията. Като цяло документите, които се изискват от работодателя, са същите, които са необходими за всяко работно място. Разликата е, че при наемане на непълнолетно лице те се подават предварително, а при наемане на пълнолетно Ц се представят при проверка. Цялата процедура е описана в сайта на ГИТ.\r\nПрез 2018 г. са поискани общо 8501 разрешения за наемане на работа на лица до 18 години. Дадени са общо 8238 бр. разрешения, като 205 бр. са за наемане на лица до 16 години и 8033 бр. - за наемане на навършили 16-годишна възраст. Констатирани са 116 нарушения, свързани с приемане на работа на непълнолетни без разрешения от Инспекцията по труда.\r\nНай-много непълнолетни лица се наемат в икономическите дейности \"Ресторантьорство\"; \"Хотелиерство\" и \"Търговия на дребно\". ", "date": "2019.06.11", "title": "Около 152 млн. деца по света работят, вместо да ходят на училище"}
{"url": "https://www.actualno.com/society/pochina-rejisioryt-i-prepodavatel-doc-ulija-kyncheva-news_757885.html", "text": "    Почина режисьорът и преподавател доц. Юлия Кънчева, съобщи БГНЕС. Тя си отиде на 63-годишна възраст.      Юлия Кънчева е родена на 1 юли 1956 г. в София. През 1980 г. дипломира кино и телевизионна режисура във ВИТИЗ \"Кр. Сарафов\".   Доц. Кънчева е автор и режисьор на 17 документални филма, две телевизионни постановки, една игрално-документална новела, един телевизионен игрален филм в две части. Тя е автор и на няколко телевизионни предавания за БНТ. Автор е също и на едноактна пиеса и два сценария за игрални филми. Има множество публикации в специализирания печат и пресата.\r\nЮлия Кънчева има редица номинации и престижни награди. Сред тях са номинация PRIX EVROPA за документалния филм \"FOR SALE\" - гр. Берлин, 2009г.; Специалната награда на журито на МФФ \"Златен Витяз\" - гр. Москва, 2007г. за филма \"Черният път на Христовите невести\".; Главна награда за документален филм \"СРЕБЪРЕН ДРАКОН\" на Международния фестивал в гр.Краков - Полша, 1989г. за филма \"Животът е пред нас\".;  За филма \"Без упойка\" (заглавието е като на филма на Анджей Вайда) е получила наградата на публиката и наградата на \"Сейко\" на Световния фестивал в Токио - 1989 г. За същия филм е носител и на наградата на PRIX EVROPA - Страсбург, 1989г.\r\nНаграда за режисура \"Златна пролет\" за филма \"Галоп, галоп...\" - 1983 г.; Две национални награди за режисура и дебют за филма \"Галоп, галоп...\" - 1984г.   Доц. Кънчева от 2000 г. е щатен преподавател в департамент \"Кино, реклама и шоубизнес\" на Нов Български Университет.    Нейното творчеството е представяно като специално събитие в Музея на жените в изкуството във Вашингтон, Д.С. - 2002г. и в Културния център на България в гр. Берлин - 2009г., както и през 2011г.\r\nПрез 2016 г. тя представи авторския документален филм \"В огледалото\". Месеци преди да си отиде на своя фейсбук профил тя споделя откъс от този филм.\r\nПогребението ще бъде в петък, 14 юни, от 13.30 часа в църквата \"Света София\". ", "date": "2019.06.11", "title": "Почина режисьорът и преподавател доц. Юлия Кънчева"}
{"url": "https://www.actualno.com/crime/desislava-ivancheva-osporva-zakonnostta-na-izbora-na-evrodeputati-ot-dps-news_757892.html", "text": "    Пленум на съдиите от Върховния административен съд ще се проведе на 12 юни. Той се свиква във връзка с постъпила жалба от отстранения кмет на столичния район „Младост” Десислава Иванчева,      Самата тя участва на изборите за член на Европейския парламент на 26 май.   Иванчева оспорва законността на избора на Атидже Байрямова Алиева - Вели и Искра Димитрова Михайлова - Коларова, и двете от , обявени от Централната избирателна комисия за евродепутати.\r\nВърховните съдии трябва да вземат решение дали да бъде сезиран Конституционният съд с мотивирано искане да се произнесе по законността на избора на член на Европейския парламент от Република България.  Според Десислава Иванчева зачетените от ЦИК заявления на Мустафа Карадайъ и Делян Пеевски да оттеглят по същество съгласието си за участие в изборите след провеждането на самите избори представлява институционално легитимиране на злоупотребата с пасивното избирателно право и с демократичните принципи на страната.\r\nВ жалбата на Иванчева пише, че решението на ЦИК, с което тези заявления за оттегляне на съгласие се зачитат, нарушава Конституцията на Република България и по-специално текста на чл.57, ал.2 от КРБ, който не допуска злоупотреба с права, както и тяхното упражняване, ако то накърнява права или законни интереси на други.   Върховният административен съд е носител на правото да оспори законността на проведените на 26 май евроизбори, както и законността на избора на отделен член на ЕП от България. Съгласно Изборния кодекс ВАС може да сезира КС въз основа на постъпило в срок оспорване.     ", "date": "2019.06.11", "title": "Десислава Иванчева оспорва законността на избора на евродепутати от ДПС "}
{"url": "https://www.actualno.com/crime/signal-za-bomba-zatvori-centralna-gara-v-sofija-news_757909.html", "text": "    Сигнал за бомба затвори Централната гара в София, съобщава БНР.      Полицията е получила сигнала тази вечер. В момента екипи на МВР проверяват района.\r\nГарата е евакуирана. Не се допускат и автомобили, допълва радиото.\r\nОт пресцентъра на МВР поясняват, че към 18.30 часа днес на телeфон 112 е получено злоумишлено телефонно обаждане за района на Централна жп гара в София.  Веднага към мястото са насочени специализирани екипи. Предприемат се стандартни процедури в района и действия за изясняването на сигнала. ", "date": "2019.06.11", "title": "Сигнал за бомба затвори Централна гара в София "}
{"url": "https://www.actualno.com/society/eksperti-ima-opasnost-ot-radikalizacija-na-bylgarski-grajdani-news_757911.html", "text": "    Има опасност от . Това е една всеобща тенденция. До тези изводи достигнаха експерти по сигурност по повод предотвратения от службите терористичен акт, . Както вече стана ясно, родителите му първи забелязали,  подали сигнал и потърсили помощ.      \"Трябва да се обяснява какво е радикален ислям, какво е тероризъм. Най-важното е отхвърлянето на тази форма на исляма.\" Това заяви експертът по сигурността Димитър Гърдев пред БНТ.   По думите му мерките, които се предприемат, целят да се възпрепятства една реакция в бъдеще. Според него не бива да подценяваме това, че 16-годишното момче се е подготвяло сериозно, с взривове и всичко останало.\r\nЖурналистът Мадж Алгафари бе категоричен, че е нужно да има хигиена в новините. „Не знам кой е този човек, който изнесе тези данни. Не му прави чест. Самоличността на детето трябваше да бъде запазена“. „Детето не е терорист. Службите трябва да кажат дали става дума за радикализация“, добави той.  „Интернет е най-опасното място за радикализация“, смята Алгафари. В терористичните структури няма нищо от ислямската религия.\r\n„ИДИЛ има отделно звено за манипулации. Като видите какви са обръщенията към западния свят и към последователите - те са съвсем различни. Те са изработени професионално, на различни езици“, коментира експертът по сигурността.   По думите на Алгафари начинът за вербуване е един и същ - бавно, постепенно, с изграждане на доверие.    „Това, че родителите са реагирали, трябва да се стимулира. Навсякъде службите работят по сигнали. Нямам как да се влиза във всеки един дом. Най-важното е, че се предлага промяна на системата. Изграждането на антитерористични центрове ще помогнат в тази насока. Опитът от САЩ и Русия се оказа успешен. Не може едно районно управление да обхване всичко“, подчерта Димитър Гърдев.\r\n„Все още в България минаваме между капките“, предупреди журналистът. „Опасно е и затова родителите трябва да следят децата си какво правят в интернет“, каза още Алгафари. ", "date": "2019.06.11", "title": "Експерти: Има опасност от радикализация на български граждани"}
{"url": "https://www.actualno.com/crime/v-berlin-arestuvaha-bylgarski-grajdanin-nasilval-8-godishnata-si-dyshterja-news_757918.html", "text": "    30-годишният Димитър Д. бе арестуван в Берлин преди дни по обвинение, че е изнасилвал 8-годишната си дъщеря, съобщи в. \"24 часа\".      Майката на детето знаела за случващото се, но наредила на момичето да мълчи, а тя щяла \"да говори с бащата да спре\".   Детето обаче се доверило на своя приятелка в училище. Разказало ѝ какво прави баща й с нея и я попитало дали и нейният баща прави същото и това нормално ли е. Приятелката я завела при майка си и жената извикала социалните.\r\nНад два часа детето обяснявало какво е търпяло. Оказало се, че насилието е започнало още преди 3 години.  Бащата е арестуван. Майката припаднала при ареста. Крещяла: \"Аз му казах да спре!\" Семейството има и две по-малки деца. Те също са взети под грижите на социалните. ", "date": "2019.06.11", "title": "В Берлин арестуваха български гражданин, насилвал 8-годишната си дъщеря"}
{"url": "https://www.actualno.com/lovech/baba-lalka-i-djado-pavel-ot-teteven-sa-naj-vyzrastnata-dvojka-na-balkanite-news_757860.html", "text": "    На 11 юни 2019 г. в Тетевен се проведе събитието ,, “. Това е десето юбилейно издание, превърнало се в традиция за тетевенци. Организира се от Научноизследователския център по медицинска биофизика /НИЦМБ/ в партньорство с Община Тетевен.      Събитието откри – кмет на Община Тетевен, която приветства всички присъстващи и благодари на проф. Игнат Игнатов – директор на НИЦМБ,  за организацията, като допълни, че по този начин Тетевен се популяризира като туристическа дестинация. Проф. Игнатов също изказа своите благодарности за дългогодишното съдействие на Общината.   По случай десетото юбилейно издание се раздадоха и награди. Д-р Мадлена Бояджиева и Борис Врабевски – зам.-кмет на Общината, получиха специални грамоти за принос в организацията на традиционното събитие. Баба Лалка и дядо Павел Цветанови от Тетевен също бяха наградени - за най-възрастната двойка на Балканите.  На форума бяха изнесени лекции на следните теми: История на Дни на планинската вода, Тетевен - Теодора Тодорова, НИМЦ; Хидратация в спорта и при младежи - Докладът е съавторски на проф. Игнат Игнатов и д-р Ивайло Якимов (Лудогорец) и представен на Международна конференция Медицина и футбол с президент д-р Михаил Илиев; Качества на планински изворни и минерални води - Клуб по физика, преподавател Ивелина Врабевска СУ ,,Георги Бенковски“; Хербалната (билкова) медицина при висок холестерол - доц. д-р Илияна Янева, Национален център по обществено здраве и анализи, Министерство на здравеопазването; Физикохимична и микробиологична характеристика на термални лечебни изворни води в Бургаска област - д-р Недялка Нанева Вълчева, Аграрен Факултет на Тракийски университет, Борислав Калейчев - Природен зеолит Родосорб в полза за здравето, Гергана Генова - Електрохимична вода Католит от японски прибор Канген.\r\nБе представена и информация за представяне на информационна табела за изворна планинска вода в с. Бабинци, с подкрепата на Младен Милев. Водата е изследвана със съдействие на доц. Борислав Великов.   Предният ден проф. Игнат Игнатов организира семинар за здраве и дълголетие.     ", "date": "2019.06.11", "title": "Баба Лалка и дядо Павел от Тетевен са най-възрастната двойка на Балканите"}
{"url": "https://www.actualno.com/starazagora/stara-zagora-otnovo-sybira-elitni-lekoatleti-news_757817.html", "text": "    И тази година Стара Загора събира изявени спортисти на Международния лекоатлетически турнир „Самарско знаме”, който се организира от Спортния клуб по лека атлетика „Берое“ със съдействието на Община Стара Загора и Българската федерация по лека атлетика. Деветнадесетото издание на състезанието ще се проведе на 15 юни, събота, от 17 часа на стадион „Берое“. Входът за турнира ще е свободен.      Целта на организаторите е да се популяризира леката атлетика и да се запазят традициите на турнирните надпревари у нас. В конкуренция с най-добрите състезатели, мъже и жени, от България и чужбина ще има възможност да разкрият способностите си на състезание и млади талантливи лекоатлети.\r\nАтлетите ще се надпреварват в тринадесет дисциплини, а заявки за участие са подали спортисти от България, Румъния, Гърция, Беларус, Македония, Сърбия, Шотландия, Турция и Гибралтар.\r\nВ сектора за висок скок се очаква силно състезание при мъжете. В надпреварата ще се включат гръцкият скачач Константин Баниотис с постижение от 234 см, младата българска надежда Тихомир Иванов с 231 см, шотландецът Алан Смит с 229 см и Андрей Скабейка от Беларус с 226 см.  Елитните български български атлетки Габриела Петрова и Александра Начева са потвърдили участието си в скока на дължина. От старозагорския клуб в състезанието ще участват Денис Димитров, който победи миналата година на 100 м гладко бягане, Елеонора Драгиева на скок височина, Деви Аврамова на 3000 м, Марс Славов на копие, Михаил Иванов на скок височина и Стефан Стефанов на 200 и 400 м.\r\nОрганизаторите очакват старозагорци на стадион \"Берое\", за да подкрепят състезателите и да се насладят на празника на леката атлетика. ", "date": "2019.06.11", "title": " Стара Загора отново събира елитни лекоатлети"}
{"url": "https://www.actualno.com/society/aej-s-tejki-obvinenija-kym-institucii-i-pik-zaradi-razkriti-lichni-danni-na-dete-news_757900.html", "text": "    \"Ученикът от Пловдив, за когото беше съобщено, че се е , на първо място е жертва на опасна терористична мрежа, за която се твърди, че го е вербувала.      Той , а по-сериозни последствия са предотвратени единствено благодарение на навременната намеса на семейството му.   За благодарност, че е изпълнило дълга си към обществото, това семейство е подложено на безпрецедентен тормоз от псевдомедия и нейните псевдожурналисти\". Това гласи позиция на Асоциацията на европейските журналисти - България (АЕЖ-България).  От АЕЖ внасят сигнал до Инспектората към Висшия съдебен съвет (ИВСС), вътрешния министър Младен Маринов, председателя на ДАНС Димитър Георгиев . Искането им е да се разследва изтичането на информация, известна единствено на служители на съдебната власт, МВР и/или ДАНС. Настояването е шефовете на тези институции да проверят за извършени дисциплинарни нарушения от техни служители.\r\nОт асоциацията ще настояват за санкция за агенцията, разкрила самоличността на детето. Те призовават за максимални санкции от страна на ДАЗД към медията, нарушила правилата.   \"Отговорност за действията на ПИК може да бъде потърсена и от Агенцията за защита на личните данни. Незаконното разкриване на самоличността на детето категорично не е от обществен интерес и в този смисъл не бива да се третира като журналистическа дейност\", пишат от АЕЖ и припомнят, че агенцията е разкрила самоличността на ученика, мястото където учи, подробности за семейството му.    Репортер на агенцията е разпитал съученици на момчето, без да е поискал и получил съгласието на възрастните, които отговарят за тях, пишат от асоциацията като казват, че самоличността на младежа не би била разкрита без съдействие на институциите.\r\nОт журналистическата асоциация питат и чия е била идеята за оповестяването на случая на пресконференция в Пловдив.\r\n\"Важно е обществото да научи тази информация, за да си направи изводите дали разгласяването на случая не е евтин пиар ход на някоя от институциите, който освен до сериозни последици за личността на ученика и семейството му, води и до компрометиране на борбата с тероризма и националната сигурност на България\", се казва в позицията им.   Резултатът от разгласяване на този случай е, че хората, които са вербували детето, могат да прикрият следите си и да се спасят от преследване. Осветено е най-ниското звено по веригата. Това със сигурност не е ефективна борба с терористична мрежа, пишат от асоциацията. ", "date": "2019.06.11", "title": "АЕЖ с тежки обвинения към институции и ПИК заради разкрити лични данни на дете"}
{"url": "https://www.actualno.com/politics/ananiev-obvini-manolova-che-syzdava-haos-i-spekulira-news_757889.html", "text": "    Не искам извинение от вас за хаоса, който създавате в системата, написа министърът на здравеопазването Кирил Ананиев до омбудсмана Мая Манолова. Повод за думите му е , изразена пред протестиращи медицински сестри в Стара Загора.      Според Манолова проблемите в сектора показват добре организиран хаос, от който парите изтичат. Тя посочи още, че нито едно от предизборните обещания към не е изпълнено.   \"Не приемам спекулациите ви относно възнагражденията на медицинските специалисти и обвиненията, че \"парите изтичат\". Предполагам, че става въпрос за отпуснатите от Министерския съвет допълнителни средства по бюджета на МЗ, както и за 50-те млн. лв. – разблокирани средства от резерва на НЗОК за увеличение на клинични пътеки, чиито цени години наред не са променяни\", казва той.\r\nМинистърът обръща внимание на омбудсмана, че болниците са търговски дружества и той няма как да вдига заплатите на персонала в тях. Ананиев уточнява, че към момента лечебните заведения са получили единствено 30 млн. лв., като това са средствата, които Министерският съвет е отпуснал на 20 февруари на общински и областни болници.  \"Средствата, отпуснати с постановление на МС от 10 април, както и средствата, предвидени за увеличение на клиничните пътеки, ще достигнат до медицинските специалисти с юнските и юлските възнаграждения. Този ресурс приоритетно ще отиде за възнаграждения за персонала на база извършена дейност, какъвто ангажимент действително съм поел\", казва още министърът.\r\nПовод за позицията му са думите на Манолова: \"Така от 130 млн. на определени места един медицински специалист получава по 20 лв., а друг – нищо.\"   Кирил Ананиев уточнява, че вече има подготвена методика за формиране на заплащане на работещите в здравеопазването, като в момента върви съгласуването и със социалните партньори.    \"Не съм обещавал \"до 20 април т.г. да има нови проекти на закони за съсловните организации\", както твърдите. Обещах единствено да проведа разговори с партиите от управляващото мнозинство по темата и го направих. Оттук насетне в техни ръце е законодателната инициатива\", завършва министърът на здравеопазването ", "date": "2019.06.11", "title": "Ананиев обвини Манолова, че създава хаос и спекулира"}
{"url": "https://www.actualno.com/europe/vyglerodnite-emisii-narasnaha-s-2-prez-2018-g-news_757893.html", "text": "    Глобалните въглеродни емисии нараснаха с 2,0% миналата година, което е най-високият темп от 2010-2011 г., съобщиха от енергийният гигант BP.      \"Налице е нарастващо несъответствие между изискванията на обществото за действия във връзка с изменението на климата и реалния темп на напредък, като търсенето на енергия и въглеродните емисии нарастват с най-бързия си темп от години\", каза Боб Дъдли, главен изпълнителен директор на BP. \"Светът е на неустойчив път\", каза той.   Статистическият преглед на световната енергетика на BP се разглежда като стандарт за енергийната индустрия, обединявайки данни за всичко - от размера на петролните запаси на страните до производството на енергия от  възобновяеми източници и различните нива на потребление.\r\nТой установи, че световното търсене на енергия е нараснало с 2,9%. Част от това нарастване бе постигнато с процъфтяващата експлоатация на шистовите запаси от петрол и газ в САЩ, която отбеляза най-бързото нарастване, се казва в доклада.  Правителствата по целия свят са подложени на засилен натиск от страна на участниците в кампанията за определяне на крайни срокове, до които ще намалят нетните емисии на парникови газове до нула.\r\nГлавният консултативен орган на Великобритания по въпросите на изменението на климата препоръча целта на правителството да е 2050 г., същата дата е в плановете и на някои други европейски правителства.   Прогресивното крило на Конгреса на САЩ настоява за 2030 г., въпреки че повечето анализатори смятат целта за недостижима и прекалено скъпа за достигане.    Докладът на BP установи, че докато използването на възобновяеми енергийни източници е нараснало с 14,5% през 2018 г., то все още представлява само една трета от общото увеличение на производството на електроенергия през миналата година. ", "date": "2019.06.11", "title": "Въглеродните емисии нараснаха с 2% през 2018 г. "}
{"url": "https://www.actualno.com/society/grajdani-se-objaviha-sreshtu-prezastrojavaneto-po-chernomorieto-news_757895.html", "text": "    Граждани се събраха на протест пред сградата на Народното събрание, изразявайки недоволството си срещу презастрояването по родното Черноморие, предаде БГНЕС.      С плакати „Вашите закони са срам за нас“ и „Те бетонираха България“ протестиращите се обявиха не само срещу нерегламентираните строежи, но и срещу заграбването на дюните, което според тях нарушава правата на всички.   „Протестираме срещи бетонирането на нашето Черноморие, унищожаването на природата и срещу отказа на нашите политиците да се учат от грешките“, заяви адвокат Дончо Бураджиев, един от протестиращите. Той е дошъл специално за протеста от Велико Търново, а според него е крайно време законът да признае правото на всеки един да къмпингува свободно.\r\n„Природата е най-ценният ни ресурс и е крайно време държавата да си влезе в ролята и да каже дюните дюни ли са. Защото е абсурдно публична държавна собственост, каква са дюните, да стават частни. Това е кражба, а тя е престъпление“, категоричен е той.  Протестиращите настояват още за цялостна преоценка на , както и анализ на прилагането му и се заканват, че недоволството им ще продължи.\r\n„Недоволни сме от безкрайно продължаващите безобразия по българското Черноморие“, заяви Жана Иванова, друга протестираща, според която страната ни трябва да почерпи опит от съседна Гърция.   Протестиращите настояват държавата да се вслуша в исканията им, в противен случай те ще организират още по-мащабни демонстрации.     ", "date": "2019.06.11", "title": "Граждани се обявиха срещу презастрояването по Черноморието"}
{"url": "https://www.actualno.com/ruse/jivi-statui-shte-pokajat-rjadkoto-izkustvo-pred-barokovi-sgradi-v-ruse-news_757792.html", "text": "    Крайдунавският град ще е домакин от 20 до 23 юни на Международния фестивал на живите статуи , който ще премине под мотото „Ставаме на пет, фестивалът през годините“. Местата за изява на уличното изкуство се разширяват и достигат от пл. „Свобода“ до градинката на пл. „Батенберг“ (между РБ „Любен Каравелов“ и СУ „Христо Ботев“). На главната улица „Александровска“ ще бъдат  издигнати четири изложбени шатри, които ще представят по едно от предишните издания на фестивала.      В градинката пред Регионалния исторически музей на 20 и 21 юни ще има представление на 10 живи статуи от Украйна, Португалия, Франция и България. Театър „Маска“ от Букурещ ще покаже две представления на „Историята на танца“ на 22 и 23 юни на пл. „Батенберг“ и на пл. „Свобода“. Творческото предизвикателство представя 12 композиции с участието на 24 актьори.  \r\nСъздадена работилница ще покаже грим, техники, облекло и пластика, както и философията на живите статуи. Две театрални постановки - „Три сватби и едно възкресение“ с режисьор Ивайло Ненов и „Камъни в джобовете“ от Мари Джоунс на режисьора Венцислав Асенов са част от съпътстващата програма на фестивала.\r\nФинален акорд на 23 юни ще постави огнения пантомимен спектакъл „Пробуждане“ на българския театър „Палячи“.   ", "date": "2019.06.11", "title": "Живи статуи ще покажат рядкото изкуство пред барокови сгради в Русе"}
{"url": "https://www.actualno.com/society/drujba-na-protest-zaradi-spiraneto-na-toka-news_757915.html", "text": "     един от големите столични квартали \"Дружба\".      Жителите му обаче се оплакват, че повредите зачестяват. Затова тази вечер излизат на протест, предаде Bulgaria ON AIR.   Прекъсването на електрозахранването води със себе си и други проблеми, особено за хората с малки деца. А жителите на квартала си задават въпроса:\r\n\"Дали мощностите, с които разполага ЧЕЗ отговарят на потребностите на ж.к. \"Дружба\", защото непрекъснато се строи\"?  От ЧЕЗ отговориха, че честите спирания на тока са заради реконструкция на подстанция \"Фестивална\".\r\nЗаради претоварване на алтернативното електрозахранване обаче се стига и до аварийни прекъсвания в \"Дружба\". ", "date": "2019.06.11", "title": "\"Дружба\" на протест заради спирането на тока"}
{"url": "https://www.actualno.com/burgas/reshavat-bydeshteto-na-morskoto-uchilishte-v-burgas-news_757735.html", "text": "    Морското училище в Бургас да стане общинско. За това настоява в докладна записка кметът Димитър Николов. Очаква се на сесията, която ще се проведе в края на месец юни, предложението да бъде обсъдено и гласувано.      \"Ако го получим, гарантирам, че ще бъдат положени всички усилия за модернизация на материалната база, повишаване качеството на образованието , запазването и развитието на това знаково за града ни училище\", каза Димитър Николов.\r\nПрофесионална гимназия по морско корабоплаване и риболов \"Свети Никола\" е създадена през 1958 година .   Една от причините за искането, средното училище да мине към община Бургас е, че през последните години липсва възходящо развитие, няма достатъчно ученици за специалностите, които са изучават - \"Морско корабоводене\", \"Корабни машини и механизми\" и \"Митническа и данъчна администрация\".  В същото време, много фирми от сектора имат необходимост от специалисти в морското дело. Това налага намесата на общината, която да осъвремени материалната база и учебните програми, за да осигури нужните кадри за бизнеса.\r\nСега, към Морското училище финансов ангажимент има Министерството на образованието. Ако промяната се осъществи, парите ще идват от бюджета на община Бургас, която ще стане собственик на недвижимата собственост на училището.     ", "date": "2019.06.11", "title": "Решават бъдещето на Морското училище в Бургас"}
{"url": "https://www.actualno.com/interest/ucheni-otkriha-zashto-prejajdame-s-mazna-i-sladka-hrana-news_757839.html", "text": "    Молекулярни биолози са открили специални рецептори в червата на хората и мишките, които пречат на производството на хормони на насищане, когато се приемат мастни или сладки храни.      Блокирането им ще помогне да се предотврати развитието на затлъстяване, пишат учените в списание Frontiers in Physiology.   \"Ако създадем лекарство, което блокира работата на канабиноидните рецептори и не им позволява да се намесват в освобождаването на протеинови сигнали за ситост, тогава ще направим голяма стъпка към решаването на проблема, който е поразил милиони хора по земята\", каза Николас Ди Патрисио от Калифорнийския университет в Ривърсайд (САЩ).\r\nПрез последните няколко години учените откриват все повече признаци, че и проблемите с метаболизма,  свързани с него, се развиват не само поради генетични причини или наличието на проблеми със силата на волята при затлъстели хора, но и защото употребата на такава храна променя мозъка.  Например преди няколко години биолозите откриха, че висококалоричната храна разрушава нормалното функциониране на гена, който контролира активността на клетките в центъра на насищане в мозъка на мишките. По-късно те установиха, че дебелите хора имат необичайно висока чувствителност към вкуса на храната и смятат, че сладката храна е по-вкусна от другите хора поради промените във вкусовите им рецептори и мозъчната кора.\r\nПреди две години Ди Патрисио и колегите му открили друг подобен модел, експериментирайки с плъхове, които консумират огромни количества захари и мазнини в продължение на няколко месеца.   Гледайки гризачите, учените забелязали, че те са започнали да ядат все повече и повече, което ускорява наддаването на тегло и неочаквано бързо води до развитие на затлъстяване. В същото време, повишаването на апетита е придружено от рязко увеличаване на концентрацията на така наречените ендоканабиноиди в червата и в кръвта на мишките.    Те са аналози на веществата, които се съдържат в марихуаната и които тялото ни синтезира в малки количества за собствени цели. Голям брой нервни клетки, които реагират на такива молекули, се откриват в червата на човека.\r\nПреди три години учените открили, че необяснимото желание за ядене, което възниква при любителите на „трева“, се появява в резултат на действието на TГК-9, активното вещество на марихуана, върху тези рецептори. Това накара ди Патрисио и неговите колеги да мислят, че затлъстяването може да бъде излекувано чрез блокиране на такива рецептори.\r\nУчените са проверили какво ще се случи, ако бъдат блокирани или канабиноидните рецептори, или онези нервни клетки, които са отговорни за четенето на сигналите за ситост. Както показват тези експерименти, мишките започват да консумират нормалното количество храна в първия случай, а във втория се превръщат в  истински аналози на Гаргантюа и губят чувството си за пълнота, независимо от това, което ядат.   Засега обаче учените все още не знаят как мазната и сладка храна променя работата на тези рецептори. ", "date": "2019.06.11", "title": "Учени откриха защо преяждаме с мазна и сладка храна  "}
{"url": "https://www.actualno.com/balkani/bil-klintyn-pristigna-v-kosovo-video-news_757788.html", "text": "    Бившият американски президент Бил Клинтън пристигна в Прищина. Клинтън бе посрещнат на летището в косовската столица от вицепремиера на страната Беджет Пацоли и бившия държавен глава Атифете Яхяга, информира \"Фокус\".      Бившият лидер на Белия дом ще присъства на церемония за отбелязване на 20-та годишнина от влизането на НАТО в Косово с цел – както твърдят в Прищина – „освобождаване на страната от сръбските нашественици\". Тя ще се състои в сряда, 12 юни.   „Днес Косово е успешна история за изграждане на държавата. Вашето ръководство преди 20 години срещу тирани в полза на свободата и демокрацията беше от решаващо значение за отварянето на нова глава в човешката история. Вие дадохте на международното право и политика човешко измерение“, написа Пацоли в социалната мрежа „Тwitter“.   Клинтън заемаше поста на държавен глава на САЩ през 1999 г. и е един от решаващите участници във взимането на решение за бомбардировките на НАТО в тогавашната СР Югославия, по повод на кризата в Косово и Метохия.\r\nКлинтън ще проведе среща с министър-председателя на Косово Рамуш Харадинай и президента Хашим Тачи, след което ще говори пред медии.   По повод годишнината в сряда в Прищина ще пристигне и бившият американски секретар на Клинтън Мадлин Олбрайт.     ", "date": "2019.06.11", "title": "Бил Клинтън пристигна в Косово (ВИДЕО)"}
{"url": "https://www.actualno.com/curious/pijanicite-sa-4-tipa-koj-ot-tjah-ste-vie-news_757731.html", "text": "           Според изследване на психолози от Университета на Мисури всички пияни хора попадат в една от четири категории: \"Ърнест Хемингуей\", \"Мери Попинз\", \"Смахнатият професор\" или \"Мистър Хайд\". От Time описват техните характеристики.    Тип \"Ърнест Хемингуей\" По името на писателя, който се хвалел, че може да погълне дяволски количества уиски, без да се напие, „Хемингуейците” не претърпяват видими личностни промени в прехода от трезво към пияно състояние.   Тип \"Мери Попинз\" Този тип пиячи следват „практически съвършената във всяко отношение”, както сама се определя, Мери Попинз – общителни и без това по характер, те стават още по-дружелюбни и щастливи в процеса на напиване.         ", "date": "2019.06.11", "title": "Пияниците са 4 типа, кой от тях сте вие?"}
{"url": "https://www.actualno.com/plovdiv/literaturata-dominira-tazi-sedmica-v-plovdiv-news_757798.html", "text": "    За първи път литературният фестивал \"Пловдив чете\" бе проведен през 2003-та година под егидата на едно от трите пловдивски издателства- \"Жанет 45\".В следващите години организацията се поемаше от другите две известни пловдивски издателства- \"Хермес\" и \"Летера\", но в последните години те се отказаха и издателката Божана Апостолова продължава да бъде упоритият радетел на идеята да накара хората да отворят книга. Алея на книгата е разположена на едно от най-оживените градски средища - улица \"Райко Даскалов\", в нея свои заглавия продават тази година 18 издателства. Шатрите са оживени, издателите предлагат намаления, а докато не се намали ДДС на книгите, цените им така или иначе са твърде високи точно за оная категория хора, които продължават да четат интензивно.       В къщите в Стария град и на други знакови за културата места в града тази седмица се представят нови книги и авторите им, а Народна библиотека \"Иван Вазов\" избира \"Читател на годината\" в различни възрастови групи. Венец на фестивала са Националните награди в областта на литературата \"Христо Г. Данов\", организирани от Министерството на културата и Дирекция \"Култура и културно наследство\" при община Пловдив. На практика това е най- престижната литературна награда в страната. ", "date": "2019.06.11", "title": "Литературата доминира тази седмица в Пловдив"}
{"url": "https://www.actualno.com/vraza/vylchev-posochi-vraca-kato-primer-za-pravilno-razvitie-na-obrazovanieto-news_757814.html", "text": "    „За последните няколко години Община Враца полага и развитието на професионалното образование. Учебните заведения в региона припокриват напълно политиката на министерството за утвърждаване на националното самосъзнание сред младите хора. Вярвам, че с общи усилия, ще успеем да разширим образователната среда на учениците, като им предоставим възможност да развиват своите компетенции. С инвестираните средства до момента по оперативни програми и от бюджета на министерство на образованието, Враца е пример за правилно развитие на образованието и модернизиране на инфраструктурата на училищата и детските градини“ – каза министърът на образованието и науката – Красимир Вълчев, по време на работно посещение във Враца.      Министър Вълчев посети сградата на бившето училище в село Паволче, където заедно с кмета Калин Каменов подписаха договор, чрез който община Враца дарява сградата на образователното министерство .\r\n„Днес е изключително важен ден за всеки жител на село Паволче, тъй като само след година година, тук ще бъде създаден първият в страната Национален център за православно, патриотично и екологично образование . Вашето населено място е люлката на родолюбието, тъй като от тук минава Ботевия поход, има православен храм и десетки еко пътеки. Вярвам, че след откриването на центъра, в тази прекрасна сграда отново ще има живот и в нея ще се възпитават хиляди деца от цялата страна.  Искам да благодаря на министър Вълчев за оказаната подкрепа при реализирането на проекта. Това е поредното потвърждение, че той познава отблизо проблемите в сферата и има желание за тяхното разрешаване с реални действия“ – каза кметът Каменов преди подписването на договора за дарение и връчи на министър Вълчев почетен плакет за особен принос в сферата на образованието в общината.\r\nВ сградата на училището в село Паволче, Красимир Вълчев заяви, че след изпълнението на проекта, във Враца ще има много по-ефективна образователна среда, която ще бъде пример и за други градове в страната.  В рамките на своето посещение, министър Вълчев бе гост в Средно училище „Христо Ботев“, в което е изградена виртуална STEM лаборатория за обучение на учениците по биология и здравно образование. Средствата, в размер на 130 000 лева, които са вложени за техническото оборудване с 10 интерактивни дисплеи, са осигурени от Министерството на образованието и науката.\r\nВ Профилираната Природо-математическа гимназия „Акад. Иван Ценов“, кметът Каменов и министър Вълчев присъстваха на демонстрационни уроци в новоизградените 11 интерактивни кабинети и класни стаи със сензорни дисплеи. Красимир Вълчев бе категоричен, че бъдещето на образованието е в развитието на информационните технологии и поради тази причина ще бъдат инвестирани средства за обновяването на материално-техническите бази в учебните заведения и изграждане на иновативни кабинети. „Враца има целия спектър от предизвикателства в образователната система, но с общи усилия и с активната работа на кмета Каменов и областния управител – Малина Николова, вече има решения на голяма част от проблемите в сферата“ – добави още Вълчев. Инвестираните средства в учебното заведение отново са осигурени от МОН и са в размер на 148 000 лв.\r\nПосещението на образователния министър във Враца продължи в сградата на Профилираната езикова гимназия „Йоан Екзарх“, където министерството осигури близо 150 000 лева за извършване на вътрешен ремонт в учебния корпус, подмяна на дограмата в коридорите и на отоплителната система в гимназията.    Заключителната част от визитата на министър Вълчев бе в сградата на Професионалната гимназия по търговия и ресторантьорство, където е реализиран ремонт на дограмата, отново със средства на образователното министерство, в размер на 190 000 лева. В началото на програмата, директорът на учебното заведение Румяна Петрова благодари на кмета Каменов и министър Вълчев за оказаната подкрепа  и заяви, че гимназията е първата в града, в която е въведено дуалното обучение.\r\nКметът Каменов допълни, че Община Враца и областна администрация ще продължават да подкрепят професионалното образование, като ще се търсят варианти за осигуряване на средства за обновяване на базата.\r\nНа обиколката в учебните заведения присъстваха още: областният управител Малина Николова, началникът на РУО – Враца Галина Евденова, народният представител Красимир Богданов, заместник-кметът Петя Долапчиева, учители и директори на учебни заведения, кметът на село Паволче – Емил Василев, експерти от МОН и местната администрация. ", "date": "2019.06.11", "title": "Вълчев посочи Враца като пример за правилно развитие на образованието"}
{"url": "https://www.actualno.com/analysis/svetyt-ne-se-spravja-sys-zadachata-da-pomogne-na-stradashtite-news_757739.html", "text": "    Новината, че в холандска клиника са помогнали на 17-годишно момиче да умре се оказа неистинска. Но въпросът дали обществото трябва да помага на хората да собствения си живот остава отворен.      Преди дни почина 17-годишната Ноа Потховен. В ранна детска възраст тя е била подложена на сексуално насилие. В продължение на няколко години Ноа се е борила с тежка психическа травма, страдала е от депресия и хранително разстройство, и накрая не ѝ останали сили. Новината за смъртта ѝ предизвика буря от реакции по целия свят, защото първоначално бе съобщено, че за да умре ѝ е било помогнато в клиника в Холандия, където е разрешена на деца над 12-годишна възраст, ако родителите не са против.   Това се оказа неистина: Ноа действително се е обърнала с такава молба в клиниката, но ѝ е било отказано. Тя умира в дома си, след като престава да се храни и да пие вода. След съвет с лекарите родителите ѝ решават да не се намесват. Макар и различен от първоначалната информация случаят отново привлече вниманието към проблема за евтаназията: трябва ли тя да бъде законна и ако да, за кого и при какви обстоятелства?\r\nМного борци за правата на човека сам да реши дали да живее или да умре припомнят мъчителните физически заболявания: тежки форми на рак, хронични болки, други незлечими недъзи. Те говорят за възрастни хора, които са в последния етап от живота си. Но и това не е всичко. Вече съществува възможност да се самоубиеш в специални клиники, ако страдаш от психическо заболявания.  През 2018 година холандски лекари помогнаха на 29-годишната Аурелия Брауверс, като ѝ предоставиха отрова. Тя се намирала в дълбока депресия, диагностицирана е с гранично разстройство на личността и не виждала никакво бъдеще за себе си. Така започва своята статия журналистката Джосефин Холмстрьом за шведското издание Svenska Dagbladet. Ето нейният разказ от първо лице:\r\n\"Тази тема ми е близка поради лични причини. Когато бях тийнейджър имах анорексия, от малка се борех с обсесивно-компулсивно разстройство. В най-черните моменти понякога ми се струваше, че смъртта е изход. Има много жизнерадостни хора, които са преживели подобни тежки времена: психологът Кристер Олсон осем години е живял в дълбока депресия, която описва в книгата си \"Пътят назад\". В най-лошите моменти той \"без колебание е бил готов да умре\", както сам разказва в свое интервю за в. Dagen. Много хора с психични разстройства виждат себе си в неговите описания. По думите на Ан Хеберлайн човек не иска да умре, а просто не му се живее.   Никога не съм планирала самоубийство сериозно, но имах периоди, когато животът ми се струваше непоносим. Срещах се с много млади хора, които се лекуват в болница заради суицидни мисли. Ако обществото и лекарите започнат да се отнасят към като към приемлива алтернатива, желанието на тези пациенти да умрат внезапно ще стане по-легитимно и по-лесно изпълнимо. Мен ме плаши обществото, в което самоубийството може да стане нормално.    Друг проблем на евтаназията е как отношението към нея ще се отрази на представата за ценността на човешкия живот. През 2008 година в швейцарска клиника, където помагат на хората да се самоубият, почина 23-годишен англичанин. След нещастен случай той се парализира и никога повече не би могъл да играе ръгби. За него тялото му се превръща в затвор и той сметнал, че животът му е приключил. Родителите подкрепили радикалното му решение и заедно с него заминали за Швейцария.\r\nАсоциацията на хора с гръбначни травми реагира с възмущение на решението на лекарите. Нима травмата може да бъде основание за одобрение за евтаназия? Няма ли друг смисъл в живота освен спорта? От моя гледна точка в дадения случай към човека са се отнесли така, както се отнасят онези, които смятат, че трябва да се направи аборт, ако при детето е открит Синдром на Даун. Тук се проявява приетото в обществото презрение към слабия. \r\nКакво трябва да се случи с тези хора с увреждания, които не получават помощ от социалните работници?  Трябва ли да им предложим, одобрена от държавата възможност за самоубийство, след като вече не могат да излязат от дома си и да живеят нормално? Не, светът, в който евтаназията е една от алтернативите не е хуманен свят. Това е свят, в който ние не сме се справили със задачата да се грижим за страдащите.\"    ", "date": "2019.06.11", "title": "Светът не се справя със задачата да помогне на страдащите"}
{"url": "https://www.actualno.com/travel/marmaris-kogato-turistyt-e-prosto-grivna-ot-hotel-news_757821.html", "text": "             Като част от силна група абитуриенти от България, посетих Мармарис за трети път. Смятам, че мога да сравнявам спрямо предишни години развитието на курорта. А той расте. И се е ориентирал много добре в търсенето. Както и целият турски туризъм по морето, стъпил на принципа \"Никой да не излиза от хотела\".   \"Олинклузивът гърми\", реагираха зрелостниците. Истина е. Разнообразието от храни и напитки е толкова главозамайващо, че човек дори не се пита колко може да понесе. Напротив. Всяко начало на обяд или вечеря започва като трейлър от края на света. И завършва в страхотна преумора. И разхищение на храна. Междувременно отварят мокрия бар. Затварят го опиянени тела. По изгрев.    Ако лекомислено решиш да се отдадеш на непретенциозна разходка в курорта, потъваш в бездна. От вещи и стоки. За които трябва да се пазариш. Понякога насила и заради/въпреки културно обусловеното нахалство на продавачите. Докато ти казват \"Комши!\", вече си се набутал с нещо безполезно. Докато опитваш, взели са ти 80 лири за локум. Докато ти харизват 50 куруша, курсът на еврото се променя в движение. За търговците от тези географски ширини пикът на туризма означава само едно - експлоатация на консуматорските страсти у човека. Чаршията на популярната култура преминава през въображението, а усилията, че въобще можеш да контролираш себе си в тези потоци на глобализацията в локалния свят, се оказват напълно безплодни. Но всъщност в този контекст отделният турист няма абсолютно никакво значение. Той е чисто и просто гривна от хотел. Която изчезва, след като изтече престоят ѝ. А отсреща идват още гривни с надянати на тях хора. Които водят верни, но слепи кучета към поредните порциони от дневната им дажба. Кутретата, които слушкат пластмасовия си собственик, са привикани на бара, на опашката за скариди или близо до горчивата от сладост баклава. И сякаш живеят нов живот. Между лобито и огледалото. Избягали от собствените си затвори.   Такъв туризъм генерира спиращи дъха приходи. А турците ти продават и от нищо - всичко. В мига, в който усетиш, че неприятният вкус в устата не е от убийствената влага, поглъщаш още олинклузив. И се сепваш от странно удовлетворение, че и този път никой не те е сгазил на пешеходната пътека.      ", "date": "2019.06.11", "title": "Мармарис: Когато туристът е просто гривна от хотел"}
{"url": "https://www.actualno.com/curious/dneven-horoskop-za-12-uni-news_757797.html", "text": "     Овен       Това е добър ден, ако сте си поставили за цел да се превърнете във важен фактор в нечий живот. Все пак намекнете и за това, че не сте съвършени. Телец Това е ден, в който ще искате да сте навсякъде, но едва ли ще успеете в обема, в който си го представяте. Не се лакомете и заложете на качеството, вместо на количеството.   Близнаци Тази сряда може да имате друга представа за нещата. Вероятно няма да ви е лесно за свикнете с реалността, затова не предприемайте важни стъпки. Рак     Тази сряда рискувате да вземете прибързано решение, продиктувано от необикновени обстоятелства. Помислете дали, ако ситуацията се промени бихте били на същото мнение? Лъв Тази сряда заложете на традиционните методи за решаване на проблемите. Всякакви странни предложения целят да ви извадят от ритъма ви. Дева Тази сряда не си правете прекалено големи илюзии, особено ако не сте споделили намеренията си със заинтересованите хора. Бъдете напълно честни, ако очаквате нещо сериозно.   Везни Тази сряда ще имате всички шансове да блеснете, но ще трябва да се ангажирате сериозно с някои дългосрочни дейности. Помислете дали ви е необходима подобна публичност. Скорпион Тази сряда може да загубите нещо. Шансовете ви да си го върнете не са малки, но усилията, които ще трябва да положите ще са сериозни. Стрелец Днес се замислете какво сте направили за близките си през последните месеци. Ако не може да се сетите лесно предприемете мерки за промяна. Козирог    Потърсете начин да изпъкнете в тълпата днес. Почти всички начини са позволени, стига да може да се справите с поледиците. Водолей Тази сряда не отлагайте важните задачи. Със сигурност по-късно ще ви настигнат, когато вече имате нови такива и ще ви бъде много по-трудно. Риби Днес си оставете време за нещо по-интересно за правене. Рутината започва да ви мъчи и имате нужда от приключение, за да разсеете скуката. ", "date": "2019.06.11", "title": "Дневен хороскоп за 12 юни "}
{"url": "https://www.actualno.com/pleven/v-bylgarsko-selo-pravjat-dom-za-italianski-pensioneri-news_757753.html", "text": "    Инвестиционен проект, който предвижда в село Къртожабене да се изгради Дом за стари хора за италиански пенсионери, бе представен днес в Плевен. В основата на начинанието е бившият профилакториум на някогашната рафинерия „Плама“, който вече е собственост на немската компания EOS. Проектът е разработен с активното участие на БТПП и фирма „Интрак“ ЕООД. Партньори в реализацията му ще бъдат Медицинският университет в града и общинската управа.      Профилакториумът е на 10 км от Плевен. Намира се в красива местност от ждрелото на река Чернелка. Построен е 1983 г. – пететажна тухлена сграда. Разгънатата застроена площ е 7 896 кв. м. Има двор от 16,5 дка със спортни площадки. Имотът е със собствен водоизточник и канализация на септични ями. Има още гараж за леки коли и рехабилитационен блок на два етажа – с водолечение и помещение за нагревки. До профилакториума се стига по асфалтов път, съобщи Владимир Томов, председател на Съвета по инвестиции към БТПП.\r\n„Хубавото е, че профилакториумът е строен по старите правила, които са съществували до 2011 г. и отговаря на всички изисквания като големина на стаите, на коридорите и т.н. Близо е до Плевен, където има много обекти за посещения. В града има и Медицински университет, който може да осигури необходимите кадри за такъв Дом. В него учат и над 250 студенти от Италия“, допълни Владимир Томов.\r\nСпоред направените разчети необходимата инвестиция за придобиване на профилакториума е 1 250 000 евро /158 евро на кв. м/. Примерната допълнителна инвестиция за ремонт и оборудване до ниво спа хотел с три звезди е 1 400 000 евро . Капацитетът е за 156 гости. Ще се предлагат 18 единични стаи за по 1 000 евро на месец, 60 двойни стаи за по 800 евро на легло и 6 тройни стаи за по 700 евро на легло. Очакваният годишен приход е 1 807 200 евро, а годишната печалба – 900 000 евро. Според разчетите инвестицията ще се възвърне за 3-4 години.  „Напоследък в Италия, особено пенсионерите, започват да се интересуват от т.нар. здравен туризъм . Например, за да си излекуваш зъбите в Италия, ще ти трябват 40 000-50 000 евро. А в България това е много по-евтино. Освен това България и Италия имат много добра спогодба за избягване на двойното данъчно облагане. Идвайки да живеят в България, италианските пенсионери могат да си спестят данъците, които плащат върху пенсиите си в Италия“, поясни още Томов. ", "date": "2019.06.11", "title": "В българско село правят дом за италиански пенсионери"}
{"url": "https://www.actualno.com/education/znanieto-e-sila-lipsvat-obache-kluchovi-otcheti-kakva-tochno-sila-news_757784.html", "text": "    Какво е успяла да направи държавата по отношение на връщане на децата в училище? След прочит на проекта за План за изпълнение на Стратегията за намаляване на дела на преждевременно напусналите образователната система в периода 2013 – 2020 година се оказва, че не всичко е розово.      Съгласно доклада към плана, към октомври месец, 2018 година, още не са приключили конкурсите за проекти за интеграция на деца от етническите малцинства . Оправданието е, че през миналата година са приети съответни национални програми по плана и не е имало достатъчно време. Освен това институции, които би трябвало да носят основна отговорност за част от мерките и да ги финансират, не могат да представят отчет .   Интересен факт от доклада е, че отпада целта да се гони колко коректна е информацията за това колко деца трябва да влязат за пръв път в училище . Причината е, че всички държави-членки на ЕС са се разбрали да си обменят информация според гражданството на съответното лице, само че в доклада пише, че \"към момента тази инициатива предстои да се развива\".\r\nСъгласно графика на плана, сега 88% от децата на 4-годишна възраст  влизат в задължителното предучилищно образование, като целта е до 2020  година да са 90%. Но няма нито едно приобщено дете в рамките на  активното приобщаване към системата за предучилищно образование, а  трябва да бъдат приобщени 50 000 деца до 2020 година , включително деца  от маргинализирани групи като ромите. Освен това, нито една детска градина не е подкрепена с евросредства, за да създаде среда за активно приобщаване , а до 2020 година трябва да бъдат финансирани 1500.  Може би без изненада е и фактът, че съгласно отчета няма нито едно училище, което да предлага дейности за повишаване на мотивацията за учене чрез развиване на по-специални умения , а е предвидено да са 1500. В случая обаче няма нито едно училище, защото няма отчет - както няма и отчет на колко от 47 340 ученици им се помага в училище да се ориентират към бъдеща кариера, или колко от 120 000 ученици, които рискуват да излязат от училище, са включени в дейности, с помощта на които този риск да бъде елиминиран. Към момента не е ясно и колко деца, чийто български език не е майчин, получават допълнителни уроци по български език .\r\nОтчетено е и, че що се отнася до спортуването на децата в детската  градина по програмата \"Спорт за децата в детските градини\" няма никакво  изпълнение . Програмата трябва се изпълнява от Министерството на младежта  и спорта (ММС).   Положителен момент е, че вече има регистър за квалификацията на педагозите и съответните програми за по-добрата им квалификация.    Съгласно стратегията, делът на излизащите преждевременно от училище деца трябва да падне под 11% през 2020 година. Припомняме, че през 2017 година беше създадена организация в училище . ", "date": "2019.06.11", "title": "Знанието е сила - липсват обаче ключови отчети каква точно сила "}
{"url": "https://www.actualno.com/crime/mnogokratno-osyjdan-mnim-lekar-e-otnovo-zadyrjan-news_757775.html", "text": "    Представялият се безброй пъти за лекар - Евгени Коцев, който е многократно осъждан за престъпления от общ характер, е задържан по искане на Районната прокуратура - Стара Загора. Съдът е постановил за обвиняемия постоянна мярка „Задържане под стража“.      48-годишният мъж е обвиняем, че от септември 2018 г. до 3 юни 2019 г. в условията на продължавано престъпление е упражнявал в Стара Загора професия, свързана със здравеопазването на населението. Коцев отново е упражнявал професията на лекар без да притежава правоспособност за това, съобщават от прокуратурата.   В хода на производството срещу Коцев е установено, че не е завършил висше образование за медицински специалист. С цел да си осигури доходи започнал да практикува като джипи в ромския квартал “Лозенец“, където живеел. Даже обособил помещение като лекарски кабинет, където приемал болни, назначавал лечение и предписвал лекарства, дори издавал съответни медицински документи.\r\nОбвиняемият многократно е осъждан за престъпления от общ характер, включително, че е практикувал лекарска професия без да е завършил \"Медицина\", припомня прокуратурата. За взетото мярка районните съдии са преценили, че от събраните по делото доказателства може да се направи обосновано предположение, че съществува реална опасност обвиняемият да се укрие или да извърши друго престъпление.  Мярката за неотклонение може да се обжалва и протестира пред Окръжен съд - Стара Загора. ", "date": "2019.06.11", "title": "Многократно осъждан мним лекар е отново задържан"}
{"url": "https://www.actualno.com/crime/myj-e-s-opasnost-za-jivota-sled-incident-v-jk-lulin-news_757801.html", "text": "    Мъж е с опасност за живота след инцидент в ж.к. „Люлин“. Това съобщиха от пресцентъра на МВР. Столични полицаи изясняват факти и обстоятелства около инцидента, станал снощи. Сигналът за ранен мъж в столичния ж.к. „Люлин“ е подаден около 23.00 часа в Девето РУ. Към адреса незабавно са насочени екипи на полицията и спешната помощ.      Пострадалият е 41-годишен и е откаран в болнично заведение за оказване на медицинска помощ. Настанен е за лечение с опасност за живота. На място е задържана 37-годишна жена, с която потърпевшият живеел на семейни начала.   На местопроизшествието е извършен оглед, а по случая е образувано досъдебно производство. Работата по изясняване на всички факти и обстоятелства около случилото се продължава под надзора на Софийска градска прокуратура. ", "date": "2019.06.11", "title": "Мъж е с опасност за живота след инцидент в ж.к. \"Люлин\""}
{"url": "https://www.actualno.com/society/borisov-namesi-radev-pri-modernizacijata-na-jp-infrastrukturata-pochti-s-pohvala-video-news_757729.html", "text": "    \"Последните дни видяхме пълна подкрепа на президента. Всичко, което  правим, той го промотира съответно в Словения и в Санкт Петербург.  Съжалявам, че върна закона за предварителното отчуждение, защото всичко   това, което говоря, ако го няма този закон, няма да бъде построено,  поне  следващите 15-20 години. Но да речем, че някой го е подвел\". Така премиерът Бойко Борисов не пропусна да вкара политически нюанс на инспекцията на ремонтите и  строителните работи по проектите от Трансевропейската транспортна мрежа  (ТЕН-Т).      \"Правителството продължава приоритетно с инвестиционната програма в жп транспортната инфраструктура. Влакът пести енергия, представлява 100 процента екологично чист транспорт и ще се спести трафик от стотици хиляди тонове товари\", добави Борисов и по същинската тема.   Борисов уточни, че по въпросните проекти ще бъде модернизирана 400 километра жп инфраструктура. \"Важно е хората да видят свършеното. Ние работим здраво\", заяви министър-председателят.\r\nСпоред премиера обновлението на жп инфраструктурата ще помогне да бъде облекчен трафикът по АМ \"Тракия\" например, но и трафикът по магистралите като цяло.  В района на гара Белозем министър-председателят Бойко Борисов направи оглед на извършените строителни дейности в отсечката Скутаре-Оризово. Тя е част от проекта „Рехабилитация на железопътната линия Пловдив-Бургас, фаза2“. В този участък са напълно подновени 28 км. жп линия. Изградени са шумозащитни и предпазни стени в гара Маноле и Белозем и едно пешеходно пресичане с осигурен достъп за лица с намалена подвижност. Контактната мрежа е изцяло нова.  ", "date": "2019.06.11", "title": "Борисов намеси Радев при модернизацията на жп инфраструктурата - почти с похвала (ВИДЕО)"}
{"url": "https://www.actualno.com/curious/5-te-naj-verni-zodii-v-lubovta-news_757691.html", "text": "    Много от нас се замислят дали техният партньор им е верен и какво би се случило, ако разберат, че ги лъже. разкриват кои от нас са по-склонни да кривнат от пътя и кои са наистина отдадени на своята връзка.       Телец    Телците обичат комфорта и спокойствието. Те процъфтяват благодарение именно на стабилността, което ги прави лоялни и надеждни партньори. За да изневери, Телецът трябва да се чувства изключително неразбран и неоценен във връзката си. Рак   От всичките зодии, Ракът е най-загрижен за стабилността на отношенията си с любимия човек. Обича семейството и е най-щастлив, когато има дълбока, емоционална връзка. Би изневерил само и единствено, ако неговият партньор се държи с презрение и не показва любовта си.     Дева     Девите са чувствителни, но и много взискателни. Затова, ако се обвържат сериозно, това категорично означава, че те са сигурни в своя избор. Което пък е предпоставка да не се оглеждат встрани. Само много силно разочарование или предателство би накарало Девата да изневери.  ", "date": "2019.06.11", "title": "5-те най-верни зодии в любовта"}
{"url": "https://www.actualno.com/curious/10-dvojkadjii-koito-promeniha-sveta-news_757804.html", "text": "    Това е нагледен пример за това как понякога пълни двойкаджии в училище могат да се превърнат в гениални учени, писатели, композитори, политици.      Затова не трябва да забравяме, че оценките не са всичко – просто е необходимо да оставим децата да открият собствения си път, този който ги прави щастливи, уверени, креативни.    Гениалният учен не блестял с особени заложби в училище – минавал за трудно схватливо дете и мнозина дори го мислили за бавно развиващ се. Родителите му често трябвало да търпят критика от учителите заради оценките на сина им.   Отначало руският писател и драматург Антон Чехов учи в гръцко училище за момчета в родния си град Таганрог. През 1868 година се мести в местната Мъжка класическа гимназия, но се налага да повтори една година, тъй като не успява да си вземе изпита по старогръцки.        Трудно е да си го представим, но президентът на САЩ Джон Ф. Кенеди се славел в училище с прозвището „несретник“. Очевидно на бъдещия американски ръководител не му пукало много, тъй като дори сформирал група със свои приятели- двойкаджии, с които на шега се наричали „Несретниците“. Въпреки математическата сложност на неговите композиции, Бетовен цял живот се борел с числата. Композиторът напуска училище, когато е 11-годишен, научил се да събира и изважда, но не можел да умножава и дели. В резултат, гениалният композитор изпитвал сериозни трудности със следенето на личните си финанси. Освен че от дете бил доста ексцентричен, на бъдещия блестящ ум Исак Нютон му се носела славата на голям мързел в училище. Най-лошият ученик в клас. След като негов съученик му нанася няколко синини, Исак решава да се вземе в ръце и да стане най-добрият в класа.      Легендарният френски военачалник Наполеон Бонапарт бил зле по всички предмети, с изключение на математиката. Хуманитарните предмети, например, го измъчвали много – до края на живота си императорът на Франция пише с ужасно много грешки. Като дете бъдещият собственик на финансов конгломерат от близо 400 компании, милиардер и филантроп Ричард Брансън страдал от дислексия, заради което дълго време не могъл да чете.    Избираният два пъти за министър- председател на Великобритания сър Уинстън Чърчил сам признава, че изпитвал огромна неприязън към ученето. В крайна сметка, освен британски премиер, двойкаджията в училище получава и Нобелова награда за литература. Основоположникът на руския литературен реализъм Александър Пушкин бил втори по успех във випуска си…, но за ужас на родителите му отзад напред. Когато изобретателят на електрическата крушка бил изхвърлен от училище, заявили на родителите му: „Вашето дете е идиот, няма място при другите ученици. Учете си го сами!“.   Източник:  ", "date": "2019.06.11", "title": "10 двойкаджии, които промениха света"}
{"url": "https://www.actualno.com/business/nestle-bylgarija-otlichi-naj-dobrata-marketingova-strategija-na-biznes-foruma-izgrjavashti-zvezdi-news_757843.html", "text": "           За поредна година Нестле България участва активно в младежкия бизнес форум „Изгряващи звезди“, организиран от JA България, като връчи специална награда в категория „Най-добра маркетингова стратегия“. В тридневното издание на събитието за млади предприемачи се включиха 260 ученици и студенти от цялата страна. Те представиха пред специално сформирано жури своите продукти и услуги, разработени през годината.   И тази година Нестле България връчи приза за най-добра маркетингова стратегия на Swingo Upplay - ученици от 11 клас от град Пловдив. Техният проект представлява люлеещ се стол с иновативен дизайн. Неговата функция е да запази изправена стойката на седящия, като в същото време дава възможност за движения, стимулиращи мускулите.  Наградата им връчи лично Емануел Артур, изпълнителен директор на Нестле България, като сподели „Сред ключовите елементи, които правят маркетинговата стратегия успешна, е доброто познаване на потребителя. Точно това видяхме и в отличения от нас проект – съчетаването на две от най-актуалните тенденции, а именно здравословния начин на живот и избирането на продукти от еко материали. Ние от Нестле сме щастливи, когато младите хора са толкова креативни, талантливи и професионално ориентирани.“\r\nУчастието в този проект е част от глобалната инициатива „Нестле се нуждае от младите хора“. Търговското изложение на учебните стартъпи „Изгряващи звезди“ се проведе между 8 и 10 юни под стъкления купол на Софийското Ларго. Форумът събра на едно място най-добрите екипи от студенти и ученици, участвали през тази учебна година в програмите “JA Startup” и „Учебна компания“. Те демонстрираха своите продукти и услуги, разработени през годината, и представиха дейността си на сцена пред компетентното жури на форума, а най-добрите сред тях заслужено си тръгнаха с отличия. ", "date": "2019.06.11", "title": "Нестле България отличи най-добрата маркетингова стратегия на бизнес форума „Изгряващи звезди”"}
{"url": "https://www.actualno.com/actualno/idealnijat-zamestnik-na-cvetanov-news_757685.html", "text": "    Доброто настроение в управляващите, след спечелените избори, не може да бъде помрачено от липсата на втори човек след Борисов. Особено предвид обстоятелството, че втори човек, оказа се, въобще не е нужен. Беше взето странно, като за ГЕРБ решение, \"вторият човек\" да е Изпълнителната комисия, тоест да няма втори човек, а да се имат предвид онези структури на партията, които съществуват само заради формалното изискване за структури.      Но политиката се прави от задкулисие, което се обгражда с театрална сценография, за да имитира демократичен процес пред публиката и ще се наложи тази работа с втория човек все пак да стане. Ето кои са вариантите. 1. Магаре Известната фраза на Борисов, че \"Магаре да бях вързал за депутат, щяха да го изберат\", може би трябва да се сведе до буквалност. Така или иначе ролята на Цветанов бе да обикаля здравата из провинцията, тоест искаше се тъкмо неуморимост, енергичност, баналност - качества, които магарето принципно притежава.   2. Касичка за субсидии Тъй като при субсидии от 1 лев събирането на пари вече ще изглежда безобидно, може просто да бъдат натоварени хора с касички с цепнатина, които да обикалят страната и да събират по левче от избирателите. Това впрочем може да се комбинира с първия вариант, който да разнася въпросната касичка. 3. Бот     Феноменалната пресконференция на Мария-Габриел, която в нощта след изборите заяви, че , тоест, да не я питаме нея много-много, макар да води самата евролиста, успешно препраща към идеята за евентуален бот. Той просто ще повтаря - Бойко Борисов знае всички отговори и ще препраща жадуващите информация журналисти към изворът, както се нарича във фантастичните филми, който да ги дари с познание. 4. Цецка Цачева Не разбираме постепенното декласиране на тази жена. От председател на Народното събрание, към кандидат за президент и майка на нацията, понижена до министър на правосъдието и сега просто редови член на ГЕРБ. Всъщност тя бе перфектна за онова, на което Борисов му трябва - просто един човек, някакъв човек, леко сив, ординарен, да е с два крака и с две ръце и да говори разни неща. 5. Трол от нета Троловете от нета биха могли най-сетне да монетизират присъствието си в сенчестия фланг на ГЕРБ като един от тях бъде издигнат и официализиран за втори човек от партията. По този начин ще бъде показано и на останалите, че ако са достатъчно усърдни в писането на полуграмотни коментари с главни букви и много удивителни, биха могли да бъдат издигнати в чин и да влязат в истинските редици на партията. Така, по същият начин, по който елита на комунизма разказва за партизанските си години, те ще говорят за тролските си времена, когато са водили блицкриг войни по социални мрежи и форуми, за да заслужат по-високо място в йерархията.    Автор:   ", "date": "2019.06.11", "title": "Идеалният заместник на Цветанов "}
{"url": "https://www.actualno.com/sofia/ot-dnes-sreshta-na-pogledi-na-mosta-na-vlubenite-news_757836.html", "text": "    На Моста на влюбените със съдействието на Софийска община бе открита уникалната фотозложба „ Среща на погледи ”. Тя е създадена по повод на Шестия световен конгрес на информационните агенции, който се провежда в София от 13 до 15 юли и чийто домакин е БТА.       В изложбата участват агенции от 55 държави с фотографии на тема културната идентичност днес и мястото на религията и изкуството в нея.  „Въпреки, че сякаш светът отдавна е „разомагьосан” и имаме усещането, особено в Европа и Америка, че нашето време е на рационализъм и атеизъм, религиозният плам продължава да разпалва надежди и войни, да сплотява общностите и да крепи морала им . И изкуството като религиите е „авариен изход” за човека – от баналността на всекидневието му, от принудите на историята, от посредствеността и насилието. И е твърде печално, когато то, докато ни спасява, на свой ред трябва да бъде спасявано, какъвто мотив също присъства във фотографиите”, казва доц. Георги Лозанов, който заедно с Иво Хаджимишев са куратори на изложбата. В своята цялост тя представя пърстрата мултикултурна картина на съвремения свят.     ", "date": "2019.06.11", "title": "От днес „Среща на погледи“ на Моста на влюбените"}
{"url": "https://www.actualno.com/society/sem-ne-puska-kyci-vapcarov-da-opita-da-stane-direktor-na-bnt-news_757698.html", "text": "    Къци Вапцаров не може да участва в конкурса за нов генерален директор на Българската национална телевизия (БНТ). Това стана ясно от становище на Съвета за електронни медии (СЕМ).      \"Осем души подадоха документи за този конкурс. След сериозна и обстойна  работа на комисията докладвам, че един от кандидатите - именно Кръстю  Вапцаров, не може да участва в конкурса, защото са налице законови  предпоставки за това. Комисията констатира несъответствие с изискването  на чл.26, т.2 от ЗРТ, а именно, че при проверка в Търговския регистър е  установено, че лицето е вписано като едноличен собственик и управител на  няколко дружества\", коментира Бетина Жотева, която е член на СЕМ.   Така в състезанието за генерален директор на БНТ ще участват седем кандидати - Емил Кошлуков, Сашо Диков, Стоил Рошкев, Сашо Йовков, Никола Тодоров, Явор Симов и Радостлав Главчев. Кошлуков в момента е временно изпълняващ длъжността на генерален директор, а заедно с двамата опитаха да на БНТ при предишния конкурс - всеки със своя концепция.\r\nСЕМ ще избере генерален директор на БНТ на 5 юли.   ", "date": "2019.06.11", "title": "СЕМ не пуска Къци Вапцаров да опита да стане директор на БНТ"}
{"url": "https://www.actualno.com/starazagora/maja-manolova-v-stara-zagora-opitvat-se-da-smachkat-medicinskite-sestri-no-njama-da-go-pozvolja-news_757802.html", "text": "    „В кой век живеем, нормално ли е в уж демократична България да се питаме имат ли право или не медицинските сестри? Хората се страхуват, пазят мизерната си заплата. Това са съсловни искания и опитът да бъдат мачкани трябва да бъде осъден. Аз няма да го позволя, защото това са конституционни нарушения”, заяви националният днес в Стара Загора.       Попитана дали ще се кандидатира за , че да готови да я подкрепят, омбудсманът заяви, че \"всеки има право да номинира и подкрепя когото си иска. Аз съм в Стара Загора, за да подкрепя протеста на медицинските сестри и това е темата на деня\".\r\n30-ина сестри и Манолова преминаха с протестно шествие от болницата, по централния булевард \"Цар Симеон Велики\" до медицински център на УЛ. \"Стефан Караджа\". Според медицинските специалисти натискът, който оказвали директорите на болниците, натовареният им работен график и страхът у колегите им са причина за малкото хора на днешния им протест. И днес ти настояваха за единна стартова заплата в страната, за подобряване на условията на труд и за промяна в категорията труд. Изразиха притесненията си, че младите кадри заминават в чужбина, което скоро  ще доведе до кадрови дефицит най-вече в публичните здравни заведения. Млада жена, работеща в Германия и дошла да подкрепи протеста, заяви, че \"в XXI век не е нормално един чистач в чужбина да получава повече пари от хора, които имат квалифициран труд и дългогодишен стаж като медицинските сестри\". Сподели и, че понякога се срамува да каже, че е от България, защото в Европа свързват страната ни основно с корупция.   ", "date": "2019.06.11", "title": "Мая Манолова в Стара Загора: Опитват се да смачкат медицинските сестри, но няма да го позволя"}
{"url": "https://www.actualno.com/asia/vzriv-na-tanker-v-dagestan-video-news_757705.html", "text": "    Взрив разтърси закотвен в Махачкала танкер, като при експлозията има най-малко трима загинали моряци, а още трима са приети в болницата със сериозни наранявания, предаде ТАСС.      Засега не е ясно каква е причината за взрива, но се смята, че става въпрос за инцидент при работа с опасно оборудване. Взривът е станал, докато е течала процедура по източване на петролни продукти. Избухнал е пожар, който е ограничен, но тепърва се потушава заради по-трудните условия.\r\nТанкерът е руски - \"В.Ф.Танкер-16\" на компанията \"Волжское пароходство\".    ", "date": "2019.06.11", "title": "Взрив на танкер в Дагестан (ВИДЕО)"}
{"url": "https://www.actualno.com/balkani/parlamentyt-v-skopie-prie-ostavkata-na-gruevski-news_757824.html", "text": "    Парламентът на Македония днес прие оставката като депутат на бившия премиер на страната Никола Груевски, който се укри от македонската съдебна система в Унгария, получавайки там убежище.      Груевски е осъден да лежи в затвора, след като беше признат за виновен по делото за закупуването на луксозен „Мерцедес“ за него в качеството му на премиер.   По-късно ще заседава Държавната изборна комисия, която трябва да предложи други двама кандидати за депутатските места на Груевски и още един политик, оттеглил се от парламента, предаде БГНЕС. ", "date": "2019.06.11", "title": "Парламентът в Скопие прие оставката на Груевски "}
{"url": "https://www.actualno.com/society/pocheten-medal-na-mvr-za-glavnija-izpylnitelen-direktor-na-vivacom-atanas-dobrev-news_757761.html", "text": "           Главният изпълнителен директор на VIVACOM Атанас Добрев беше награден от министъра на вътрешните работи Младен Маринов заради постиженията на компанията при ограничаването на телефонните измами.\r\nЗа оказаното съдействие и конкретна помощ на МВР при противодействие на телефонните измами Атанас Добрев получи отличие „Почетен медал“ на МВР.\r\nВ заповедта на министър Маринов се посочва, че в резултат на съвместните усилия на VIVACOM и МВР Главна дирекция \"Национална полиция\" е регистриран значителен спад на измамите по телефона. Само за два месеца – март и април, опитите за извършване на такива престъпления в мрежата на телекома са намалели над петдесет пъти.  VIVACOM предприе активни действия за извънреден мониторинг и ангажира допълнителен човешки и финансов ресурс за максимално ограничаване на възможностите за извършване на телефонни измами спрямо своите абонати и клиенти, като отчете високата социална цена на бизнеса с телефонни измами, жертва на който са предимно възрастни хора. По данни на VIVACOM, през февруари 2019 г. броят на опитите за измами по телефона в мрежата на телекома е бил 81 000.  В резултат на съвместната операция с МВР Главна дирекция \"Национална полиция\" през март 2019 г. опитите на измамниците да извършат престъпление вече са пет пъти по-малко – 18 792. През април злонамерените опити за свързване с абонати на VIVACOM са сведени до 1 515, което е 50 пъти по-малко.    VIVACOM и МВР ще продължат дългосрочно тясното си сътрудничество за противодействие на измамите по телефона. ", "date": "2019.06.11", "title": "„Почетен медал“ на МВР за главния изпълнителен директор на  VIVACOM Атанас Добрев "}
{"url": "https://www.actualno.com/curious/2-te-zodii-koito-myjete-pomnjat-cjal-jivot-news_757693.html", "text": "    Хората идват в живота ни, постояват - някои за мъничко, други за повече, а накрая винаги си тръгват... до деня, в който не откриеш този, който ще остане, дори и целият свят да се срути. Разделите са повод да се замислим какво сме сгрешили, какво търсим в човека до нас и какво никога повече няма да допуснем, за да сме щастливи.      Това са двете при жените, които мъжете трудно забравят и има защо:    Влюбиш ли се в жена Близнаци трябва да знаеш, че ако си отиде, дълго няма да намериш човек, който ще има почти всичко, от което мъжът има нужда. Близнаците са изключително красиви жени и държат да изглежда добре, дори когато са у дома. Те привличат мъжете със своята самостоятелност и знаят, че каквото и да се случи, могат да се справят и сами.   Дръзки са, имат интересен подход и точно, когато си мислиш, че си успял да завладееш сърцето им, те се дръпват и ти обръщат гръб - искат да знаеш, че не е толкова лесно да подарят сърцето си на някого. Близнаците са много интелигентни жени и знаят какво искат от живота, способни са да дадат всичко, от което един мъж се нуждаят и точно за това никога не можеш да ги забравиш.         ", "date": "2019.06.11", "title": "2-те зодии, които мъжете помнят цял живот"}
{"url": "https://www.actualno.com/society/buri-i-poroi-se-ochakvat-v-severna-bylgarija-news_757692.html", "text": "    Жълт код е обявен за 8 области на Северна България за днес заради очаквани интензивни валежи и гръмотевични бури, предаде БГНЕС.      Кодът е в сила за областите Видинска, Монтанска, Врачанска, Плевенска, Ловешка, Габровска, Великотърновска и Търговищка. Отново и през днешния ден ще има валежи от дъжд, придружени с гръмотевици и временно усилване на вятъра. Ще има условия за градушки. Очакваните количества в областите с жълт код е 20-25 л/кв.м, на места и повече.   Около обяд валежите ще се преместват на запад и северозапад, значителни количества се очакват в районите на Ябланица, Угърчин и Тетевен. Следобед валежи ще има в районите на Западна и части от Северна и Южна България. Очакват се гръмотевични бури и по-интензивни валежи около Враца, Монтана, Берковица, Чипровци. В късните следобедни часове бури ще има отново в Централна и Източна България, по-обилни ще са валежите около Велико Търново, Разград, Шумен, Свищов. Вечерта бурите ще се изместят на юг и валежи се очакват в Сливенско, Карнобат и района на Елхово.\r\nВ сряда над по-голямата част от страната ще бъде слънчево, температурите слабо ще се повишат. Краткотрайни превалявания се очакват на по-малко места в следобедните часове, предимно в Югозападна България. В четвъртък валежи почти не се очакват. Само на изолирани места е възможно да превали и прегърми, температурите ще бъдат между 28 и 31 градуса. В петък ще вали предимно в Източна България. В събота отново ще се върнат валежите почти над цялата страна в следобедните часове, като до вечерта ще спират.   ", "date": "2019.06.11", "title": "Бури и порои се очакват в Северна България"}
{"url": "https://www.actualno.com/climate/za-spasenieto-na-edna-gora-video-news_757695.html", "text": "    Гората Хамбах е на около 12 000 години. Днес от нейната първоначална площ са запазени 10%. Това е един от най-старите горски масиви, обитаван от стотици животински видове, които сега са на границата на измирането. На същото място е разположен и най-големият в Европа въглищен басейн, управляван от енергийния гигант RWE. Заради добиването на кафяви въглища компанията вече е изсякла част от вековните дъбове, пресуши огромни територии в района и дори обърна руслото на няколко реки. Жителите на 30 селища, намиращи се в близост бяха принудени да напуснат домовете си, тъй като местата вече не са годни за живот. Приказният зелен Хамбах се превръща в гигантска въглищна мина.           Безпрецедентни акции за защита Разбирайки за плановете на  RWE за по-нататъшното унищожаване на гората, екоактивисти създават лагер на място. През 2018 година в короните на дърветата изникват къщички. Някои от активистите живеят в гората повече от 5 години. През септември 2018 година административният съд на Кьолн постанови премахването на лагера, позовавайки се на нарушаване на правилата за пожарна безопасност. Това предизвика възмущението на екологичните организации и предизвика нова вълна от протести, пише greenpeace.org.  На 16 септември 2018 година се проведе акцията \"Разходка в гората\", в която взимат участие около 7 хил. души. Не минава без сблъсъци и полицията използва лютив газ.\r\nНезависимо, че RWE е разработила програма за рекултивиране на територията (към 2100 година е планирано шахтите да бъдат превърнати в най-голямото пресноводно езеро в Германия), активистите и местните жители са възмутени от случващото се: заради собствената изгода концернът възнамерява да унищожи последните хектари на вековната гора, ценна от научна и изследователска гледна точка. \r\nНа 6 октомври 2018 г. се проведе най-големият протест \"Wald retten - Kohle stoppen\" (Спасете гората - спрете въглищата). По данни на организаторите в него са участвали 50 хил. души, според полицията активистите са били между 25 000 до 30 000 души.       Окончателното   Защо тази история засяга целия свят? Докато 20 държави по време на конференцията на ООН за климатичните промени взеха решение да се откажат от използването на въглища за производството на електроенергия, Германия продължава да унищожава гори и да разработва находища на въглища.\r\nПрез юни 2018 година германското правителство създаде комисия за подготовка за излизането на страната от енергетиката с въглища. Комисията съобщи, че в края на 2018 година ще обяви датата, на която страната ще се откаже напълно от използването на въглища, но въпреки това концернът RWE пристъпи към изсичането на горите, без да изчака решението.      Макар Германия да заема едно от водещите места по използването на алтернативни източници на енергия, около 40% от производството на ток е резултат от изгаряне на въглища. Три от петте най-\"мръсни\" въглищни ТЕЦ са на RWE и се намират в Германия.  ", "date": "2019.06.11", "title": "За спасението на една гора (ВИДЕО)"}
{"url": "https://www.actualno.com/varna/edno-ot-naj-emblematichnite-uchilishta-v-bylgarija-za-pyrvi-pyt-njama-da-ima-abiturienti-news_757725.html", "text": "    Средното училище по каменообработване в село Кунино е създадено през 1921 г. Това е училище с богата история, \"раждащо\" големи таланти, които са гордост за страната ни. До наши дни то е уникално и единствено по рода си в рамките на Балканския полуостров. В Европа училищата от този тип са само три: най-старо е училището в Хоржице, Чехия, което е на 127 години. След него е създадено училището в Кунино, което е на 92 години, и най-младо е училището в Хърватска.      За съжаление, това емблематично училището попадна в полезрението на медиите, във връзка с изненадващото освобождаване на досегашния му директор Стефан Стефанов и назначаването от Министерството на културата за шеф, дъщерята на поета Орлин Орлинов. В отговор на това ученици, учители, родители и общественици подготвиха петиция за връщането на Стефанов. Проведоха се и протести в защита на дългогодишния директор, направил много за училището и неговите възпитаници. Много хора изразиха мнението, че се води война срещу директора и срещу хора, като него, по принцип. Хора, които градят, които имат кауза и се борят сами. Скулпторът, който заемаше длъжността повече от 14 години, бе обвинен с мотив, че проверка е установила прием на ученици без изпит . През януари тази година Стефан Стефанов спечели делото срещу него на първа инстанция. Решението, обаче се обжалва и второто дело е насрочено за края на месец юни. Във връзка с всички тези неща, Стефан Стефанов заяви, че силно вярва в справедливостта и разчувства много хора с :     В ПАМЕТ НА КАМЕНОДЕЛНОТО УЧИЛИЩЕ     Милата поругана България...насилена, продадена, предадена, изхвърлена на чуждите псета за разтерзаване....остана ли нещо свястно в нея......всичко отнеха...своите си унищожители.... В Каменоделното училище - Кунино, тази година НЯМА ДА ИМА ЗАВЪРШИЛИ И ДИПЛОМИРАЛИ СЕ УЧЕНИЦИ ОТ ВИПУСК 2019 - ти!!!!!!!!!!!!!!!!!!!!!!!!!!!!! БЕЗПРЕЦЕДЕНТЕН СЛУЧАЙ за вече почти 100 - годишната история на училището!!!!!! Липсата на грижа за обучението и бъдещето на учениците, слабите оценки, получени на матурите и квалификационните изпити са резултат от: Безпосочната, хаотична и безпринципна политика на ръководството на училището..... Вредителската по отношение на училището, тесногръда политика на министерството на културата... Вредителската намеса в делата на училището на така нареченото училищно настоятелство и Обществения съвет при него, който дори незаконно започва вече да придобива части от собствеността.... Това е планираният път за ликвидиране в пълен ход!!!!!!! Плачете...или се борете българи!!!!.....липсата на градивна борба, означава смърт...\" ", "date": "2019.06.11", "title": "Едно от най-емблематичните училища в България за първи път няма да има абитуриенти"}
{"url": "https://www.actualno.com/motosport/skandal-i-razdelenie-vyv-formula-1-sled-nakazanie-na-fetel-news_757750.html", "text": "    През уикенда избухна , след като Люис Хамилтън спечели канадския Гран При. Той беше породен от факта, че всъщност Себастиан Фетел взе карирания флаг, но получи спорно 5-секундно наказание за опасно шофиране.      Фетел, който стартира от пол позишън, беше понижен до второ място пред съотборника си от Ферари Шарл Льоклер за опасно повторно влизане на пистата, при което имаше опасност от удар на Хамилтън.   Специалисти и пилоти във Формула 1 остават разделени около мненията си за инцидента, но преобладаващите мнения са в защита на Фетел.\r\nНико Розберг, който имаше не особено топли взаимоотношения със сънародника си Фетел в активните си години, както и още по-обтегнати с Хамилтън в \"Мерцедес\", зае страната на рейс контрола.  \"Фетел винаги мисли, че е прав и вини хората. След състезанието всички тези жестове и неуважителни коментари бяха ненужни\", заяви Розберг.\r\nНо има и доста важни лица във Формула 1, които са на страната на пилота на \"Ферари\".   \"Случи ми се същата ситуация с Люис през 2016-а в Монако. Мнението ми е, че тогава действията му бяха далеч по-опасни, но не му наложиха наказание\", категоричен е Дани Рикардо от \"Рено\".    Даниел Квят от \"Торо Росо\" бе още по-краен: \"Ако го беше направил пет пъти поред, можеше да се даде наказание. Но тази санкция бе твърде спорна. Рейс контролът има трудна задача, но знаем, че проблемът е неналагането на постоянство в решенията\".\r\nЖак Вилньов, чието име носи пистата в Канада, също бе на страната на Фетел: \"Наказанието е срамно за Формула 1. Това бе грешка а пилота и Люис можеше да го задмине. Не става дума за мръсно каране. Не може винаги да молиш съперника да те задмине\".\r\nМеждувременно от Ферари решиха да обжалват наказанието на Фетел. Какви мотиви посочи шефът на Скудерията, разберете в  ", "date": "2019.06.11", "title": "Скандал и разделение във Формула 1 след наказание на Фетел"}
{"url": "https://www.actualno.com/burgas/prodyljava-pohodyt-na-burgas-sreshtu-plastmasata-news_757723.html", "text": "    Поредната арт инсталация, която помага на околната среда, беше открита официално в Бургас. По най-близката до морето алея са поставени пет „миди“ , специално изработени за изхвърляне на пластмасови бутилки.      Те са изработени от Жанина Дубарова-Костадинова, която спечели конкурса „ “. Идеята и за красиви съоръжения, в които да се поставя пластмасови изделия спечели журито. разговаря с Жаклин Цочева – Директор публични комуникации и Връзки с обществеността на една от фирмите, които заедно с община Бургас са инициатори на събитието:  “Тези „миди“ са разположени по крайбрежната идея. Те са доказателство, че само заедно можем да направим градовете по-добро и чисто място за живот за нас и за децата ни. Работим в партньорство в община Бургас и филиалът на НХА в града. Професор Янков ръководеше кампанията, която се проведе на конкурсен принцип. Студенти и преподаватели взеха участие в нея, за създаването на инсталация с красива и функционална форма. Основната идея е, да се събира пластмаса, която по-късно да бъде рециклирана. Всеки, който си тръгва от плажа може да смачка бутилката, да я затвори с капачката и да пусне вътре. На плажа да не изхвърляме отпадъци,  нито в морето, а да ги събираме и рециклираме и те отново да станат бутилки. Пластмасата е един от материалите, които са евтини, гъвкави, леки, хигиенични и най-важното на 100 процента рециклируеми “. Новите съоръжения са поредните, които приканват бургазлии и туристи да събират боклука разделно, да проявят отнощение към рециклирането и да участват в процеса по всеки възможен начин. Изкуството и екологията си подават ръка в полза на една по-чиста природа.     ", "date": "2019.06.11", "title": "Продължава походът на Бургас срещу пластмасата"}
{"url": "https://www.actualno.com/vraza/izvestnijat-aktior-pavel-poppandov-shte-predstavi-knigata-si-vyv-vraca-news_757688.html", "text": "    Автобиографичната книга на големия български режисьор Павел Поппандов ще представи лично авторът тази вечер във Враца. Книгата носи  заглавие „Значи съм живял“.   В нея изявеният артист разказва за годините, посветени и отдадени на актьорската професия.      Организатори на срещата-разговор са Регионалният исторически музей в града и книжарница “Нова галерия“.\r\nПавел Поппандов е участвал в знакови филми като “Мъжки времена“, “Оркестър без име“, “Лавина“, “Равновесие“, “Вчера“, “Васко де Гама от с. Рупча“. Повече от 200 са ролите в театъра и киното, които му носят голяма популярност и обичта на зрителите си. Откровено и с много чувство за хумор в книгата си актьорът ни разказва за своя житейски и творчески път.\r\nСрещата започва днес от 17 ч. в залата на Художествена галерия “Иван Фунев“.   ", "date": "2019.06.11", "title": "Известният актьор Павел Поппандов ще представи книгата си във Враца"}
{"url": "https://www.actualno.com/sofia/bez-tok-v-drujba-zaradi-palej-na-kabelna-shahta-news_757694.html", "text": "    Столичния кв. Дружба остана без ток заради умишлен палеж на шахта на ул. Цветан Лазаров, съобщиха от ЧЕЗ.      Без ток са останали около 5500 домакинства и фирми в района на ж.к. Дружба 2, кв. Гара Искър и 7-ми км.   В следствие на пожара в шахтата са засегнати и други електропроводни линии. Започнали са ремонти за недопускане на допълнителни аварии.\r\nОт дружеството предупреждават за възможни смущения на тока заради обезопасяването на повредените кабели.  За палежа са уведомени органите на МВР и представители на район Искър.\r\nОт електроразпределителното дружество поясняват, че посегателства върху съоръжения от мрежата представляват сериозна заплаха за сигурността на алтернативното захранване и увеличават риска от аварии. ", "date": "2019.06.11", "title": "Без ток в “Дружба\" заради палеж на кабелна шахта"}
{"url": "https://www.actualno.com/business/otstranen-ot-tyrga-za-trybite-na-interkonektora-s-gyrcija-iztekla-e-informacija-ot-ofertata-mi-news_757716.html", "text": "    \"Работата на комисията е повлияна от трети лица, като е налице \"изтичане\" на информация и неопазване на тайната на обстоятелствата, които членовете на комисията са узнали във връзка с работата си\". Това твърди в фирмата \"Топливо – 2\" ЕООД от поръчката за производство и доставка на тръбите за интерконектора с Гърция.      Според жалбоподателя, чийто едноличен собственик е Васил Щраков, фирмата му е отстранена незаконосъобразно от участие. Компанията твърди, че е констатирала неправомерен достъп на Бруно Лерино, Джанлука Куатиери, Корина Карамесинис и Енрико Виняти до офертите на участниците.   \"На 31.08.2018 г. е извършена проверка на място във фабриката на декларирания от \"Топливо – 2\" ЕООД подизпълнител \"Либърти Пайпс Хартълпул\", Великобритания, на която са присъствали лица, които не са членове на комисията\", сочат още от дружеството. И акцентират върху това, че на 13.09.2018 г. при посещението на декларирания от жалбоподателя подизпълнител в Турция \"Тосцелик Спирал Бору Уретим Синай\" отново са присъствали лица, които не са членове на комисията.  \r\nС решение от днес Комисията за защита на конкуренцията (КЗК) отхвърля жалбата на \"Топливо – 2\", като тя подлежи на обжалване пред ВАС. Възложени за плащане на фирмата са разноски на стойност 4000 лева – по 2000 за възложителя на поръчката \"Ай Си Джи Би\" и на спечелилото търга гръцко дружество \"Коринт Пайп Индъстри С.А.\" за адвокатски възнаграждения.  \"По отношение на твърдението за \"изтичане\" на информация, предвид участието в проверките на лица, които са представители на възложителя, но не и членове на комисията, КЗК намира, че по производството липсват подобни данни. Не са налице данни и доказателства, които да потвърждават изразеното от жалбоподателя виждане, че е разкрита информация от офертите на участниците. Въпреки участието на тези лица в проверките на място в заводите, същите не са имали достъп до офертите на участниците . Тоест, до данни и информация, описана в техническите предложения, а единствено са присъствали при осъществената проверка /оглед/ относно установяване на възможността за изпълнение на предмета на обществената поръчка\", се сочи в решението на Антимонополната комисия.\r\nОтхвърлени са като неоснователни и останалите оплаквания в жалбата.   Със свое предишно решение КЗК допусна предварително изпълнение на решението за избор на изпълнител.    Припомняме, че гръцката фирма „Коринт Пайп Индъстри С.А.“ спечели поръчката с оферта за 58 229 759 евро без ДДС. А обектът за изграждане на междусистемна газова връзка Гърция – България бе стартиран официално от премиерите на двете страни преди три седмици.\r\nПроектната компания \"Ай Си Джи Би\" приключи и процедурата за проектиране, доставка и строителство на интерконектора. За изпълнител е избрана  гръцката фирма \"Джей Енд Пи – Авакс С.А.\"  с оферта за 144 850 000 евро без ДДС. ", "date": "2019.06.11", "title": "Отстранен от търга за тръбите на интерконектора с Гърция: Изтекла е информация от офертата ми"}
{"url": "https://www.actualno.com/showbusiness/djystin-bijbyr-iska-da-se-bie-s-tom-kruz-video-news_757686.html", "text": "    Певецът Джъстин Бийбър предизвика в Twitter Том Круз на битка в шампионата по бойни изкуства UFC, след което получи вълнуващо предложение за облог - ако загуби, Бийбър ще стане сциентолог. Това е религията, която изповядва Том Круз - тя се базира на жанра \"научна фантастика\".      Наскоро беше потвърдено, че 56-годишният Круз, който винаги се е гордял с физическата си форма, сам изпълнява каскадите в екшън филмите си, включително и най-новите. Бийбър обаче не вярва в това.\r\n\"Искам да предизвикам Том Круз на битка в Осмоъгълника (арената на UFC). Том, ако не приемеш битката, тогава ти се страхуваш и това ще те преследва през целия ти живот. Кой иска да се обзаложи?\", пише певецът в Twitter.      Скоро след това последва отговор от известния нюйоркски комик Дан Ламорте. \"Ако загубиш, ще трябва да станеш сциентолог\", пише той, обръщайки се към Бийбър.\r\nОрганизаторите на UFC са изразили готовност да организират битката. Междувременно се появи и видеозакачка за бъдещия двубой - на база филма \"Далече, далече\", в който Круз играе главната роля заедно с Никол Кидман.      ", "date": "2019.06.11", "title": "Джъстин Бийбър иска да се бие с Том Круз (ВИДЕО)"}
{"url": "https://www.actualno.com/showbusiness/atakuvaha-lejdi-gaga-po-vreme-na-koncert-zaradi-razdjalata-na-bradli-kupyr-s-irina-shejk-news_757732.html", "text": "    От броени дни световните медии не спират да тръбят за раздялата на Ирина Шейк и Брадли Купър. Според редица издания 44-годишният актьор и 33-годишната моделка са решили официално да прекратят връзката си и приятелски да решат как да споделят попечителството над дъщеря им Леа де Сейн, която се роди през март 2017 г.      Слуховете за раздяла между двамата се засилиха по време на , на които Брадли Купър представи първия си филм като режисьор - с участието на . Той беше номиниран за 8 статуетки и остана в историята на \"Оскарите\" най-вече с музикалния дует на актьора и певицата, сред който преобладаваха коментарите, че между двамата има нещо повече от колегиално партньорство. Сега, след като е почти сигурно, че раздялата между Купър и Шейк е факт, по време на свой концерт в Лас Вегас в събота Лейди Гага беше атакувана от свои фенове с въпроси къде е Брадли Купър и дали тя е виновна за разбиването на семейството му.   Лейди Гага е изпаднала в раздразнение от подвикванията на публиката. Преди да изпълни песента \"Shallow\", хит от филма \"Роди се звезда\", за който се твърди, че е ядката на раздора между Брадли и съпругата му, Гага се обърнала към публиката: \"Знаете ли какво – бъдете достойни или ще загубите себе си!\"\r\nКаква ще бъде развръзката, предстои да разберем!      ", "date": "2019.06.11", "title": "Атакуваха Лейди Гага по време на концерт заради раздялата на Брадли Купър с Ирина Шейк"}
{"url": "https://www.actualno.com/showbusiness/kinolegendata-ornela-muti-idva-v-bylgarija-news_757737.html", "text": "     Девет кинотворби ще представят върхови постижения в различни сфери на една от най-живописните области в Италия -  област Пулия.      Закачливата комедия \"Измамно богати\" (\"Ricchi di fantasia\"), с участието на Серджио Кастелито и Сабрина Ферили, ще даде старт на фестивала на 17 юни от 19:00 ч. в кино \"Люмиер Лидл\". Сред филмите, които ще бъдат представени, са още мюзикълът \"Разходка под слънцето\" (\"WALKING ON SUNSHINE\"), \"Двама дребни италианци\" (‘Due piccoli italiani’), \"Неудобна комедия\" (\"Tonno spiaggiato\"), \"Агенция за лъжи\" (\"L’agenzia dei bugiardi\"), \"Сходна съдба\" (\"La vita in comune\"), \"Руди Валентино\" (\"Rudy Valentino\"), \"Лесен живот\"  (\"La vita facile\"). Живата легенда на италианското кино и театър Джанкарло Джанини е номиниран за Оскар за \"Паскуалино Седемте красавици\" (1975 г.), награден за най-добър актьор на фестивала в Кан за \"Филм за любовта и анархията\" (1973 г.), носител 5 пъти на \"Давид на Донатело\". Орнела Мути е известна у нас с филмите \"Бони и Клайд по италиански\", \"Последната жена\" (1976 г.), \"Лудо влюбен\" (1981 г.) и много други.  На 18-ти юни от 18:30 ч. ще се състои официален гала коктейл в \"Лятна сцена – НДК\", намираща се в парка зад НДК. В 19:15 ч., в присъствието на президента на Apulia Film Commission, г-жа Симонета Дело Монако, ще бъдат връчени почетните плакети \"Фестивал на италианското кино в България“, след което ще бъде прожектиран филмът \"Възстановяване на трулите\", който разказва историята за една открадната трула (типична за област Пулия каменна къща с конусовиден покрив) и трудностите, до които води това начинание.\r\nФестивалът се реализира в рамките на второто издание на инициативата \"FareCinema\" – \"Седмица на италианското кино по света\", лансирана от италианското министерство на външните работи и международно сътрудничество, както и на ежегодния \"Италиански фестивал в България\", организиран от ИЧЕ – Агенция София.     Билети за прожекциите в кино \"Люмиер Лидл\" може да закупите онлайн на tickets.ndk.bg и на касите на Билетен център – НДК. ", "date": "2019.06.11", "title": "Кинолегендата Орнела Мути идва в България"}
{"url": "https://www.actualno.com/europe/zaginali-i-raneni-sled-pojar-v-psihiatrichna-klinika-v-ukrajna-news_757622.html", "text": "    Шестима души са загинали при пожар в психиатрична клиника в украинския град Одеса, съобщиха местните власти.      Огънят е избухнал късно вчера вечерта в едноетажната сграда, заявиха от украинското бюро за спешна помощ. Причините за пожара все още не са ясни, предаде БГНЕС.   „6 човека загинаха, а 4 са в болница”, става ясно от съобщението на спешните екипи. Други 9 човека са успели да избягат от пламъците невредими.\r\nУкраинският президент заяви, че съжалява за „ужасната трагедия” и възложи на премиера  Володимир Гройсман да създаде екип за разследване на инцидента.  „Причините за пожара предстоят да бъдат изяснени. Искам да изкажа моите искрени съболезнования на семействата на загиналите”, написа той в Туитър.\r\nСмъртностите пожари не са нещо необичайно за Украйна и бившите страни от СССР заради остарялата инфраструктура и лошите мерки за сигурност.    ", "date": "2019.06.11", "title": "Загинали и ранени след пожар в психиатрична клиника в Украйна "}
{"url": "https://www.actualno.com/america/sasht-izprati-oficialno-iskane-za-ekstradicija-na-asandj-news_757626.html", "text": "    Министерството на правосъдието на САЩ официално отправи искане към Великобритания за екстрадицията на основателя на Уикилийкс Джулиан Асандж, съобщи The Washington Post.      Изданието отбелязва, че искането е било изпратено в четвъртък - 6 юни, затова предявяването на допълнителни от страна на Вашингтон е малко вероятно.   Според договора между САЩ и Великобритания, искане за екстрадиция може да бъде отправено не по-късно от 60 дни след датата на задържане.\r\nОснователят на \"Уикилийкс\" бе арестуван на 11 април в посолството на Еквадор в Лондон, където той намери убежище преди 7 години, за да избегне британска заповед за арест по обвинения в изнасилване и сексуално посегателство в Швеция, които той продължава да отхвърля. Това дело бе прекратено, но обвинителката му иска да бъде гледано отново.  Австралиецът, който е на 47 години, бе арестуван и във връзка с искане на САЩ за екстрадиция. Вашингтон го определя като заплаха за националната сигурност и иска да го изправи пред съда.\r\nВ края на май американските власти повдигнаха още 17 обвинения срещу Джулиан Асандж, предимно за нарушаване на законите срещу шпионажа.   Вашингтон обвинява Асандж, че през 2010 г. е изложил на опасност техни източници, публикувайки около 750 000 поверителни военни и дипломатически документи на САЩ.     ", "date": "2019.06.11", "title": "САЩ изпрати официално искане за екстрадиция на Асандж"}
{"url": "https://www.actualno.com/ruse/obrazovatelno-izlojenie-v-ruse-pomaga-na-uchenici-v-profesionalnija-im-izbor-news_757674.html", "text": "    Панорама на средното и професионално образование в Русе се открива на на пл. „Свобода“ в алеята пред хотел „Дунав Плаза“, в която ще участват 16 средни училища, профилирани и професионални гимназии.      Премиерно традиционното изложение ще бъде на открито, с щандове, обособени в шатри с възможност за по-мащабно представяне на учебно-образователния процес, извънкласните дейности и цялостния облик на училищата. Ученици и  родители ще се запознаят с възможностите на училището и перспективите за обучение с различни профили, насоки и кариерно развитие. Същите ще имат възможност за среща с бъдещи работодатели, които са институционално ангажирани с дуалното образование или традиционно поддържат връзка с учебните заведения, подготвящи кадри, необходими за конкретна сфера в местната икономика.   Панорамата на средното и професионално образование в Русе ще продължи до 14 юни включително, с време за посещения от . Ревю на екстравагантна колекция облекла, дело на възпитаници на Професионалната гимназия по облекло „Недка Иван Лазарова“, ще бъде част от програмата при откриването, а през следващите два дни участниците предвиждат още интригуващи презентации и нестандартно представяне на учебни и професионални възможности за бъдещите средношколци. ", "date": "2019.06.11", "title": "Образователно изложение в Русе помага на ученици в професионалния им избор"}
{"url": "https://www.actualno.com/viewpoint/pikliva-rabota-news_757740.html", "text": "    От четири дни насам една от водещите новини в България е случаят с младеж от Пловдив, като според властите въпросното момче е било повлияно от вербовчик на \"Ислямска държава\" да се опита да направи самоделна бомба и да извърши атентат.      Каква е пълната истина е възможно да бъде разбрано чак след време – когато бъде завършена работата по случая от властите и то само ако установеното бъде разсекретено едно към едно. И именно това прави още по-гнусен начинът на отразяване на случая от една конкретна медия – Агенция ПИК!\r\nПротивно на общоприетата практика да се говори принципно, ще говоря с имена. Защото случаят е абсолютно частно действие, с ясно съзнание за преследване на рейтинг и няма какво да си говорим принципно. За никакъв обществен интерес не става въпрос тук – това е моето категорично мнение.\r\nДа пуснеш трите имена на момчето, снимки на фирмата на баща му и то след като явно всички възможни институции предупредиха, че ситуацията е много деликатна, е абсолютно безотговорно поведение. Да говориш как имало други родители, други ученици и те били също важни, пък е явна форма на извъртане. Защото поведението тук е сякаш ПИК знае всичко по случая. Не, не знае – знае достатъчно, за да направи сензация, но изобщо не знае дали това момче действително е било готово да взриви бомба или е било на вълна \"искам да видя какво ще стане\" т.е. все още не крайна фаза на фанатизъм. А може да има и различно психилогическо състояние извън фанатизъм и любопитство, може да е огромна смесица от мисли и чувства, която дори експерти трудно биха разбрали за по-дълъг период от време, да не говорим за няколко дни, за да окажат помощ. Знаят само момчето, близките му и психолозите, които им помагат.     Но ПИК знае друго – знае, че трябва да изкара всичко най-най-най, което да погъделичка воаьора в обществото, та да донесе активи в плюс. С вечното оправдание – обществото трябва да знае!\r\nОбщественият интерес не значи всичко на тезгяха. Има теми, случаи и истории, при които е нужно първо експертите да поработят и да помогнат. В тези случаи не е нужно сульо и пульо да се меси – защото не разбира и защото се прави, че не разбира. По-опасното в случая е, че може да навреди. Защото дали едно объркано момче, забъркало се с джихадисти, в крайна сметка няма да бъде провокирано и тласнато към действия, които да имат страшни последици?\r\nВ ПИК да не си мислят, че морето е до колене. Ето, сега се жалва за свободата на медиите, предната седмица беше – когато дойде лично до тях. Само че никой няма да съчувства и помага, когато знае какво става щом не е лично, а за \"обществения интерес\". И е крайно време при такива като ПИК да се прилага едно доказано от хилядолетия наказание - низвергване!     Автор:   ", "date": "2019.06.11", "title": "Пиклива работа"}
{"url": "https://www.actualno.com/sciencelogy/a1-nagradi-startyp-na-uchenici-ot-tehnologichno-uchilishte-elektronni-sistemi-kym-tehnicheski-universitet-sofija-news_757755.html", "text": "           А1 отличи проект на стартъп на ученици от Технологично училище „Електронни системи“ към Технически университет-София по време на единадесетия младежки предприемачески форум на Junior Achievement (JA) България, който се проведе между 8 и 10 юни. Учениците разработват VCVision - иновативна система за гласово предаване на съдържание и семантика на изображения от реалността, предназначена за хора със зрителни увреждания.\r\nЕксперти от А1, които бяха част от журито, връчиха наградата „Go Digital” на екипа, разработил най-добрия дигитален проект по време на изложението. Учениците зад VCVision работят по устройството с вградена камера и изкуствен интелект, което сбъдва мечтата на слепите хора да „виждат“. Дигиталният асистент ще може да описва изображения като истински човек, а не като компютър.  Васил Нейчев, старши мениджър „Системи за управление и поддръжка” в А1, беше част от журито на студентските компании на 8 юни, а Бисер Хаджимарков, мениджър екип, „IP мрежа и архитектура“ - на ученическите компании на 9 юни. А1 подкрепя инициативата с цел да поощри бъдещите предприемачи и млади таланти, които имат интерес към технологиите и които се специализират в разработването на дигитални проекти.\r\nВ рамките на форума участваха 44 младежки стартъпи. Началото беше дадено в София тех парк на 8 юни, a през деня ученическите и студентските екипи презентираха пред жури своите проекти. Търговското изложение на учебните стартъпи се проведе на 10 юни от 9:30 до 15:30 часа под стъкления купол на Софийското Ларго, в подлеза на ЦУМ и Министерски съвет. На изложението А1 участва в Speed Consulting (бързо консултиране). В рамките на 30-минутни сесии специалисти по „Човешки ресурси“ на А1 консултираха младежите за възможностите им за кариерно развитие и .       ", "date": "2019.06.11", "title": "A1 награди стартъп на ученици от Технологично училище „Електронни системи“ към Технически университет-София"}
{"url": "https://www.actualno.com/europe/6-migranti-zaginaha-kraj-bregovete-na-gyrcija-news_757610.html", "text": "    Поне 6 човека са загинали, когато лодка превозващата мигранти е потънала в близост до гръцкия остров  Лесбос, съобщават от бреговата охрана, съобщи AFP.      С помощта на европейския граничен патрул са били спасени 57 човека.   В Гърция има около 70 000 бежанци и мигранти, повечето от които от Сирия. ", "date": "2019.06.11", "title": "6 мигранти загинаха край бреговете на Гърция "}
{"url": "https://www.actualno.com/politics/borisov-inspektira-nov-jelezen-pyt-po-otsechkata-sofija-elin-pelin-news_757628.html", "text": "    Полагането на нов железен път по отсечката София-Елин Пелин инспектира министър-председателят Бойко Борисов заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев, съобщиха от правителствената пресслужба.      Железопътната отсечка София-Елин Пелин  е част от жп линията София-Пловдив. С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути. Също така ще се създаде възможност придвижването на хората от крайградските зони към София и обратно да се поеме от жп транспорт в тясна връзка с градския транспорт, основно метрото. Това ще даде удобна алтернатива на над 3000 човека от Елин Пелин, Казичене, Искър и др., които ежедневно пътуват с автомобилите си към София.   При изпълнението на проекта ще бъдат реконструирани 6 броя мостове, ще се премахнат прелези и на тяхно място ще се построят 17 броя нови надлези и подлези. В 6 гари ще се модернизират пероните за улеснен достъп на гражданите и лицата с намалена подвижност. Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране.\r\nВ строителството на трасето са ангажирани 6-7000 души, стана ясно от думите на транспортния министър Росен Желязков. След завършването на отсечката влаковете по нея ще се движат със 160-200 км/ч. В този програмен период се работи по рехабилитацията на 30 жп гари.    ", "date": "2019.06.11", "title": "Борисов инспектира нов железен път по отсечката София-Елин Пелин"}
{"url": "https://www.actualno.com/velikotarnovo/otstranjavat-negativnite-posledici-ot-porojnite-valeji-nad-hotnica-news_757745.html", "text": "     Пороен дъжд с голяма сила и интензивност валя през изминалата нощ над село Хотница, Великотърновско. Голямото количество валежи причини наводнение на земеделски територии и дворовете на дванадесет къщи и приземни помещения, които бяха засегнати частично.      Днес, 11 юни 2019 г., след подадения сигнал от кмета на с. Хотница Десислав Йорданов, кметът на община Велико Търново Даниел Панов предприе своевременни мерки за овладяване на ситуацията. Изпратена е специализирана техника за разчистване на наносите по улиците и край моста над река Бохот. С багери и фадроми са прокопани локални улеи за оттичане и отвеждане на събралата се вода. Координацията на дейностите на място е възложена на ресорния заместник-кмет проф. Георги Камарашев. Допълнително ще бъде изпратена специализирана техника при необходимост от отводняване на стопански помещения.   ", "date": "2019.06.11", "title": "Отстраняват негативните последици от поройните валежи над Хотница "}
{"url": "https://www.actualno.com/europe/brojat-na-tyrseshtite-ubejishte-v-es-otnovo-narastva-news_757651.html", "text": "    Броят на търсещите убежище в страните от Европейския съюз отново нараства, макар да се наблюдава тенденция към намаляването им спрямо началото на през 2015 г., отбелязват в европейската редакция на изданието Politico, като се позовават на анализи в германските медии, информира \"Фокус\".      В периода от януари до април около 206 500 души са кандидатствали за убежище за първи път в ЕС, което представлява 15% увеличение в сравнение със същия период на миналата година, според издателската група Funke Mediengruppe, цитирали временни месечни данни от страните от Общността. Увеличението се дължи на рязкото нарастване на броя на кандидатите от Венецуела, Колумбия и Западните Балкани, които не се нуждаят от виза за пътуване до ЕС.   След пристигането на повече от милион мигранти в Европа през 2015 г., много от които търсят закрила от насилието в Близкия изток и Африка, броят на в ЕС намаля през последните години. Това се дължи отчасти на усилията на Европа за намаляване на миграцията, включително споразумението от 2016 г. с Турция.\r\nВ знак, че тенденцията към спад може да се забави, Европейската служба за подкрепа в областта на убежището (EASO) посочи в доклада си за март, че молбите за убежище нарастват, като този месец се регистрира увеличение с 20% в сравнение с март 2018 година.  Според анализа, цитиран от Politico, броят на кандидатите от засегнатата от криза Венецуела в периода между януари и април, е нараснал с 121% до 14 257 в сравнение със същия период на миналата година.\r\nВторият по големина търсещ убежище сега идва от Венецуела, зад Сирия и пред Афганистан. Докато броят на търсещите убежище от Сирия е намалял с 8%, броят на хората от Афганистан се е увеличил с 36%. Броят на колумбийците, търсещи убежище, е нараснал до 8 097 - със 156%.    ", "date": "2019.06.11", "title": "Броят на търсещите убежище в ЕС отново нараства"}
{"url": "https://www.actualno.com/vidin/vidinskite-medicinski-kadri-v-stachna-gotovnost-news_757641.html", "text": "    Едночасови стачки обявиха видинските . Те ще започнат от 13 юни  и ще продължат до 20 юни. Сестрите от МБАЛ \"Св. Петка\" ще протестират за  достойни условия на труд и адекватно възнаграждение. Стачката е провокирана от това, че нe са получили обещаното повишение на работните заплати .      До тези протестни действия се стига, след като вече са използвани всички форми на недоволство -  предупредителни протести, при които медицинските кадри непрекъснато уведомяват, че не искат да работят при досегашните условия. В сезона на отпуските, когато медицинският персонал е в недостиг, здравните работници са решили да преминат към ефективни действия.   Стачката ще За протеста са уведомени президента, премиера, здравното министерство, омбудсмана, както и ръководството на видинската болница.        ", "date": "2019.06.11", "title": "Видинските медицински кадри в стачна готовност "}
{"url": "https://www.actualno.com/interest/stotici-rastenija-sa-izmreli-prez-poslednite-250-godini-news_757581.html", "text": "    Почти 600 растителни вида са изчезнали от дивата природа през последните 250 години. Това показва ново изследване, цитирано от BBC, предаде БГНЕС.      Броят на загубените растения се базира на реално изчезнали видове, а не на предположения и е два пъти по-голям от всички изтребени видове птици, бозайници и риби взети заедно.   Според учените растенията измират 500 пъти по-бързо, отколкото се предполагаше първоначално.\r\nПрез май в доклад на ООН се посочваше, че 1 милион животни и растения са заплашени от изчезване. Учените твърдят, че анализът на всички документирани изчезнали растения в света показва какви поуки трябва да си вземат хората, за да спрат бъдещи подобни трагедии.  \"Повечето хора могат да назоват какво животно е изчезнало през последния век, но малцина могат да кажат името на изчезнало растение\", посочва доктор Аелис Хъмфрис от Университета в Стокхолм.\r\nСред изчезналите растения са чилийското сандалово дърво, което е било ценено заради етеричните си масла, цветето \"Трисмиа американа\", което прекарва голяма част от жизнения си цикъл под земята, и маслиненото дърво Света Елена, което има розови цветове.   Най-големи са пораженията върху флората на островите и в тропиците, които са дом на високо ценените тропически гори и имат голямо биоразнообразие.    За щастие има и светлина в тунела – няколко растения, смятани за отдавна изчезнали като чилийският минзухар бяха отново открити. ", "date": "2019.06.11", "title": "Стотици растения са измрели през последните 250 години "}
{"url": "https://www.actualno.com/starazagora/specialistite-po-medicinski-griji-v-stara-zagora-izlizat-otnovo-na-protest-news_757639.html", "text": "    Специалистите по медицински грижи в Стара Загора излизат отново на протест днес по обяд. Исканията им остават същите - достойно заплащане и подобряване на условията на труд. Медицинските специалисти настояват основното им възнаграждение да се равнява на две минимални заплати, както и болниците да престанат да бъдат търговски дружества.      \"С планираните протести ще се опитаме да блокираме системата\". Това заяви пред БНР медицинската сестра Мая Илиева, която оглавява синдикалната организация в частна болница.\r\n„От днес започва от Стара Загора протест с шествие. Утре пред болница „Токуда“ ще има блокиране на движението. В болницата започна агитация срещу мен, събиране на подписи и натиск. Колегите от градовете са решили, че ще дойдат в моя подкрепа. Аз вкарах уведомление до работодателите ми за това, че искаме да протестираме на 12 юни в болницата, но ми беше забранено. Искаме да осъществим и гладна стачка, естествено и тя беше забранена. Има официален отказ за това да се протестира в болницата и да се правят каквито и да били други протестни действия“, коментира Илиева. Тя изброи и другите планирани протести в сферата:   „На 14-и в Кърджали ще бъде блокиран изходът за магистрала Маказа. На 18-и във Враца ще има протест пред болницата заедно с блокиране на пътя пред нея. На 21-ви юни в Пазарджик ще блокира магистралата за Пловдив. От 26-и юни започва ефективна стачка в Троян. Във Видин ще бъде една седмица – от 13-и до 20-и, след това вече ще има масови оставки. Очаквам да се включат още градове“.  Медицинските специалисти обмислят и нов национален протест през септември, обяви Мая Илиева.\r\n„Въпреки отпуснатите пари, въпреки методиката, която обхваща само общинските и държавни болници и не засяга останалата част от медицинските специалисти и структурите, в които те работят, въпреки всичко това, не сме стигнали доникъде“, посочи тя и добави, че нямат никаква комуникация със Здравното министерство, освен писмата, останали без отговор. Според нея е необходима промяна в самата система, за да може нещата да тръгнат нормално.\r\nПо думите ѝ никой не е усетил нещо от отпуснатите от правителството 50 млн. лв. „Хората от различни градове коментират, че няма увеличение. Ако има такова, то е между 50 и 80 лв.“, обясни тя.     ", "date": "2019.06.11", "title": "Специалистите по медицински грижи в Стара Загора излизат отново на протест"}
{"url": "https://www.actualno.com/society/dazd-se-samosezira-zaradi-razkrivaneto-na-lichni-danni-za-uchenika-verbuvan-ot-idil-news_757625.html", "text": "    Държавната агенция за закрила на детето се самосезира от медийното , въвлечено в дейности неблагоприятни за неговото развитие, свързани с радикализация.      ДАЗД извършва проучване за установяване на административно нарушение по чл. 45, ал. 12 от Закона за закрила на детето от страна на информационна агенция, която разгласи сведения и данни за детето.   Посочени са неговите имена, местоживеене, учебно заведение, клас, в който се обучава, имена на родител и неговото занятие.\r\nВ тази връзка за пореден път напомняме, че при оповестяването от медии на прояви деца не следва да се посочват лични данни за тях.  Това включва техните образи, за да не бъдат идентифицирани, поради риска от повторна виктимизация, стигматизация, трудно предвидими негативни последствия в дългосрочен ефект върху развитието на детето и създаване на негативни нагласи по отношение на него, включително при неизяснени обстоятелства, .\r\nИзпратено е писмо и до специализираните служби за борба с тероризма и радикализацията с искане да бъдат дадени насоки за реакция в подобна ситуация.   Целта е гарантиране правата и интересите на детето и оказване на необходимата подкрепа на семейството, в т.ч. при наличие на други деца в семейството. Също така и за целенасочени превантивни действия по отношение на всички деца, с оглед избягване на други подобни случаи, съобщиха от ДАЗД.    Случаите на деца, които се отразяват и обсъждат широко от медиите изискват предприемане на мерки за закрила на децата от въвличане в дейности, които биха имали негативни последици за тяхното физическо, умствено, нравствено и социално развитие.\r\nТова в пълна сила е валидно както за децата, които са жертви на насилие или злоупотреба, но също така и за децата, за които се предполага, че са извършили насилие, противообществена проява, престъпление.\r\nКомитетът по правата на детето в свои коментари по въпроса е заявил, че „Личният живот на детето трябва да бъде напълно защитен на всички етапи на делото, включително по отношение на незаконни записи и възможно разгласяване от медиите“    ", "date": "2019.06.11", "title": "ДАЗД се самосезира заради разкриването на лични данни за ученика, вербуван от ИДИЛ"}
{"url": "https://www.actualno.com/crime/petyr-haralampiev-izliza-ot-aresta-sreshtu-garancija-ot-100-000-lv-news_757658.html", "text": "    Бившият шеф на Държавната агенция за българите в чужбина (ДАБЧ) Петър Харалампиев излиза от ареста срещу парична гаранция от 100 000 лв. Това реши Апелативният спецсъд, който прецени, че трябва да се измени мярката му за неотклонение от „задържане под стража“ към „парична гаранция“, предаде БГНЕС.      След като я плати, Харалампиев следва да бъде освободен, освен ако не бъде задържан на друго основание.   Адвокатът му Николай Кокинов намира определението на апелативните спецмагистрати за справедливо. „В крайна сметка след 18 дни изтича максималният срок за задържане“, каза Кокинов. На въпрос дали ще бъде внесена гаранцията от сто хиляди лева, Кокинов съобщи, че близките на Харалампиев ще събират пари от познати и роднини, и ще внесат сумата.    ", "date": "2019.06.11", "title": "Петър Харалампиев излиза от ареста срещу гаранция от 100 000 лв."}
{"url": "https://www.actualno.com/society/gledahte-na-jivo-razgovor-na-otkrovenijata-s-hristo-hristov-liceto-na-netinfo-news_757527.html", "text": "    Ако не новината на деня, то със сигурност в топ 3 на най-важните новини беше на дългогодишния главен изпълнителен директор на \"Нетинфо\" Христо Христов от поста му.      За колко медии обаче това беше водеща новина? И за кои? Предисторията на този пореден трус на българската медийна среда ясно показа, че в случая трудно можем да говорим за \"взаимно съгласие\" – говорим със сигурност за \"творчески различия\". Какви са те и защо пак темата за в България е водеща – вижте откровения разговор и разговора на откровенията на с Христо Христов.\r\nСледете какво ще си кажем с г-н Христов на , както и в този материал – с излъчване НА ЖИВО!    ", "date": "2019.06.11", "title": "ГЛЕДАХТЕ НА ЖИВО: Разговор на откровенията с Христо Христов, лицето на \"Нетинфо\""}
{"url": "https://www.actualno.com/business/stranen-obrat-v-tyrga-za-1-mlrd-evro-za-turski-potok-news_757517.html", "text": "    Странен обрат се получи в поръчката на \"Булгартрансгаз\" ЕАД за т.нар. .      В началото месец април компанията съобщи, че е избрала , който да изгради над 474-километровото трасе до българо-сръбската граница. Офертата на консорциума при срок на изпълнение от 250 календарни дни е на стойност близо 1,3 млрд. евро без ДДС , а при срок от 615 дни цената е малко над 1,1 млрд. евро .  Началната точка на газопровода е в землището на с. Златина, община Провадия и стига до точката на пресичане на българо-сръбската граница, което разстояние е около 474,732 км.   Със свое последващо решение обаче, от 28-ми май, . Участници в него са \"Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л- клон България.\r\nМиналата седмица срещу него в Комисията за защита на конкуренцията е подадена жалба от Обединение Консорциум \"Аркад\" (с членове Аркад Ей Би Би С.п.А. – Италия, и Аркад Енджиниъринг енд Констракшънс Къмпъни – Саудитска Арабия).  Жалбата е срещу решението на \"Булгартрансгаз\", с което оповестява новоопределения изпълнител.  А причината да прибегнат до нов изпълнител накратко е \"бездействието\" на консорциум \"Аркад\", защото от там не подали изискващите се документи в пълен комплект за сключване на договор нито в законовия срок, нито в удължения по тяхна молба. Това, според възложителя, представлява отказ от сключване на договора за възлагане на обществената поръчка.\r\nДоговорът е трябвало да бъде сключен най-късно на 16-ти май. По молба на консорциума подписването на контракта е било отложено най-късно до 17 часа на 22-ри май. До крайния срок обаче в деловодството на компанията са постъпили само част от исканите документи.\r\n\"От страна на Обединение \"Консорциум Аркад\" не са спазени нито окончателният срок за предоставяне на изискуемите документи за сключване на договор, нито окончателната дата и час за подписване на договора\", се сочи в решението. Там се допълва, че липсата на намерение от страна на Обединение \"Консорциум Аркад\" да сключи договор за изпълнението на поръчката се подкрепя и от конкретни действия на обединението, а именно - предложенията за промени в проекта на договор и искането на пояснения, които са в противоречие с проекта на договор и представляват съществени изменения по смисъла на ЗОП.       В сайта на \"Булгартрансгаз\" е публикуван текстът на цялото решение, представляващо 12 машинописни страници, в които подробно е описана комуникацията между страните при подготовката за подписване на договора за изпълнение. В него се пояснява, че на 17-ти май в дружеството е постъпило писмо от другия консорциум \"Газово развитие и разширение в България\" (ГРРБ), в което сочат, че за тях не е известна каквато и да е публично достъпна информация за сключване на договор с първия класиран участник, въпреки жалба срещу класирането няма, а вероятно 30-дневния законов срок за сключване на договор е изтекъл. В същото писмо те предлагат отстъпка от цената, която са оферирали по-рано в размер на 31,15%. Тоест, намаляват предложената в хода на процедурата цена от 1,6 млрд. евро на 1,1 млрд. евро без ДДС .\r\nОсвен това са уточнили, че предложената отстъпка в размер на 31,15% ще се прилага и върху предложените параметри за образуване на единични цени – средна часова ставка, допълнителни разходи върху труда, доставно-складови разходи и печалба, при максимално допустим срок на изпълнение 615 календарни дни.\r\nОт процентите на оскъпяване при разсрочено плащане за всеки 12-месечен период от 120-месечния период на изплащане, е предложена отстъпка в размер на 41.4% за първата и втората година, 48.7% за третата и четвъртата година и 54.4% за останалия период до десетата година включително.  \r\nДо днес КЗК все още не е образувала производство.\r\nПрипомняме, че с Решение на Министерския съвет (МС) от 10.05.2018 г. обектът \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\" е обявен за обект от национално значение. Той има стратегическо за сигурността на доставките на природен газ не само за България, а и за Европа и региона за по-дълъг период. Реализирането му цели да допринесе и за повишаване на надеждността на снабдяването с природен газ и развитието на конкурентен национален пазар за природен газ с възможност за задълбочаване интеграцията на газотранспортните системи и газови пазари на регионално ниво и в Общия енергиен пазар на Европейския съюз.      \"Булгартрангаз\" ЕАД е сключил договори за резервиране на капацитет и според поетите ангажименти всеки ден забавяне на сключването на договора, който трябва да се подпише, води до негативни последици със загуби на значителни по размер финансови приходи. ", "date": "2019.06.11", "title": "Странен обрат в търга за 1 млрд. евро за \"Турски поток\""}
{"url": "https://www.actualno.com/cite/ogromnijat-problem-e-che-nie-njamame-deca-ne-che-shte-ni-gi-vzemat-news_757592.html", "text": "     \"Огромният проблем е, че ние нямаме деца, не че ще ни ги вземат.\" Това каза бившият конституционен съдия Румен Ненков в коментар за Националната стратегия на детето. По думите му българският народ много лесно се манипулира и никой няма да взима децата. В интервю за bTV Ненков допълни, че в момента всички закони отдават предимство на семейната грижа за децата.       ", "date": "2019.06.11", "title": "Огромният проблем е, че ние нямаме деца, не че ще ни ги вземат"}
{"url": "https://www.actualno.com/business/nad-50-ot-bylgarite-predpochitat-da-plashtat-s-karta-news_757678.html", "text": "           Над 50% от българите предпочитат да плащат с карта. Това показва проучване на относно нагласите на обществото във връзка с ползването на банкова карта1. Резултатите от проведената анкета сочат, че 67% от хората пазаруват в магазини за хранителни стоки с карта, а пазаруващите онлайн са 54%. Като 51% от анкетираните плащат с карта в магазини за техника. Голяма част от картовите плащания са свързани с туристически услуги, като запазване на самолетни билети, нощувки в хотел и други. Немалък е и броят на плащанията с карта в заведенията за хранене.\r\nРезултатите от проучването показват още, че 43% от хората използват банковата си карта няколко пъти седмично. 55% използват дебитна карта, 33% имат и използват дебитна и кредитна карта и над 60% са ползвателите на безконтактни пластики. Като мотивация за разплащането с карта 33% от анкетираните посочват, че тя им дава сигурност. Същевременно, обаче, 18% от анкетираните посочват като недостатък на кредитните карти високите такси за обслужване, а 16% таксите за теглене от банкомат. С таксите при използване на кредитни карти са запознати цели 74% от респондентите, което показва повишен интерес към този тип продукти.\r\nЗа да отговори на нарастващата тенденция, А1 предлага кредитна карта на своите клиенти. е международна, безконтактна кредитна карта MasterCard, която дава възможност за разплащане в интернет и теглене на пари от банкомат без такса в цял свят. Единственото условие за кандидатстване за А1 Кредитна карта е клиентът да има абонамент за мобилни или фиксирани услуги от А1. Притежанието на картата е напълно безплатно – без такса за издаване, без месечни и годишни такси за обслужване. В допълнение към това клиентите не дължат никакви такси при плащане на POS терминал.  А1 Кредитна карта е с кредитен лимит до 3 000 лева, с фиксиран месечен лихвен процент от 1,48% и годишен процент на разходите (ГПР) в размер на 18.95%. Договорът за кредит е с неопределен срок, като самата пластика за А1 Кредитна карта е със срок на валидност 2 години от датата на издаването ѝ. Всички клиенти на А1, които сключат договор за А1 Кредитна карта в периода от 20.05.2019 г. до 30.06.2019 г., и чиято кредитна карта е активирана до 15.07.2019 г. ще могат да се възползват от специални промоционални условия - 0% лихва за първите 45 дни.\r\n„Броят на хората, използващи и плащащи активно с карта нараства с всеки изминал ден и това е съвсем логично. С А1 Кредитна карта предоставяме на нашите клиенти още една възможност за управление на средствата, без да се налага да плащат такси за обслужване, разплащане и теглене от банкомат не само на територията на България, но и в чужбина. Продуктът е лесно достъпен и се радва на много висок процент на одобрение, като същевременно предлага редица преференциални условия, сигурност и повече контрол над собствените финанси – неща, които са от изключителна важност в нашето динамично ежедневие“, сподели Яна Янкова, старши мениджър „Финансови услуги“ в А1 България.\r\nПроцесът по кандидатстване за А1 кредитна карта е максимално улеснен с цел удобство на клиентите - изисква се посещение на магазин на компанията и попълване на заявление. След това клиентът получава обаждане за детайлите и финализиране на процеса.    1 Методология на проучването: проучването е проведено в периода 22 март – 17 май, чрез онлайн анкета на A1.bg. В изследването са взели участие 1 002 респондента. А1 , част от A1 Group, е водещ доставчик на дигитални услуги и телекомуникационни решения в България. Компанията предоставя мобилни и фиксирани услуги, високоскоростен интернет, цифрова и сателитна телевизия, включително четири собствени спортни канала – MAX Sport 1, MAX Sport 2, MAX Sport 3 и MAX Sport 4, платежни услуги, собствена платформа за музикален стрийминг, cloud и IoT решения на 5 милиона клиенти. През 2018 г. A1 България отчита приходи от 446,2 милиона евро, а сравнимата EBITDA e 138 милиона евро. A1 Group е водещ телекомуникационен доставчик в Централна и Източна Европа с повече от 24 млн. клиенти. A1 Group оперира в седем държави: Австрия (А1), България (A1 Bulgaria), Беларус (velcom), Хърватия (A1 Croatia), Словения (A1 Slovenia), Сърбия (Vip mobile) и Македония (one.Vip). Приходите на A1 Group за 2018 година са 4,47 милиарда евро, а сравнимата EBITDA e 1,38 милиарда евро. Портфолиото на A1 Group включва гласова телефония, високоскоростен интернет и мултимедийни услуги, както и решения в областта на високите технологии, преноса на данни и онлайн разплащанията. Групата разполага със стабилен акционер в лицето на América Móvil – третият по големина доставчик на мобилни услуги в света. ", "date": "2019.06.11", "title": "Над 50% от българите предпочитат да плащат с карта"}
{"url": "https://www.actualno.com/vraza/jena-ot-vraca-izchezna-blizkite-moljat-za-pomosht-news_757645.html", "text": "    Жена на 78 години от Враца изчезна. Близките й апелират за помощ. Изчезналата се казва  Гергевка Райкова Филипова и по последна информация е видяна в петък в района на ДНА. Висока около 160 см, облечена е с шарена блуза, черна чанта и бели обувки.      Ако имате информация за подобно лице, обадете се на тел. 112 или в най-близкото управление на МВР. ", "date": "2019.06.11", "title": "Жена от Враца изчезна, близките ѝ молят за помощ"}
{"url": "https://www.actualno.com/politics/biser-petkov-vodeshtite-merki-sa-podkrepjashtite-merki-za-zakrila-na-deteto-news_757600.html", "text": "    \"Водещите мерки са подкрепящите Това припомни социалният министър Бисер Петков в коментар за протестите срещу Националната стратегия за детето. Той повтори, че работата по стратегията е спряна и по никакъв начин не се прокарват принципни положения по нея.      Петков припомни още, че основанията за отнемане на дете не са променяни от 2003 година насам и те са свързани с действия, като неглижиране, поставяне в риск или насилие. Отвеждането на дете е крайна мярка, каза още министърът в интервю за Нова телевизия.   Министърът каза още, че всеки от нас има задължение за съдействие, когато по някакъв начин му стане известно, че дете се нуждае от закрила и той трябва да сигнализира съответните органи, но водещите мерки са подкрепящите мерки за закрила на детето.\r\n\"Силно се надявам дебатът да успокои непредубедените родители, че целта на провежданата политика не да отнеме деца, напротив - целта е да се приложат всички възможни мерки детето да остане в семейството, само като крайна мярка се пристъпва към извеждане и това се прилага от съда, а не от социалните служби.\", обясни още Петков.  По-рано в интервю за bTV бившият конституционен съдия също коментира темата. Според него \"не са основателни страховете относно стратегията. Българският народ много ловко се манипулира и то в посока недоверие към европейските ценности.\" \"Да се взимат деца от семействата – такова нещо не е имало, няма в момента, няма да има и в бъдеще”, категоричен бе Ненков.   По думите му без контрола на държавата не може едно дете да бъде поставено в различни условия от семейната среда.    \"Огромният проблем е, че ние нямаме деца, а не, че ще ни ги вземат\", допълни бившият конституционен съдия. ", "date": "2019.06.11", "title": "Бисер Петков: Водещите мерки са подкрепящите мерки за закрила на детето"}
{"url": "https://www.actualno.com/sofia/lideryt-na-bsp-sofija-kategorichno-bih-podkrepil-maja-manolova-za-kmet-na-sofija-news_757593.html", "text": "    Категорично да - така лидерът на БСП-София Калоян Паргов отговори на въпрос на Нова телевизия дали би подкрепил омбудсманът Мая Манолова, ако тя се кандидатира за кмет на София.      Паргов е категоричен, че Манолова се доказала като гласа на народа и нямало да е лошо да стане и гласът на софиянци. За пример колко тих е гласът на софиянци лидерът на БСП-София даде ремонтът на \"Граф Игнатиев\".   Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор, стана ясно от думите на Паргов.\r\nЛидерът на БСП-София отправи и призив към Столетницата и всички в нея \"да се осъзнаят\". Според него, е довела до хаос при социалистите. \"Никой не искаше оставката ѝ и начинът, по който тя драматизира с тази оставка\", добави Паргов. И попита задочно Нинова какво доказва с тази оставка. \"Инат врат чупи\", заключи Паргов и обяви, че харесва Нинова за лидер.  Според Паргов е крайно време всеки в БСП да си осъзнае мястото - не може хем да се лепят етикети, хем да се вадят скелети от гардероба. ", "date": "2019.06.11", "title": "Лидерът на БСП-София: Категорично бих подкрепил Мая Манолова за кмет на София"}
{"url": "https://www.actualno.com/society/medijnata-svoboda-te-mi-kazaha-ako-ne-go-osvobodish-shte-osvobodim-teb-video-news_757640.html", "text": "    Мажоритарните собственици на \"Нова Броудкастинг груп\" трябва да кажат какви са мотивите им да ме освободят. Така Христо Христов коментира от поста на главен изпълнителен директор на \"Нет Инфо\" АД, което беше оповестено вчера (10 юни).      Припомняме, че напрежението в медийната група, в която влизат сайтовете Vesti.bg, Gong.bg и Dariknews.bg, избуя след реакцията на г-н Христов заради решението от поста на главен редактор на Gong.bg да бъде освободен Ники Александров. Именно по този повод пред вече бившият директор на \"Нет Инфо\" АД коментира, че има разлики между неговите виждания за това как се прави дигитална медия и тези на новите собственици на \"Нова Броудкастинг Груп\" - братята Кирил и Георги Домусчиеви. Спортно шоу \"Гонг\" започна като противопоставяне на Томислав Русев и Ники Александров, докато новият мажоритарен собственик на \"Нова\" вижда журналистиката като излагане на факти и нищо друго, поясни г-н Христов пред и добави, че всеки нов мажоритатен собственик има своето право да наложи каквото виждане има за управление. А на въпрос дали Ники Александров не си тръгва заради начина на отразяване на ЦСКА и \"Лудогорец\", г-н Христов подчерта, че официално за такова нещо не е ставало на въпрос, но и добави, че е напълно нормално никой да не е абсолютно безпристрастен що се отнася за спорта, защото всеки е фен на някого или на някой отбор.\r\nПопитан дали е имало напрежение между него и новите собственици още преди случая с Ники Александров, той отговори, че такова е нямало, но намекна, че налагането на определения нов модел на управление в \"Нова Броудкастинг груп\" е можело да стане по далеч по-добър начин.   За бъдещето на българския медиен пазар и дали не наблюдаваме края на процеса на окрупняване на най-големите български медии в ръцете на един кръг, който вечно иска да остане на власт, Христо Христов каза следното – че както всяко действие има равно по големина и противоположно по посока противодействие, така и на медийния пазар такова окрупняване води до поява на нови медии и различни мнения. Конкретно той припомни за създаването на такава нова медия и в България през тази година, явно визирайки Радио \"Свободна Европа\".  По темата защо Петр Келнер в опита му да вземе \"Нова Броудкастинг груп\", но не каза и дума по въпроса при офертата на братя Домусчиеви, след като поне публично изглежда, че обстоятелствата много си приличат, бившият директор на \"Нет Инфо\" АД използва думите \"правна фантазия\". Според него, в практиката си КЗК я проявява, като той даде пример с дело от 2014 година за политическата реклама и налаганите ограничения на българските медии, които тогава изглеждаха по-различни от YouTube, но не и за КЗК.\r\nДали Христо Христов ще остане акционер в \"Нет Инфо\" АД заедно с доведения си баща Радосвет Радев или не – научете повече във видеозаписа:      ", "date": "2019.06.11", "title": "Медийната свобода: Те ми казаха - ако не го освободиш, ще освободим теб (ВИДЕО)"}
{"url": "https://www.actualno.com/chistofainici/kak-da-poddyrjate-chist-dom-s-malki-deca-news_757599.html", "text": "          Наистина е трудно да поддържате изряден (или поне приличен) дом, когато всичко, което приберете, е хвърлено обратно на пода в рамките на 30 минути и винаги има поне един малък човек, който трябва да бъде избърсан, нахранен, приспан, намерен или забавляван. Да не говорим, че почистването на къщата не е работа на пълен работен ден за нито една майка. Затова днес ще ви споделим няколко трика, които наистина действат, особено ако ги прилагате наведнъж. 1. Убедете се, че чистата къща е приоритет и за вас, и за партньора ви За мнозина това означава, че не си лягат, докато не въдворят ред в жилището си и съвсем не е изненадващо защо предпочитаното време за това е вечер (когато детето вече спи). Реално погледнато, няма да ви отнеме повече от 15 минути, докато приберете разхвърляните вещи, а партньорът ви измие чиниите, например. Изградете си система, в която и двамата да се чувствате добре и от положените усилия, и от свършената работа.\r\nИ за да сте сигурни, че ще имате напълно чист дом, можете да използвате дезинфектиращите и почистващи продукти на \"Чисто\", които унищожават 99,9 % от всички познати микроорганизми. Научете повече за тях .  2. Ограничете играчката в една зона Това наистина променя много играта. Оставете само някои любими детски играчки в хола, а останалите в детската стая. Разбира се, че никой не иска къщата му да прилича на детски парти център, но пък в крайна сметка и децата трябва да се чувстват удобно в дома си. Така че да имате играчки в хола е задължително. Просто купете хубави кошници за съхранение, вместо пластмасова кутии за играчки. 3. Използвайте детските филмчета мъдро Ясно, че никой родител не иска да \"облъчва\" детето си с телефони, таблети и телевизия. Но пък от друга гледна точка – в умерени количества гледането на анимационни филмчета не е проблем. Така че използвайте тези 20-30 минути мъдро, защото ще свършите наистина доста работа. А ако все пак сте гузни, потушете вината със \"солети\" от моркови, преди да се пуснете \"Прасето Пепа\". ", "date": "2019.06.11", "title": "Как да поддържате чист дом с малки деца"}
{"url": "https://www.actualno.com/balkani/hyrvatija-izdigna-ograda-po-granicata-si-s-bosna-i-hercegovina-news_757601.html", "text": "    Хърватия стана поредната държава, която постави ограда на границата си за защита от нелегалния наплив на мигранти, съобщава електронното издание на македонския вестник „Независен“.      По разпореждане на Министерството на вътрешните работи на Хърватия на граничния пункт „Малевац“ с Босна и Херцеговина е поставена висока метална ограда, която трябва да попречи на да влизат незаконно на територията на страната.   От службата „Гранична полиция“ на Босна и Херцеговина потвърдиха, че Загреб е информирал за кратко прекъсване на движението по границата заради монтажните дейности.\r\nГолям брой мигранти, които пребивават край град Велика Кладуша, вече няколко пъти предприемаха опити да преминат ГКПП „Малевац“ с цел достъп до вътрешността на Европейския съюз, припомня изданието.   ", "date": "2019.06.11", "title": "Хърватия издигна ограда по границата си с Босна и Херцеговина "}
{"url": "https://www.actualno.com/europe/skakalci-atakuvaha-masirano-sardinija-news_757569.html", "text": "    Нашествие от скакалци предизвиква истински хаос на италианския остров Сардиния – най-тежката инвазия на насекоми от над 60 години, съобщава БГНЕС, позовавайки се на BBC.      Огромните ята унищожават насажденията и буквално превземат домове в Отана и Орани в централната провинция Нуоро. Над 2000 хектара обработваема земя е била унищожена от \"ордите пъплещи насекоми\".   Нашествието от скакалци се свързва със скорошното повишаване на температурите след месеците на студено време, което преживя острова.\r\n\"Има милиони скакалци в провинцията\", алармира в изявление асоциацията на италианските фермери \"Колдирети\". \"Насекомите се излюпват на необработените площи и след това се преместват на засетите ниви, за да се хранят\", посочва организацията, според която няма какво да се направи, за да се защитят насажденията от тази напаст.  Най-малко 12 ферми са тежко засегнати от скакалците, като дори пасищата на животните са унищожени, а реколтата е опустошена.\r\nОбичайно скакалците се появяват на средиземноморския остров Сицилия през летните месеци – между юни и август. На континента – в Северна Италия, също има проблем с нашествието от буболечки, които унищожават плодните дръвчета. ", "date": "2019.06.11", "title": "Скакалци атакуваха масирано Сардиния"}
{"url": "https://www.actualno.com/blagoevgrad/postavjat-podzemni-kontejneri-v-blagoevgrad-news_757603.html", "text": "    Община Благоевград въвежда поредната си инициатива в борба със замърсяванията и качеството на въздуха. Този път наред са контейнерите за смет. До края на тази седмица се очаква да започне монтирането на подземни контейнери. Първоначално броят им ще бъде само 8, но се очаква бързо да нараснат. Ще бъдат покрити районите около централната градска част.      Жителите на града ще могат да изхвърлят боклука си по два начина - ръчно, и чрез \"крачен\" контрол\" .   Такъв тип съоръжения имат поредица от предимства в сравнение със стандартните контейнери за смет. Първото предимство е свързано с голямото уплътняване, което ще намали миризмата във въздуха. Отпадъците ще загниват по-бавно, заради по-ниската температура под земята. Ограничава се и достъпа на лица до контейнерите.\r\nТака ще се намали и цялостното замърсяване в града и разпиляването на боклуци около контейнерите  От общината апелират за опазване на общинското имущество и сигнализиране, ако се забележи нещо нередно. ", "date": "2019.06.11", "title": "Поставят подземни контейнери в Благоевград"}
{"url": "https://www.actualno.com/blagoevgrad/petima-stoletnici-ima-v-blagoevgradsko-news_757552.html", "text": "    Към края на 2018 година в над трудоспособна възраст в областта са били 69 480 души или 22.8%. Това съобщи за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ в под трудоспособна възраст са били 47 483 души, или 15.5% от населението на областта. Тя добави, че в края на миналата година лицата на 65 и повече навършени години са 58 927, или 19.3% от населението на областта. „В сравнение с 2017 г. делът на населението в тази възрастова група нараства с 0.5 процентни пункта. Процесът на застаряване е по-силно изразен сред жените отколкото сред мъжете. Относителният дял на жените на възраст над 65 години е 22.0%, а на мъжете – 16.5%. Тази разлика се дължи на по-високата смъртност сред мъжете“, каза още Илиева. Тя добави, че в края на 2018 година в областта е имало петима души на възраст над 100 години.      „Към 31.12.2018 г. децата до 15 години са 44 692, или 14.7% от общия брой на населението, при 14.4% общо за страната. Спрямо 2017 г. този дял се запазва“, допълни Илиева. Тя отбеляза, че в края на 2018 година общият коефициент на възрастова зависимост в област Благоевград е 51.4%, или на всяко лице в зависимите възрасти (под 15 и над 65 години) се падат по-малко от две лица в активна възраст. „За сравнение, през 2017 г. този коефициент е бил 50.1%. Това съотношение е по-благоприятно в градовете – 49.6%, отколкото в селата – 54.3%“, посочи Илиева. Тя отбеляза, че застаряването на населението в областта води до повишаване на неговата средна възраст, която достига 43.1 години в края на 2018 година.   „Процесът на застаряване се проявява както в селата, така и в градовете, като в градовете средната възраст на населението е 42.4 години, а в селата – 44.2 години. Тенденцията на застаряване на населението води до промени и в неговата основна възрастова структура – под, във и над трудоспособна възраст. Влияние върху съвкупностите на населението във и над трудоспособна възраст оказват както застаряването на населението, така и законодателните промени при определянето на възрастовите граници за пенсиониране“, коментира Илиева. Тя заяви, че за 2018 година тези граници за населението в трудоспособна възраст са до навършването на 61 години и 2 месеца за жените и 64 години и 1 месец за мъжете.\r\nНаселението в трудоспособна възраст към 31.12.2018 г. е 188 160 души, или 61.7% от населението на областта, като мъжете са 97 900, а жените – 90 260. През 2018 г. броят на трудоспособното население на областта намалява с 3 113 души, или с 1.6% спрямо предходната година“, посочи Илиева.   ", "date": "2019.06.11", "title": "Петима столетници има в Благоевградско "}
{"url": "https://www.actualno.com/america/potvyrdeno-turski-piloti-spirat-da-se-obuchavat-da-letjat-na-f-35-news_757571.html", "text": "    Турски пилоти повече няма да се обучават да летят на изтребители F-35 във военновъздушната база \"Люк\" в Аризона. стана ясно още в края на миналата седмица, а сега беше потвърдено и от \"Люк\", предаде БГНЕС. Забраната идва на фона на задълбочаващата се криза между Вашингтон и Анкара заради решението на Турция да закупи противовъздушните ракетни установки S-400 от Русия.      \"Уведомени сме, че турските пилоти… не летят\", заяви говорителят на американското военно ведомство лейтенант Майк Андрюс. В обучителната програма са включени четирима турски пилоти, двама инструктори и около 20 души технически персонал по поддръжката.   Вашингтон даде на турското правителство срок до началото на юни да се откаже от сделката с Москва по закупуването на противовъздушните ракетни установки С-400, които според американските военни са несъвместими с изтребителите F-35 и ще ги изложат на риск. Турският президент Реджеп Ердоган обаче остана непреклонен и заяви, че ще задълбочи сътрудничеството на страната си с Русия на фона на засилващия се натиск от страна на САЩ.\r\nТурция отдавна е партньор в програмата F-35, произвеждайки ключови части от самолета. Анкара трябваше да закупи 100 броя от самолетите от А-версия, които се предлагат в три разновидности: F-35A, за стандартни операции; F-35B, за вертикално излитане и кацане; и F-35C, за операциите за превоз.  Доскоро производителят Lockheed Martin доставяше самолетите, предназначени за Турция, до базата на военновъздушните сили \"Люк\", северозападно от Финикс, където турски пилоти са обучаваха от американски инструктори да летят с високотехнологичните самолети. Само четири машини бяха доставени, преди програмата да бъде прекратена. ", "date": "2019.06.11", "title": "Потвърдено: Турски пилоти спират да се обучават да летят на F-35 "}
{"url": "https://www.actualno.com/interest/grozdeto-i-vinoto-paziteli-na-istorijata-news_757560.html", "text": "    През Средновековието французите вероятно са пили вино, направено от грозде, идентично на това, което се отглежда и в наши дни. ДНК от древни гроздови зърна разкри лозата, от която се произвежда местно вино, и която се отглежда през последните 900 години, пише БГНЕС по информация на BBC.      Древните зърна грозде са намерени при археологически разкопки. Откритието показва, че римляните са отглеждали лозови масиви преди 2000 години. Те може би са култивирали вина, които са близки по вкус до днешните Pinot Noir и Syrah, твърдят учените.   От дълго време се предполага, че някои видове грозде, използвани в модерното винопроизводство, са идентични с растения, отглеждани преди стотици години. Лозите се размножават чрез вземане на резници, позволявайки на гроздето зад особено вкусни вина да се предава на поколенията.\r\nСега учени са успели да сравнят ДНК-то от 28 гроздови зърна от Желязната ера, Римската епоха и Средновековието – открити при няколко археологически обекта в различни части на Франция, с генетичната база на съвременните лозови насаждения.  \"Открихме, че средновековните гроздови зърна от Централна Франция, съвпадат напълно със Sauvignon Blanc\", заяви доктор Нейтън Уелс от Университета в Йорк. \"Този вид грозде се отглежда в съвременна Франция и има директна връзка с лози от преди 900 години, което означава, че хората са го отглеждали през цялото това време\", допълва ученият.\r\nSauvignon Blanc е вид бяло винено грозде с отличителен зелен цвят на кожичката на зърната си. То може да се намери в департамента Жура в региона Бургундия-Франш Конте, Източна Франция, както и в части на Централна Европа.   Грозде, отглеждано от римляните , които са известни с добрите си познания при производството на вино, също e билo анализиранo.    Учените са открили много близко родство на древноримските зърна грозде с два важни съвременни вида гроздови насаждения, използвани при производството на висококачествено вино, включително Syrah и Pinot Noir. ", "date": "2019.06.11", "title": "Гроздето и виното - пазители на историята"}
{"url": "https://www.actualno.com/society/skysa-se-jazovirna-stena-v-obshtina-strajica-news_757606.html", "text": "    Скъса се част от язовирната стена край село Нова Върбовка в община Стражица, област Велико Търново, предаде кореспондентът на БГНЕС в региона.      Водната стихия е наводнила училището в село Камен. Преливането на язовира е започнало тази нощ. Ген. Кирил Войнов, зам.-председател на Държавната агенция за метрологичен и технически надзор, който е на мястото на инцидента, съобщи, че е получил информация за преливането на язовира към 1 ч. през нощта. Като причина за преливането той посочи обилните дъждове от последните дни.   Войнов каза още, че в близкото село Камен има друг язовир – Чешме дере, който е с 40 хил. куб. метра зареден обем, а този язовир също е проблемен. И двата са каскадни. Засега язовирът, част от който е прелял, не създава риск за населението на село Нова Върбовка, защото то се намира над водоема. ", "date": "2019.06.11", "title": "Скъса се язовирна стена в община Стражица"}
{"url": "https://www.actualno.com/balkani/kosovskijat-premier-prizova-vatikana-da-priznae-kosovo-news_757580.html", "text": "    Косовският премиер Рамуш Харадинай призова Ватикана да признае независимостта на най-новата държава на Балканите, предаде БГНЕС.      В Прищина Харадинай разговаря с държавния секретар на Ватикана Пиетро Паролин, който е на официална визита в Косово от събота (8 юни).   \"От векове Косово и неговият народ са били част от западните ценности. Днес се борим за мира, стабилността и религиозната свобода в страната. Пред държавния секретар Пиетро Паролин изразих желанието ни за партньорство и в същото време поисках Светия престол да признае независимостта ни\", написа след срещата в социалните мрежи Харадинай.\r\nПрипомняме, че снощи в квалификационен мач за Евро'2020.   ", "date": "2019.06.11", "title": "Косовският премиер призова Ватикана да признае Косово "}
{"url": "https://www.actualno.com/burgas/jasni-sa-cenite-na-chadyrite-v-ravda-i-primorsko-news_757574.html", "text": "    8 лева ще е цената на наем за чадър на плажа в Равда - Национален детски детски комплекс, и също 8 лева - за шезлонг. Това е записано в заповедта, с която туристическият министър Николина Ангелкова определя за наемател на този плаж фирмата \"Ей Си Джи Трейд\". Въпросната фирма печели търга за концесия на плажа, пише в. \" \".      С друга заповед за наемател на централния плаж в Приморско е определена фирмата \"Соф проект Инженеринг\" ЕООД. Тя ще отдава под наем чадъри и шезлонги по 7 лв. \"Соф проект Инженеринг\" ЕООД е била единствен кандидат да вземе плажа.   Припомняме, че засега Северният плаж в Бургас се очертава като най-евтин що се отнася до чадърите. Там те ще се предлагат за 1,20 лева, след като през миналата година бяха 2,5 пъти по-скъпи - 3 лева. А как стои въпросът със спасителите на този плаж - научете в . ", "date": "2019.06.11", "title": "Ясни са цените на чадърите в Равда и Приморско"}
{"url": "https://www.actualno.com/crime/zasedanie-po-merkite-na-kmeta-na-rajon-severen-v-plovdiv-i-na-bivshija-shef-na-dabch-news_757575.html", "text": "    Апелативният спецсъд ще реши окончателно дали кметът на район \"Северен\" в Пловдив остава в ареста, предаде репортер на БГНЕС.      Ралев е обвинен в търговия с влияние и искане на 60 000 лева от бизнесмен, за да получи строително разрешително. Още през януари изнудваният строителен предприемач сигнал до премиера Борисов. В схемата е замесен и близък приятел на кмета Ралев - Иван Делевски, който бил посредник при предаването на подкупа.   Миналата неделя спецсъдът реши, че Ралев остава в ареста. За неговият съучастник Иван Делевски реши, че може да излезе на свобода срещу парична гаранция в размер на 60 000 лв. Постановен беше десетдневен срок за внасяне на гаранцията.\r\nСпецпрокуратура протестира пред апелативния спецсъд определението на първата инстанция в частта му за мярката за неотклонение на Иван Делевски. Ральо Ралев пък обжалва ареста си.  Освен това, Апелативният спецсъд ще гледа мярката на бившия председател на Държавната агенция за българите в чужбина (ДАБЧ) . В края на октомври 2018 г. Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. Обвиняемите обаче бяха редуцирани до четирима, а от тях само Харалампиев и Томов са под стража.\r\nВ края на миналия месец спецсъдът остави в ареста бившия шеф на ДАБЧ, след като той за първи път поиска по-лека мярка за неотклонение. В четвъртък апелативните магистрати, пред които той обжалва това, отложиха гледането на мярката му.    ", "date": "2019.06.11", "title": "Заседание по мерките на кмета на район \"Северен\" в Пловдив и на бившия шеф на ДАБЧ"}
{"url": "https://www.actualno.com/society/novini-ili-novini-kartinata-na-pechata-za-11-uni-news_757564.html", "text": "    Редакционният екип на представя кратък преглед на печата от днешния 11 юни.       Кабинети по химия с камина за провеждане на химични опити, класни стаи с мобилни стени, зеленчукови градини, оранжерии, дендрариум, зоокътове, антибактериални винилови настилки - това са част от минималните изисквания пред учебните заведения, записани в проект на наредба за физическата среда и информационното и библиотечното осигуряване на детските градини, училищата и центровете за личностна подкрепа.\r\nНаредбата цели да приближи училищната среда към съвременните стандарти, но някои от записаните в нея изисквания звучат фантастично на фона на родната действителност, в която все още има училища, които едва успяват да си платят нафтата и в които мазилката пада върху главите на децата. Документът все още не е публикуван за обществено обсъждане, но проектът му е изпратен за мнения до училищните директори. Той трябва да важи за учебната 2020/2021 г.   Пловдивският ученик, обвинен в тероризъм, се е представял за учител по химия, за да бъде присъединен като член на онлайн съсловни групи. Целта му била да научи от “колегите” си откъде може да купи взривни вещества, обясниха запознати с разследването. Това е доказателство, че тийнейджърът е интелигентен човек, готов с лъжа да постигне намеренията си. Огромното количество взривни вещества, открити на тавана в дома му, е могло да срути цял жилищен блок, ако са се били възпламенили. Прогнозата е на специалисти по бомби.\r\nНа 5 юни т.г. след претърсване в 2 тавански стаи, ползвани от семейството на 16-годишното момче, разследващите открили уникални сглобки на взривни вещества. Част от намереното е заснето и достъпно на сайта на МВР. В стаите имало и самоделни взривни устройства и т.нар. тръбна бомба. Най-опасни обаче се оказали полуготово взривно устройство със стотици пирони в пластмасов съд и устройство, аналогично на бомбата при атентата на летище Сарафово през 2012 г.     Чужди туристи са принудени да броят по 50 евро само за да получат рецепта за лекарство. Толкова е тарифата на лекарите в Слънчев бряг за първичен преглед, показа проверка на \"Монитор\". Рецепта без преглед обаче не се издава. Така чужденците са притиснати до стената и ако искат да си купят лекарство от аптека, олекват с 50 евро за минута при доктора. Ако обаче пациентът трябва да се консултира със специалист, то за вторият преглед се плаща още 50-60 евро, а някъде второто мнение струва и по 80 евро.  поевтинява от 1 юли, но ток, парно и топла вода поскъпват. \"Булгаргаз\" поиска намаление на цената на синьото гориво с 0,60% или около 0,27 лв. за мегаватчас. Така на практика през третото тримесечие на тази година цената става 44,90 лв./MWh без такса за достъп, пренос, акциз и ДДС. ", "date": "2019.06.11", "title": "Новини или Novini – картината на печата за 11 юни"}
{"url": "https://www.actualno.com/europe/vatikana-kaza-ne-na-djendyr-teorijata-news_757576.html", "text": "    Римокатолическата църква де факто отхвърли т.нар. \"джендър теория\" със своя специална инструкция. Става въпрос за в размер на 26 страници, издаден от Конгрегацията за католическо образование, която отговаря за религиозното образование и цитиран от агенция Reuters.      Инструкцията е предназначена за католическите училища и е озаглавена \"Мъжът и жената - Той ги сътвори\". Това цитат от книгата \"Битие\" от Стария завет. Припомнете си какво още има в Стария завет за .   Основната теза в документа е, че джендър теорията е \"объркана концепция за свобода\". Според Ватикана идеята, че социалният пол се обуславя от личните чувства, а не от биологията, е опит \"да се унищожи природата\".\r\n\"Концепцията за социалния пол се смята за зависеща от субективното мислене на всеки човек, който може да си избере социален пол, некореспондиращ на неговия или нейния биологичен пол и, съответно, на начина, по който другите приемат този човек\", пише в текста, цитиран от в. \" \". Според него тези теории за социалния пол \"често не се основават на друго, освен на объркана концепция за свобода в сферата на чувствата и желанията, или на моментни желания, провокирани от емоционални импулси и волята на индивида в противовес на каквото и да е, основано на истините на съществуването.\"  Документът казва още, че образователните институции трябва да преподават \"според истинската природа на човешките личности\" и на основата \"на ясна и убедителна антропология\". Той строго осъжда опитите да се унищожи \"концепцията на природата\" и \"образователните програми плюс юридическите тенденции, които целят да направят радикален пробив в концепцията за същинските биологически разлики между мъжете и жените\".\r\nЛГБТ организации моментално осъдиха документа и предупредиха, че с него ще се насади омраза и ще се провокират още хомофобски настроения. А инструкцията излиза точно в месеца, в който на много места по света се провеждат т.нар. прайдове - такъв имаше на 8 юни. А отец Джеймс Мартин, един от най-известните писатели-йезуити, подчертава, че инструкцията се базира на разговори между теолози и философи, но не и биолози, учени, психолози и със сигурност не и с представители на ЛГБТ общността.   Интересен факт е, че инструкцията не е подписана от папа Франциск , но в някои текстове има препратки към негови речи.     ", "date": "2019.06.11", "title": "Ватикана каза \"не\" на джендър теорията"}
{"url": "https://www.actualno.com/sofia/fandykova-nosela-otgovornostta-za-graf-ignatiev-no-ne-kazva-kakvo-ot-tova-news_757595.html", "text": "    Всеки има право да се защитава, но аз не приемам никакви оправдания, обяснения и прехвърляне на отговорност. Така столичната кметица Йорданка Фандъкова коментира позицията на \"Джи Пи Груп\" да обжалва новата глоба за ремонта на ул. \"Граф Игнатиев\" – от почти 280 000 лева.      Глобата стана факт заради надигнати плочки по трамвайното трасе, като Фандъкова обясни, че това станало заради проектантска грешка при фугите – не е имало разчет за топлина. \"Не мога да се съглася, че не са очаквали през лятото в София да е топло\", добави тя и беше категорична – щетите ще ги възстановява изпълнителят, като вече спешно е поправена настилката, която във Facebook.    На въпрос каква е нейната персонална вина, кметицата отвърна, че носи своята отговорност всеки ден. Тя обаче не се съгласи с критиките на общинския съветник Симеон Славчев с нотка на оставка, защото обектът още не бил открит . Предстояла голяма комисия с външни участници, за приемане и въвеждане в експлоатация. Санкциите заради \"Граф Игнатиев\" дотук общо са 400 000 лева, но може да достигне 1 000 000 лева , предупреди кметицата. Тя се съгласи, че грешката може да е при формирането на проекта, но има достатъчно дълга история на проекта и сътрудничество между отделните звена на изпълнение.  Фандъкова поясни, че третият етап на проекта по ремонта на \"Граф Игнатиев\" е за околните улички, но сега \"Топлофикация\" първо трябва да си оправи инфраструктурата – нещо, заради което г .\r\nНе може да престанем да работим заради някои проектанти и майстори, които не се справят, е тезата на Фандъкова, след като беше попитана дали е доволна от ремонта на \"Граф Игнатиев\". Нямам притеснение да налагам санкции, това е начинът, налагала съм най-големите санкции в държавата, независимо от фирмата – около 6 млн. лева санкции за последните години, сметна Фандъкова.   Попитана за от регионалното министерство точно заради \"Граф Игнатиев\" (близо 800 000 лева), както и заради \"Александър Невски\" (близо 900 000 лева), Фандъкова коментира, че Столична община заложила много по-високи изисквания за експертите, извършващи ремонта, а държавата счита, че това не е необходимо. \"Сам виждате при тези високи изисквания какво се получава\", оправда се кметицата. И посочи, че Столична община вече имала спечелени срещу държавата дела заради финансови корекции по оперативни програми – например корекции при купуването на автобуси от градския транспорт.    Фандъкова коментира и темата \"Борисовата градина\" - тя иска да не се махат \"Спортна София\" и конната база, да не се разширява стадион \"Българска армия\", да не се възстановява т.нар. Климатично училище, да си остане така мястото \"Тенекиите\". До 19 юни продължава общественото обсъждане, а на 26 юни ще бъде съобщен окончателно какъв е резултатът. После ще предстои политически дебат, добави тя и не коментира дали ще се кандидатира за нов мандат като кмет на София. ", "date": "2019.06.11", "title": "Фандъкова носела отговорността за \"Граф Игнатиев\", но не казва какво от това"}
{"url": "https://www.actualno.com/books/avtoryt-na-romantichni-bestselyri-diego-galdino-na-turne-v-bylgarija-news_757550.html", "text": "    По покана на ИК „Кръгозор“ италианският писател барист Диего Галдино ще гостува в България  от 19 юни до 23 юни 2019 г.      Той ще се срещне със своите читатели от четири български града – София, Пловдив, Велико Търново и Стара Загора.   Ще представи и новата си книга, издадена на български език – „В любовта винаги става така“.\r\n„Когато миналата година бяхме в Рим и пихме там сутрешно кафе с Диего, той ни сподели, че българските му читателки, които пътуват до италианската столица, специално намират кафенето му, за да се запознаят с него и да си вземат автограф. Тогава решихме да го поканим в България, за да може много повече от почитателите му да се срещнат с него лично“, разказват издателите му.  Диего спечели сърцата на българските читатели още с първия си роман „Сутрешно кафе в Рим“, а продължението му „Вечерно кафе в Рим“ го утвърди пред българската публика като майстор на романтични истории. И двата романа потапят читателя в пленителната атмосфера на малките улички на Вечния град и ухаят  нa eдин oт нaй-oмaгьocвaщитe apoмaти нa cвeта – този нa кaфeтo.\r\nНеслучайно турнето на писателя е под мотото „На чаша кафе с Диего Галдино“. „Проходил съм и съм проговорил сред кафета, израснах, влюбих се сред кафетата, затова мисля, че беше неизбежно да разкажа в първия си роман „Сутрешно кафе в Рим“ моя живот на барист“, споделя Галдино.\r\nТой обаче признава, че всъщност писането е най-голямата му страст. Разпалва я един от романите на Розамунде Пилхер.       „Късно започнах да пиша, тъй като бях – и все още съм – читател и не е учудващо, че любимият ми жанр са любовните романи. Писането ми позволява да пътувам и чрез героите си да върша неща, които не бих правил в реалния си живот. То е моето балонче щастие, нещото, с което искам да се занимавам за постоянно в бъдеще“, казва авторът.\r\nС новия си роман „В любовта винаги става така“ Диего Галдино отново ни повежда из Рим, за да ни омагьоса с величествените му сгради и монументи и с прекрасните залези и за да съпреживеем с двама влюбени историята на една трудна и красива любов. ПРОГРАМА НА ДИЕГО ГАЛДИНО В БЪЛГАРИЯ: София – 20 юни 2019 г. от 18:30 часа, Книжен център „Гринуич“, бул. „Витоша“ №37\r\nВелико Търново –  21 юни 2019 г. от 17:30 часа, РБ „П.  Р. Славейков“, ул. „Иванка Ботева“ № 2      Стара Загора –  22 юни 2019 г. от 11:00 часа,  фоайе първи етаж,  РБ „Захарий Княжески“\r\nПловдив – 22 юни 2019 г. от  17:00 часа, книжарница „Хеликон – център“, ул.„Александър I”  №29 ", "date": "2019.06.11", "title": "Авторът на романтични бестселъри Диего Галдино на турне в България"}
{"url": "https://www.actualno.com/balkani/putin-smeni-ruskija-poslanik-v-syrbija-news_757578.html", "text": "    Руският президент Владимир Путин назначи Александър Боцан-Харченко за извънреден и пълномощен посланик на Москва в Сърбия, предаде Агенция \"Фокус\", позовавайки се ТАСС.      Указът за назначението вече е официално публикуван.   С друг указ държавният глава на Русия освобождава от длъжност предишния дипломатически представител на Русия Александър Чепурин, който заемаше тази длъжност от 2012 година. Не става ясно каква е причината за рокадата.\r\nСпоред информацията на уебсайта на Министерството на външните работи на Русия, от 2014 година Боцан-Харченко заема поста директор на четвъртия Европейски департамент на руското външно ведомство. Преди това обаче, в периода 2009 - 2014 година той ръководеше руското посолство в Сараево - тогава, когато стана факт бързото затопляне на отношенията между Москва и сръбския лидер в Босна Мирослав Додик. Преди това Боцан-Харченко беше руският представител в комисията за преговорите за Косово. След мандата в Босна той оглави в министерството в Москва департамента, отговарящ за Балканите - от Словения до Турция и Кипър.   ", "date": "2019.06.11", "title": "Путин смени руския посланик в Сърбия"}
{"url": "https://www.actualno.com/chronicles/109-godini-ot-rojdenieto-na-jak-iv-kusto-news_757528.html", "text": "    Жак-Ив Кусто е роден на 11 юни 1910 година в Сент Андре дьо Кюбзак, департамент Жиронд, Франция.От дете морето го привлича и вече пораснал избира кариерата на морски офицер. Завършва Френската морска академия през 1933 г. с чин лейтенант. Същата година се отправя на своето първо далечно плаване на борда на крайцера „Примож“. Корабът обаче му се струва прекалено бавен, защото има влечение към високите скорости и Кусто се прехвърля във Военноморската авиация. Но плановете му за военен пилот са провалени от грубото вмешателство на съдбата. През 1936 г. взима спортната кола на баща си и претърпява тежка катастрофа. Счупва и двете си ръце и получава тежки травми, затова авиационната му кариера приключва.      Като част от дългия процес на рехабилитация Кусто започва да плува в Средиземно море, където се среща и сближава с Филип Тайе, друг морски офицер, запален по морето. Двамата се гмуркат край брега на Южна Франция, а Филип му дава първите очила за подводно плуване и така отваря очите му за морския свят. Работата обаче е свързана с редица неудобства – очилата са несъвършени, тогава подводният дихателен апарат още не е измислен и гмуркачът е принуден постоянно да изкача на повърхността, за да поеме въздух. Кусто не само се запалва по гмуркането, но и се хваща да премахне неудобствата. В резултат той усъвършенства подводните очила до днешния им вид и форма, а по-късно създава и днешния модел на акваланг в сътрудничество с приятеля си инженер Емил Гаян. Три години по-късно, през 1946 г., започва промишленото производство на акваланга, който става популярна и достъпна спортна принадлежност   Увлечението на Кусто по подводното плуване и изследването на океанските дълбини го тласка към друго откритие: „подводна чиния“ – малка, маневрена подводна лодка, няколко вида камери за подводно заснемане и някои други океанологически „дреболии“.   По време на Втората световна война Жак-Ив Кусто служи в артилерията като картечар, боец е от Френската съпротива и след края на войната е удостоен с Ордена на почетния легион за активно участие в антифашистката партизанска борба.\r\nПрез 1948 г. става капитан на корвет, а през 1950 г. се сдобива с бракуван британски минен тралщик и го превръща в плаваща изследователска лаборатория, която става световноизвестна като „Калипсо“. Именно с този съд Кусто и неговият екип не веднъж извършват околосветски пътешествия, изследват морската флора и фауна, правят уникални записи и снимки.        През 1953 г. Кусто получава и световно признание като писател. Издава своята първа книга „Светът на мълчанието“ („Le Monde du silence“). Големият успех на книгата помага на Кусто да осъществи нови проекти: да създаде първия неголям автономен апарат за изучаване на подводния свят и да проведе редица експерименти по плуване с подводен автономен дихателен апарат (при това хората дълго време стоят на подводни станции на морското дъно). След две години книгата е екранизирана и филмът получава две големи кинематографски награди – Златна палмова клонка на фестивала в Кан през 1957 г. и „Оскар“. Втория „Оскар“, през 1960 г., получава филмът „Историята на една червена рибка“ (Histoire d'un poisson rouge), също заснет по произведения на Кусто. Други негови книги са: „Живото море“ (1963), „Делфини“ (1975), „Жак Кусто: светът на океана“ (1985).\r\nПрез 1956 година Жак Ив Кусто се уволнява от военноморските сили на Франция в чин капитан и заема поста директор на Океанографския институт и музея в Монако.\r\nВ началото на 60-те години на 20 век той провежда редица изследвания на континенталния шелф в подводни лаборатории. По време на експериментите, носещи имена Коншелф 1, 2 и 3, хората продължително време живеят и работят под водата на голяма дълбочина.\r\nКусто продължава да бъде кинопродуцент и герой на телевизионни филми за подводния свят. Един от най-известните му филми е документалният сериал „Подводният свят на Жак Кусто“. Хрониката на пътешествията и изследванията се радва на успех сред телевизионните зрители по целия свят.\r\nКусто смята, че е необходимо за цялото човечество да се разпространяват знанията за Световния океан и изиграва видна роля в борбата за запазване на неговата чистота. Той основава „Общество Кусто“, чиято дейност е насочена към защита на океана от замърсявания и широко дебатиране на проблема със замърсяването на Световния океан сред обществеността. Като изследовател и еколог Кусто се обръща към правителствата на много страни и към политически дейци, като изразява безпокойството си от замърсяването на океана. Последните десетилетия от живота си капитан Кусто посвещава на борбата за опазване на околната среда.      Жак Ив Кусто умира на 25 юни 1997 година в Париж на 87-годишна възраст. ", "date": "2019.06.11", "title": "109 години от рождението на Жак-Ив Кусто"}
{"url": "https://www.actualno.com/interest/spite-na-svetnata-lampa-moje-bi-zatova-ste-poveche-kilogrami-news_757568.html", "text": "    Жените, които спят на включен телевизор или на запалена лампа в спалнята си, са по-предразположени към напълняване, показва ново проучване, цитирано от АФП.      Изследването, публикувано в Журнала на Американската медицинска асоциация, се основава на наблюденията на почти 44 000 американски жени, проследявани в продължение на 5 години, уточнява БГНЕС.   Жените са класифицирани според нивото на излагане на изкуствена светлина през нощта, която идва от различни източници - от малки нощни лампи или часовници до светлина, която идва от улицата, телевизори или стайни светлини. Един от основните изводи е, че жените, които спят с телевизор или светлина в стаята си, е със 17% по-вероятно да са наддали с 5 килограма или повече по време на изследвания период . Зависимостта остава силна дори след контролиране на фактори като продължителност на съня, диета и физическа активност.  Въпреки, че учените предупреждават, че не могат да посочат конкретна причинно-следствена връзка, те твърдят, че техните заключения са добавени към нарастващия списък с доказателства, в подкрепа на спането в тъмна стая.\r\n\"Стратегиите за обществено здраве за намаляване на затлъстяването могат да вземат предвид интервенциите, насочени към намаляване на изкуствената светлина по време на сън\", категорични са Дейл Сандлър и Йонг-Лун Марк Парк от Националния институт за здравни науки в Северна Каролина. Те предполагат, че светлината може да потиска производството на мелатонин, като по този начин разрушава нормалния ритъм на организма и хранителните навици.   Други възможности са, че светлината действа като \"хроничен стресор\", нарушаващ освобождаването на стрес хормони като глюкокортикоиди, които играят роля в регулирането на приема на храна, или че може да има друг механизъм на работа, който влияе директно върху метаболизма.     ", "date": "2019.06.11", "title": "Спите на светната лампа - може би затова сте повече килограми"}
{"url": "https://www.actualno.com/asenovgrad/zashto-cheren-shtyrkel-pristigna-v-asenovgrad-news_757582.html", "text": "    Необичайна гледка в коритото на река Чая прикова вниманието на асеновградчани. Той е забелязан на няколко места, сред които и пространството край мостовете до старата пловдивска автогара и общинския пазар в .      \"Черният щъркел се различава от другите видове не само по цвета. Той предпочита дивата природа, скали и дървета. Докато белият гнезди в населените места\", обясни за Actualno.com видният еколог от града - доцент доктор Цено Петров. Реката не е буйна толкова, както по други места в България.    Доцент Петров посочи, че когато придойде по-голям воден поток, заедно с него идват риби и жаби. И когато водата се оттегли те остават в малки водоемчета. На каменистото дъно се образуват малки ями, в които се задържа вода и така прелетната птица има възможността набързо да се нахрани с риба и жаби. А храната е доминиращ признак, който е привлякъл черния щъркел в района на Асеновград. \"Не се е родил тук, а прелита само за да се храни\", категоричен е Цено Петров.   А признак за това може да бъдат продължителните му посещения във водоема през цялото лято. В заключение доцент Петров поясни, че екземплярът, който прелита над Асеновград, е възрастен, не е млад и доказателство за това е, че сега тепърва започват да се излюпват и порастват малките им щъркелчета. ", "date": "2019.06.11", "title": "Защо черен щъркел пристигна в Асеновград?"}
{"url": "https://www.actualno.com/balkani/zapaliha-avtomobilite-na-dvama-turski-diplomati-v-solun-news_757619.html", "text": "    Подпалиха автомобили на турската дипломатическа делегация в Солун, предаде ТАСС.      Два автомобила са напълно унищожени от пожара. Нанесени са щети и по други автомобили, паркирани до дипломатическите коли.   Полицията и пожарната служба в Солун провеждат разследване, пише \"Катемирини\" и отбелязва, че единият от изгорените автомобили е на турското консулство в града.\r\nАтаките са извършени на фона на засилената турска риторика за суверенните права на страната в е.  Анадолската агенция пише, че две коли на турски граждани в Гърция са били запалени. Колата на търговското аташе към турското консулство е изгорена пред дома му.\r\nПодпалвачите са атакували друг автомобил на турски гражданин, който работи за международна организация. Няма информация за пострадали хора.   Министерството на външните работи на Гърция осъди вандалския акт. Според ведомството \"подобни действия са безотговорни и недопустими\".    Министерството допълва, че действията са \"срещу принципите на политическата култура на Гърция\". Заключава се, че гръцките власти ще предприемат всички необходими мерки за изправяне на виновните пред правосъдието.\r\nПредположенията на този етап са, че зад палежите стоят анархисти. ", "date": "2019.06.11", "title": "Запалиха автомобилите на двама турски дипломати в Солун"}
{"url": "https://www.actualno.com/celebrate/sv-apostol-varnava-news_757546.html", "text": "    Свети Варнава, който бил наречен така от апостолите, а преди това се наричал Иосия (Деян. 4:36). За него се споменава в книга Деяния апостолски и в Посланието на свети апостол Павел до галатяните: \"възлязох ­ казва апостол Павел ­ в Иерусалим с Варнава\" (Гал. 2:1).      Този апостол заедно със свети апостол Павел послужил на благовестието и отначало проповядвал Христа в Рим, а после бил поставен за епископ в Медиолан.   Той завършил живота си в своята родина, на остров Кипър, където бил пребит с камъни от гонителите на Христовата вяра. Християните го погребали с чест и положили с него в гроба, съгласно неговото завещание, светото евангелие от Матей, което Варнава някога сам преписал и с което никога не се разделял (Още: Събор на светите Седемдесет апостоли).    ", "date": "2019.06.11", "title": "Св. апостол Варнава"}
{"url": "https://www.actualno.com/society/prognoza-za-vremeto-11-uni-vtornik-news_757521.html", "text": "    Днес повече слънце ще има над Западна България, докато над Северна и Източна облачността ще е по-често значителна – купеста и купесто-дъждовна. Отново ще има превалявания, придружени с гръмотевици и временно усилване вятъра, възможни са и градушки. Ще духа слаб до умерен север-североизточен вятър. Максималните температури ще са между 25° и 30°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология (НИМХ). Атмосферното налягане ще е близко до средното за месеца.      Над Черноморието ще преобладава облачно време и на много места в часовете до обяд ще има валежи от дъжд и гръмотевична дейност. След обяд валежите ще спират и облачността ще се разкъса и намалее. Ще духа слаб до умерен вятър от север-североизток. Максимални температури между 25° и 28°. Температурата на морската вода е от 19° по северното крайбрежие, до 23-24° в Бургаския залив. Вълнението на морето ще е 2-3 бала.   Над планините облачността ще е по-често значителна и на места, главно в следобедните часове, ще превали и прегърми. Ще духа до умерен североизточен вятър. Максималната температура на височина 1200 метра ще е около 20°, на 2000 метра – около 13°.\r\nПрез следващите дни валежите чувствително ще намалеят, и като разпространение, и като интензивност, а температурите бързо ще се повишат. В сряда превалявания, придружени с гръмотевици ще има на места в Южна България, главно в следобедните часове. В четвъртък и петък краткотрайни валежи ще има само на отделни места. Ще бъде слънчево, с временни увеличения на облачността. В западната половина от страната вятърът ще бъде слаб, предимно от изток-североизток; в източната ще е временно до умерен, от север-североизток. Преобладаващите максимални температури ще бъдат между 28° и 33°.   ", "date": "2019.06.11", "title": "Прогноза за времето - 11 юни (вторник)"}
{"url": "https://www.actualno.com/education/tyrsjat-se-naj-inovativnite-uchiteli-v-bylgarija-news_757657.html", "text": "    TEACHING ALPHA е проект насочен към бъдещето на образователната система у нас и новото поколение учители - търсещи, иновативни и отворени към света.       Защо е необходим? Всеобщото мнение е, че образователната система в България не е на необходимото ниво и една от основните причини е голямата промяна в манталитета на учениците. Вече на хоризонта се задава ново поколение, алфа, което скоро ще влезе в класните стаи и системата отново няма да е готова за него. За да намалим този риск, ние започваме да търсим учителите, които са осъзнали, че трябва да дават нещо ново на процеса с цел да постигат по-добри резултати.   Каква е целта?  ежегодно ще поощрява нововъведенията в образователния процес от учители в държавните училища в България и ще разпространява техните идеи и истории.     Какъв е механизмът? Всеки ученик или родител може да номинира учител, като ни разкаже защо смята, че методите му са различни, по-продуктивни и успешни. След получените номинации нашият екип ще селектира финалисти, с които ще проведе интервю. Накрая, чрез Фондация \"Родова памет\", ще наградим най-отличаващите се практики. Срок за номинации: 30.06. 2019  Обявяване на наградените: 16.09.2019     Как да номинираш? 1. Снимай кратко видео, в което разкажи:\r\nкой е твоят учител;\r\nзащо трябва да спечели;\r\nкак преподава.\r\n2. Публикувай видеото във Facebook или YouTube с #teachingAlpha2019 и/или ни изпрати линка към него.\r\n3. Ние ще добавим всички видеа в социалните ни мрежи.  ", "date": "2019.06.11", "title": "Търсят се най-иновативните учители в България"}
{"url": "https://www.actualno.com/curious/8-prichini-da-jadem-mnogo-chereshi-news_757670.html", "text": "    Черешовото време е любимо на мнозина. Независимо дали имате възможност да си наберете направо от дървото или си купувате от магазина, със сигурност купата с череши присъства на масата ви в този период. Добрата новина е, че освен вкусни и сладки, малките червени плодове са и много полезни.      Ето какви са плюсовете за организма ви от хапването им:    . Антоцианините в тях намаляват риска от високи нива на лошия холестерол и високото кръвно налягане. . Антиоксидантите са важни за борбата със свободните радикали. Следователно яденето на череши ще ви направи по-млади.    . Причина за болката при тези заболявания обикновено е високо съдържание на пикочна киселина в тялото. Черешите намаляват нивото ѝ и предотвратяват възпалението, болката и отоците.    . Те подобряват обмяната на веществата. В една череша има само 4 калории.      ", "date": "2019.06.11", "title": "8 причини да ядем много череши"}
{"url": "https://www.actualno.com/pazardjik/kmetyt-na-strelcha-iska-pari-za-vodoprovod-no-ne-moje-da-kaje-kolko-news_757587.html", "text": "    Няма как да кажем точна стойност (бел. ред. – ), но ще почнат работа проектанти, за да направим проект и да го внесем пред Комисията по бедствия и аварии на Министерския съвет, за да ни окаже държавата помощ. Това заяви кметът на Стрелча Стойно Чачов в коментар за с питейната вода в града.      Пред БНТ Чачов добави, че ще има две водоноски в града по обед, от които да се черпи вода. Той обясни, че водопроводът бил от 1947 година и бил канцерогенен, защото в него имало етернит. От 1947 година нямало ремонт на водопровода, твърди кметът. Той иска да се работи върху водохващането. Чачов каза и, че ще има пускане на вода, но не може да каже кога и че тя няма да става за пиене.   Същевременно началникът на местното ВиК Филип Фингаров каза, че ако отново завали, всички усилия ще бъдат съсипани и ще трябва пак да се почва от нулата.\r\nБедственото положение в Стрелча е в сила от вчера, 10 юни, до 17 юни.   ", "date": "2019.06.11", "title": "Кметът на Стрелча иска пари за водопровод, но не може да каже колко"}
{"url": "https://www.actualno.com/velikotarnovo/objaviha-bedstveno-polojenie-v-strajica-news_757679.html", "text": "    Бедствено положение е обявено в община Стражица заради двата прелели язовира, предаде кореспондентът на БГНЕС в региона. По-рано през деня се стена край село Нова Върбовка в община Стражица, област Велико Търново.      Кметът на Нова Върбовка Тодор Илиев съобщи, че няма пострадали хора. За три часа са паднали валежи от около 120 л/кв.м.   Водната стихия е наводнила училището в село Камен. Преливането на язовира е започнало тази нощ. Ген. Кирил Войнов, зам.-председател на Държавната агенция за метрологичен и технически надзор, който е на мястото на инцидента, съобщи, че е получил информация за преливането на язовира към 1 ч. през нощта. Като причина за преливането той посочи обилните дъждове от последните дни. Войнов каза още, че в близкото село Камен има друг язовир – Чешме дере, който е с 40 хил. куб. метра зареден обем, а този язовир също е проблемен. И двата са каскадни. Засега язовирът, част от който е прелял, не създава риск за населението на село Нова Върбовка, защото то се намира над водоема.\r\nВ момента тече отводняване на училището в с. Камен. В следващите часове комисия от Областната дирекция „Земеделие“ ще посети с. Нова Върбовка, за да провери и оцени щетите по земеделските земи и частните стопанства.   ", "date": "2019.06.11", "title": "Обявиха бедствено положение в Стражица"}
{"url": "https://www.actualno.com/burgas/evropejskata-agencija-za-okolna-sreda-bylgarskite-plajove-sa-chisti-i-bezopasni-news_757652.html", "text": "    Данните от доклада на Европейката агенция за околна среда за България показват, че е .      Изследвани са 816 проби от 91 плажа в страната, като целта е била да се установи колко от тях са годни за къпане и има ли опасни. Анализите са изцяло в полза на българските морски води. Оказва се, че са с качество, което може да се нарече \"отлично\" за използване от хората. На високите европейски изисквания отговарят 52 ивици.\r\nВ доклада се казва още, че качество, което може да бъде определено като „добро“, се отнася за , а 7 получават оценка равняваща се на „задоволително“.\r\nОт картата в доклада се виждат местата, къде са чистите води с най-добро качество. Те са отбелязани с тъмносиня точка. В акваторията на бургаски регион, това са местата до Обзор на север и в посока Приморско, на юг.   Със светлосини точки са отбелязани плажовете в Царево, Синеморец и Резово. И там водата за къпане е добра, но не отлична, сочи в докладът.\r\nВ района на Варна са отбелязани плажове с отлично качество , но там се намира и единственото място в страната, отбелязано с червен цвят на картата.    Според специалистите цветът на морската вода не е точен показател за качеството и. Важни са показателите от химическия анализ на водата. Основният извод от доклада на Европейката агенция е че, Черно море е подходящо за къпане, не само заради добрите показатели, но и заради факта, че е слабо солено, сравнително топло и без опасни обитатели. ", "date": "2019.06.11", "title": "Европейската агенция за околна среда: Българските плажове са чисти и безопасни"}
{"url": "https://www.actualno.com/analysis/poredicata-ot-vynshnopoliticheski-faliti-na-donald-trymp-news_757548.html", "text": "    Има ли все още криза във ? Съдейки по думите на президента на САЩ Доналд Тръмп няма да си мислите така. През януари държавният глава и неговите главни помощници бяха обзети от каузата да свалят корумпирания и автократичен режим в Каракас. Белият дом нанесе, както си мислеше, решаващ удар, като блокира закупуването на венецуелски петрол от САЩ и намекна, че се обмисля военна интервенция в южноамериканската страна, пише американското издание The Washington Post в статия, представена от агенция Фокус.      Пет месеца по-късно президентът Николас Мадуро все още е на власт - и американската политика е неактивна. Нямаше интервенция и след няколко неуспешни опита за сваляне на режима, венецуелската опозиция се върна към преговорите с Мадуро с помощта на правителствата от Латинска Америка и Европа.   Съединените щати не участват. Вместо това, както WP съобщи миналия месец, Тръмп взе „да се оплаква, че е бил подведен за това колко лесно би било да се замени социалистическият лидер“.\r\nПрез този месец си избра нова цел – Мексико, като го обсипа със заплахи за тарифи и искания за незабавно спиране на потока от мигранти и наркотици през границата, преди да приеме козметично решение. Преди Мексико беше Иран, с който Тръмп изглеждаше готов да води война в началото на май, ако не промени изцяло външната си политика. А преди това беше Северна Корея, която Тръмп заплаши с „огън и ярост“ и след това се „влюби“ в нея в също толкова неефективен опит да я накара да се откаже от ядрения си арсенал.  Тук има модел. Тръмп си избира чуждестранен противник. Прави максималистично искане: сменете си режима, разоръжете се напълно; „незабавно спрете потока на хора и наркотици“. Избягвайки координацията със съюзниците или Конгреса, той приема драматични мерки, които според него бързо ще доведат до резултат: ембарго на петрола, тарифи, заплахи за военни действия. Тогава, когато се окаже, че в реалния свят не е толкова лесно да се свали латиноамерикански диктатор, да се накара Северна Корея да се откаже от ядрените си оръжия или да се принуди Иран да изостави регионалните си амбиции, той се оттегля или просто се премества на следващата цел.\r\nТова, което остава впоследствие, е поредица от много подобни на серийните провали в недвижимите имоти, които бяха запазена марка на Тръмп. Малка армия от специални представители на Държавния департамент се мъчи да изчисти бъркотията. В добавка към Северна Корея, Венецуела и , те могат да бъдат намерени в Афганистан и Сирия.\r\nМеждувременно Тръмп излъчва спокойствие. Северна Корея се върна към изстрелването на ракети? Президентът не е „лично” притеснен. „Моите хора мислят, че това може да е било нарушение“, каза той след изстрелване миналия месец. „Аз гледам на това по различен начин“.       Военни действия срещу Иран? „По-скоро не“, казва Тръмп седмици след решението си да блокира всички ирански продажби на петрол, изпращайки нови сили в Персийския залив и предупреждавайки Техеран „никога повече да не заплашва САЩ“, защото „това ще бъде официалният край Иран“.\r\nЩо се отнася до Венецуела, нищо – с изключение на на пръв поглед произволен „туийт“ от миналата седмица, в който казва, че „Русия ни информира, че са изтеглили по-голямата част от хората си от Венецуела“ – твърдение, което бързо се оказа невярно.\r\nМоже би всички трябва да сме благодарни за непостоянството на Тръмп. В крайна сметка, американска инвазия във Венецуела или война със Северна Корея или Иран би била катастрофа. Вместо това ние просто имаме серия от притеснения, които подкопават доверието в САЩ и са в полза на по-компетентните противници като Русия и Китай.\r\nПроблемът е, че няколко от кризите, от които Тръмп се отстрани, съдържат бомби със закъснител. Северна Корея все още страда от санкции и недостиг на храна; режимът на Ким Чен-ун заплашва, че ако не получи облекчение до края на годината, ще пресече червените линии на САЩ, например чрез тестване на междуконтинентални ракети. Тъй като приходите от петрола намаляват благодарение на Тръмп, Иран също се движи към премахване на ограниченията върху ядрената си програма. И мигрантите от Централна Америка ще продължат да идват през Мексико.\r\nМадуро няма какво толкова да направи, за да заплаши САЩ. Но той може да продължи да репресира собствения си народ, а освен това може да остане на власт независимо от драстичните петролни санкции, които наложи Тръмп и които предизвикаха и без това малките приходи на да изчезнат. А това води до тежка хуманитарна катастрофа, за която все повече обвиняват САЩ.      Може би Тръмп ще има късмет и тези бомби ще се обезвредят от само себе си. Накрая Мадуро може да бъде свален от неговите генерали или да бъде усмирен от дипломатите от Латинска Америка и Европа. Вместо да предизвикат криза, Иран и Северна Корея могат да решат да изчакат, за да видят дали Тръмп ще загуби изборите за преизбирането си.\r\nТова, което със сигурност няма да се случи, е реализацията на всеобхватните цели на Тръмп чрез неговата формула на буйство, тормоз и забравяне. Справянето с толкова тежки проблеми като Северна Корея и Иран, или дори Венецуела и мексиканската граница, изисква сложна стратегия и търпелив подход. Този президент не е способен на нито едното от двете. ", "date": "2019.06.11", "title": "Поредицата от външнополитически фалити на Доналд Тръмп"}
{"url": "https://www.actualno.com/interest/kofein-spasjava-malko-momche-ot-rjadka-genetichna-bolest-news_757565.html", "text": "    Много хора споделят, че не могат да живеят без кафе. За едно 11-годишно момче, живеещо във Франция, това буквално се оказа животоспасяващ начин на живот, пише БГНЕС, позовавайки се на АФП.      Когато родителите му заменили обичайното кафе с безкофеиново еспресо, у детето се отключило рядко генетично мускулно заболяване, което може да се \"лекува\" с две дози кофеин дневно. Заради липсата на кофеин, момчето получило неконтролируеми и болезнени мускулни спазми. След четири дни на агония и няколко посещения в болницата родителите осъзнали грешката си, детето веднага започнало да пие кафе с кофеин и симптомите на заболяването веднага изчезнали.   \"Това е един от онези удивителни случаи, които бележат историята на медицината\", споделя доктор Еманюел Фламанд-Роуз, един от медиците, коiто изследваt този необичаен медицински прецедент. Според него родителите на детето са провели нещо, което учените наричат \"двоен плацебо експеримент на сляпо\" – най-суровия възможен тест за проверка на това дали едно лекарство или лечение действа. \"Двойно и на сляпо\" в случая означава, че нито пациентyt, нито хората, прилагащи лечението, са били сигурни, че лекарството е реално действащо.\r\nВ конкретния случай инцидентният опит доказал ефикасността на кофеина като лечение за дискинезия – болест, чиито симптоми са силни и неволни мускулни спазми, които се дължат на мутацията на гена ADCY5. Подобни случаи са едно на милион и няма известно лечение за тях. В нормално състояние този ген дава \"нареждане\" за производството на ензим, който помага да се регулира свиването на мускулите. Мутацията нарушава този процес, а кофеинът помага за възстановяването му.  Това заболяване е известно още като лицева миокимия и понякога погрешно е  диагностицирана като церебрална парализа. Обикновено симптомите се  проявяват като внезапни спазми, гърчове и треперене – обикновено между  ранна детска възраст до съзряване.\r\nОт дълго време лекарите знаят, че силното кафе помага за облекчаване на мускулните спазми, но това заболяване е толкова рядко, че няма достатъчно пациенти, които да се подложат на проучване.    ", "date": "2019.06.11", "title": "Кофеин спасява малко момче от рядка генетична болест"}
{"url": "https://www.actualno.com/asia/desetki-civilni-vkluchitelno-deca-zaginaha-pri-porednata-bombardirovka-v-idlib-news_757557.html", "text": "    Бомбардировки на сирийския режим и руски военни са взели 25 цивилни жертви, включително седем деца, в различни части на северозападен регион, който не е под контрола на Дамаск. Това съобщава базираният във Великобритания Сирийски център за защита на човешките права, цитиран от АФП.      Според неправителствената организация въздушните удари са били нанесени по град Джабала в провинция Идлиб.   Това е поредната бомбардировка в Идлиб, където армията на Башар Асад продължава да настъпва и да опитва да установи окончателен контрол. Заради случващото се срещу режима на Асад до 2020 година. В черния европейски списък са включени 270 души и 70 компании, на които им се забранява да пътуват на територията на Общността и им се замразяват активите. Като цяло санкциите засягат износа на петрол от Сирия, някои инвестиции, активите на Сирийската централна банка в ЕС, както и внос на някои технологии и оборудване. ", "date": "2019.06.11", "title": "Десетки цивилни, включително деца, загинаха при поредната бомбардировка в Идлиб"}
{"url": "https://www.actualno.com/politics/ekaterina-zaharieva-jasno-e-che-e-tazi-antibylgarska-kampanija-shte-prodylji-news_757605.html", "text": "    \"Съвместната историческа комисия вече заседава повече от година. Има постигнат напредък по темите за св. св. Кирил и Методий, цар Самуил и др. Основното разковниче на проблемите със Северна Македония е личността на Гоце Делчев. Ние искаме единствено истината. Гоце Делчев много пъти е казвал и писал, че е българин. След 1944 година едно от най-големите предателства на БКП спрямо България е отказът македонците да бъдат признати за българи. Това става под натиска на Сталин и Тито. Точно тогава костите на Гоце Делчев са върнати в и цялата теория за държавността на Македония се гради около Гоце Делчев.\" Това заяви министърът на външните работи Екатерина Захариева в интервю за bTV.      По думите ѝ \"България няма никаква претенции за историята на Северна Македония след 1944 година, но те трябва да спрат да лъжат децата си и да ги възпитават във фалшив национализъм. Трудно е, но мисля, че вървим в правилна посока. След подписването на Договора за приятелство са направени много неща. В този договор има много ясни условия. Ние искаме тези условия да се спазват. Това, че Македония е започнала преговори с ЕС не е означава край.\"   \"Аз винаги съм им казвала, че трябва да спазват условията и да пишат истината в учебниците. Никога не сме очаквали да бъде лесно, но в трябва да кажат истината. Ние не искаме да променяме историята на Македония, а просто да се каже истината. Не може да се пишат лъжи в учебниците. Гоце Делчев се е писал, че е български революционен деец. Няма какво повече да коментираме. Ясно е, че е тази антибългарска кампания ще продължи, но ако македонците искат да бъдат в ЕС, първо трябва да бъдат европейци. Ние просто искаме да се казва истината \", категорична беше Захариева.\r\n\"Аз не одобрявам оценката на Холандия. Проблемът е, че в момента не работи и за реформи в Шенген се говори отдавна. Ние работим и постигаме успехи в борбата с корупцията. Ние си знаем къде са проблемите ни и сме фокусирани върху тях. Няма нужда някой да ни ги казва отвън, за да се случва нещо. Г-жа Корнелия Нинова изговори много неверни неща. Този доклад беше за всички държави в ЕС и показваше къде още може да се положат усилия. Ние много добре знаем проблемите си и ги решаваме\", допълни още Екатерина Захариева.  \"Дали ще има промени в може да каже само премиерът Бойко Борисов. Промените в едно правителство и партия са нещо напълно нормално. Мисля, че сме близо до договорка за изтребителите F-16. Цената, която се споменава в медиите, не е крайната. Тепърва предстоят още преговори. Процедурата в САЩ е много по-различна отколкото в България. Българските летци заслужават най-доброто и аз съм убедена, че ще го получат\", коментира още външният министър.\r\nПо думите ѝ \"в България нямаме регистрирани бойци, които са се сражавали в Сирия или Ирак на страната на \"Ислямска държава\". Това, че ИД е разгромена не означава, че битката е спечелена. Всички трябва да бъдем много внимателни\".    ", "date": "2019.06.11", "title": "Екатерина Захариева: Ясно е, че е тази антибългарска кампания ще продължи"}
{"url": "https://www.actualno.com/crime/samodelna-bomba-izbuhna-v-kvartal-nadejda-v-sofija-news_757676.html", "text": "    Сигнал за задействано самоделно взривно устройство в района на автомивка в кв. „Надежда“ е получен към 01:30 часа тази сутрин. Това съобщиха от пресцентъра на МВР.      Няма пострадали, нанесени са материални щети във вътрешността на сградата. На място веднага е пристигнал екип от експерти. Извършен е първоначален оглед, а днес се е състоял и втори оглед на място. Назначена е експертиза за установяване вида на устройството. Предприети са оперативно-издирвателни действия за установяване на извършителя на престъплението.   По случая е образувано досъдебно производство и работата по него продължава под надзора на прокуратурата. ", "date": "2019.06.11", "title": "Самоделна бомба избухна в квартал \"Надежда\" в София"}
{"url": "https://www.actualno.com/dobrich/v-dobrich-shte-pravjat-park-na-miniaturite-malkata-dobrudja-news_757612.html", "text": "    Община Добрич ще кандидатства за финансиране за изграждането на „Малката Добруджа“ с посетителски център и кафе-аперитив“. Обявена е обществена поръчка за изработване на проекта. Той ще е разположен между улиците „Орфей“ и „Бяла река“, жк „Дружба 1“ и бул. „Добруджа“, заедно с паметника на деспот Добротица.      Предвижда се да бъдат поставени миниатюри в двора на къщата, в която е живял Йордан Йовков. Това всъщност е къщата на семейството на съпругата му Деспина, в която Певецът на Добруджа е написал „Жетварят“.   Ще бъдат изготвени туристически маршрути от къщата-музей „Йордан Йовков“ до парка на миниатюрите и от родната къща на актрисата Адриана Будевска, положила основите на българския театър. Къщата на Будевска в Добрич се руши от години, но никоя строителна фирма не е съгласна да направи ремонта срещу сумата, определена от Министерството на културата. ", "date": "2019.06.11", "title": "В Добрич ще правят Парк на миниатюрите „Малката Добруджа“"}
{"url": "https://www.actualno.com/crime/ekspert-nedohranvaneto-moje-da-napravi-vsjako-kuche-agresivno-news_757620.html", "text": "    Кучетата, които нахапаха човек до смърт са в изолатори в приют на \"Екоравновесие\". Те са отделени едно от друго. От ветеринарната клиника обясняват, че към момента не проявяват агресия. Следствените органи все още изследват поведението им и какво ги е накарало да , съобщи bTV.      \"Това е една прекрасна порода, когато се отглежда правилно. Кучета, оставени на произвола на съдбата и които са недохранвани, създават много големи проблеми. Свободно гледани и пуснати – нищо добро не може да очакваме\", обясни треньор на кучета от породата Кане Корсо.   По думите му недохранването отключва агресия у всяко куче, независимо каква порода е. Според него в този случай те са нападнали човека не заради храна, а за да затвърдят територията си. Той е на мнение, че трябва да бъдат убити, защото са много опорочени.\r\nДруг треньор обясни, че когато кучетата имат лидер, те го следват. Когато обаче липсва такъв, те се обособяват като глутница и започват да завладяват територия.  \"В този случай става въпрос за битка и победа. Те искат да са победители, за да видят всички, че са силна глутница. Кучетата са търсили сигурност\", обясни той.\r\nПреди година Нина Огнянова осинови питбул, който нападна дете и го уби. Според нея всяко животно, отглеждано по подобен начин, може да прояви поведение, поразлично от типичното за него. Тя е на мнение, че ако кучетата се разделят и отидат при хора, които са запознати с породата и биха се грижили добре за тях, не би било проблем да се превърнат в нормални домашни любимци.    ", "date": "2019.06.11", "title": "Експерт: Недохранването може да направи всяко куче агресивно"}
