{"url": "https://www.actualno.com/bgfootball/ludogorec-pobedi-levski-v-derbito-na-12-ja-kryg-news_701120.html", "text": "  Шампионът на България Лудогорец спечели дербито на 12-я кръг в Първа лига, след като се наложи над лидера в класирането до момента Левски с 2:1. След успеха \"орлите\" изпреварват столичния тим в таблицата и заемат челната позиция с 29 точки, с една повече от днешния си опонент.     Още през първата част играчите на Пауло Атутуори отбелязаха два гола чрез Лукоки и Вандерсон. \"Зелените\" имаха още шансове да се разпишат, а слабата игра на Мартин Полачек доведе и до двете попадения.   През втората част \"сините\" тръгнаха да търсят изравняване и евентуален обрат с гол на нападателя Станислав Костов 10' след подновяването на играта. Минути по-късно и Габриел Обертан можеше да се разпише, но ударът му срещна страничната греда на Ренан.\r\nТова бе последен мач за Пауло Аутуори, който след тази среща ще разтрогне с разградчани и ще напусне клуба, а неговото място ще заеме Антони Здравков.  Всичко за победата на Лудогорец над Левски четете в .", "date": "2018.10.20", "title": "Лудогорец победи Левски в дербито на 12-я кръг"}
{"url": "https://www.actualno.com/curious/djakpot-ot-1-mlrd-dolara-ocelja-v-amerikanska-lotarija-news_701118.html", "text": "  Джакпотът от 1 милиард долара в американската лотария \"Мега Милиони\" оцеля, съобщава ABC News. Така печалбата за следващото теглене, което ще се състои във вторник ще бъде 1.6 милиарда долара – най-големият джакпот в историята на лотарията в САЩ. Късметлията обаче ще получи 904 милиона долара, след като му бъдат удържани данъци.     Печелившите числа от тегленото в петък са 15-23-53-65-70, а Мега Бол числото бе 7. Разбира се лотарията раздаде 15 печалби от по 1 милион долара на късметлиите, познали числата от петте бели топки. Предишният рекорд за джакпот от лотарията бе през януари 2016 година. Тогава печалбата от 1,59 милиарда долара бе разделена между трима печеливши.   ", "date": "2018.10.20", "title": "Джакпот от 1 млрд. долара оцеля в американска лотария"}
{"url": "https://www.actualno.com/america/sasht-sypernicite-ni-razshirjavat-vlijanieto-si-na-balkanite-news_701119.html", "text": "  Американският заместник държавен секретар по европейските и евроазиатските въпроси Уес Мичъл заяви, че съперниците на САЩ разширяват своето политическо, военно и търговско влияние на Балканите. Мичъл обяви това по време на Атлантическия съвет във Вашингтон, съобщава Държавния департамент. Той припомни, че следващата година се отбелязват 30 години от края на комунизма в Европа, и добави, че днес има нова надпревара за влияние в света, предаде БГНЕС.     „Днешната геополитическа надпревара се усеща силно в Централна и Източна Европа. От Балтийско до Адриатическо море, на Балканския полуостров и през Кавказ, съперниците на Америка разширяват своето политическо, военно и търговско влияние. Русия отново е военен фактор в региона след нахлуването в Грузия и Украйна. Далеч от границата, в страните в Централна Европа, Русия използва манипулираща енергийна тактика, използва корупцията и пропагандата като похвати, за да отслаби отвътре западните държави и да подкопае техните връзки със САЩ”, категоричен е Мичъл.   Той изтъкна, че за първи път в историята Китай се е превърнал в основен играч в Централна и Източна Европа. Според него Пекин използва дипломацията като \"книга за длъжници\", за да създаде инфраструктура и да направи отстъпки за малките държави. \"Тази тактика е отражение на китайското поведение на международно ниво, където Пекин е ангажиран с нелоялни търговски практики, включващи кражби на IP адреси, икономически шпионаж и дъмпингови цени\", каза Мичъл.\r\nТой припомни, че през 2008 г. Китай инвестира по-малко от един милиард долара в Европа, а през 2017 г. - преките чуждестранни инвестиции на Китай в Европа възлизат на 42 милиарда долара, а общите инвестиции са за 318 милиарда долара. „През последните години Китай е поел контрола върху над 360 европейски компании и сега притежава или контролира близо една десета от всички пристанищни съоръжения в Европа”, заяви Мичъл.  ", "date": "2018.10.20", "title": "САЩ: Съперниците ни разширяват влиянието си на Балканите"}
{"url": "https://www.actualno.com/kustendil/vokalna-grupa-edelvajs-ot-grad-kustendil-gastrolira-v-makedonija-news_701111.html", "text": "  Днес, 20 октомври Вокално-инструментална група „Еделвайс” към читалище „Пробуда 1961“ гр. Кюстендил ще вземе участие в Международния фестивал на старата градска песен в гр. Крива паланка, Р. Македония.     Фестивалът се провежда за трети път  и е част от културните празници на града.\r\nКюстендилската група ще гостува по покана на Община Крива Паланка, Центъра за култура и Група „Разпеяни Паланчани“, предаде за кореспондент на от града, Д. Цветков - ръководител на състава.   От началото на годината до сега, изпълнителите от „Еделвайс“ участваха в различни конкурси и фестивали в страната и чужбина, където спечелиха овациите на публиката и множество престижни награди.         Ръководител на състава е известният кюстендилски музикант Димитър Цветков с корепетитор Жана Райнова и солисти Мария Добрева, Любен Иванов и Николай Кисяков.", "date": "2018.10.20", "title": "Вокална група \"Еделвайс\" от град Кюстендил гастролира в Македония"}
{"url": "https://www.actualno.com/showbusiness/poreden-sluh-ili-pyk-istina-grisho-i-nikol-sa-razdeleni-news_701122.html", "text": "  Най-добрият български тенисист Григор Димитров се е разделил с приятелката си Никол Шерцингер. Това се е случило още преди повече от месец, като двамата не са се виждали от началото на септември, нито са се чували, съобщава \"Блиц\".     Според слуховете родният плейбой се е \"пренаситил\" от певицата, с която са заедно от 2015 година и той е сложил край на връзката им. Именно проблемите в личен план били причина за слабото представяне на тенисиста дотук през сезона.   Повече подробности по темата четете на .", "date": "2018.10.20", "title": "Пореден слух или пък истина: Гришо и Никол са разделени?"}
{"url": "https://www.actualno.com/kustendil/kmetyt-na-dupnica-metodi-chimev-kandidatiram-se-za-treti-mandat-news_701084.html", "text": "  \"Кандидатирам се за трети мандат\", това заяви вчера (19 октомври) кметът на Дупница Методи Чимев по време на честванията на празника на града, съобщи кореспондент на oт града.     Малко преди започването на празничния концерт и офанзивата, от пресцентъра на общината потвърдиха, че Методи Чимев ще се кандидатира за трети мандат. Решението не изненада никого, след като градоначалника от месеци, във всичките си интервюта, говореше в тази насока.   Според пиарите на Дупница кметът има намерение да работи за по-добрата инфрастуктура в града и развитието му, като се стреми да превърне Дупница в туристическа дестинация. \r\nДупничани обаче не са толкова позитивни. От месеци десетки домакинства нямат вода или тя спира през по-голямата част на деня. Извършват се ремонти на водопороводни мрежи, което превръща живеене в истинско изпитание: \"За пореден ден нямаме вода, а когато има тя е черна. Как да храня детето си?\"-коментира в мрежата дупничанка. Друг пък беше качил снимка на мръсната си ръка с коментар, че цял ден е бил на работа, а вечер не може да се изкъпе.  ", "date": "2018.10.20", "title": "Кметът на Дупница Методи Чимев: Кандидатирам се за трети мандат"}
{"url": "https://www.actualno.com/society/pyrvi-snjag-na-vryh-musala-snimki-news_701113.html", "text": "  Първи сняг на Мусала. Във Facebook бяха качени снимки от Захари Недялков, предаде Нова телевизия. Синоптиците предвиждат край на хубавото време от утре.     Днес облачността над по-голямата част от страната ще е значителна и на много места, главно в следобедните часове, ще има превалявания. Максималните температури ще са между 17 и 22 градуса. В планините ще бъде предимно облачно. На много места ще превалява дъжд, а над 2300 метра - сняг. Максималната температура на височина 1200 метра ще е около 11 градуса, а на 2000 метра – около 5 градуса.  ", "date": "2018.10.20", "title": "Първи сняг на връх Мусала (СНИМКИ)"}
{"url": "https://www.actualno.com/sofia/investirat-40-mln-evro-v-zavod-za-chisto-reciklirane-na-plastmasi-kraj-elin-pelin-news_701106.html", "text": "  В Елин Пелин се изгражда първият в България завод за рециклиране на пластмаси с иновативно оборудване, отговарящо на най-високите стандарти и екологични критерии на Европейския съюз. Инвестицията е на стойност 40 млн. евро.     Проектът на „Интегра пластикс“ АД е за възстановяване на синтетични органични полимери. Заводът е на площ от 34 935 кв. м на главния път Елин Пелин - Гара Елин Пелин, северно от логистичния център на Т-Маркет в местността Селището.\r\nПредвидени са преработвателни сектори, предназначени за възстановяване на излезли от употреба пластмаси и пластмасови отпадъци с годишен обем от 35 000 тона в нови 22 000 тона регранулат. Очаква се инсталацията да генерира 13 000 тона отпадни фракции, непригодни за рециклиране, които ще бъдат депонирани. По този начин ще се реализира намаляване на подлежащите на депониране отпадъци със 63%.\r\nВ обекта ще се преработват балирани отпадни пластмаси от общински инсталации и промишлени предприятия. Преработката предвижда пълно възстановяване (рециклиране) на входящия материал до сортирани и пригодни за качествено повторно използване гранулирани пластмаси.  На 17 октомври 2018 г. на посещение в община Елин Пелин беше г-н Джордж Кремлис - ръководител на отдел \"Кохезионна политика и екооценки\" в ГД \"Околна среда\" на Европейската комисия, бивши премиер на Гърция. Заедно с кмета на общината Ивайло Симеонов гостът посети завода, който е в процес на изграждане.\r\nПреди това в общината бе проведена среща с граждани, на която присъства проф. Спиридон Флогаитис - президент на Европейската организация за публично право (EPLO), общественият посредник Румяна Младенова, кметове на населени места от общината, служители на общинската администрация, общински съветници.\r\nКмета на Община Елин Пелин заяви, че благодарение на Джордж Кремлис през последните години са били реализирания някои от най-големите проекти в сферата на екологията в Европа.     Той изтъкна, че за община Елин Пелин е от изключителна важност защитата на правата и интересите на гражданите, тяхното здраве и бъдещето на техните семейства.\r\n„Тази среща дава отговор на част от техните притеснения и въпроси относно изграждането на завод за преработка на пластмасови изделия в непосредствена близост до гр. Елин Пелин, за да бъдат спокойни за новите инвестиции в общината“, заяви Симеонов.\r\nСпоред Кремлис изграждащият се завод е уникален проект, който напълно отговаря на европейското и националното законодателство.\r\n\"Заводът ще има висока добавена стойност и ще допринесе за достигане на целите за рециклиране, които са зададени на България от европейското законодателство. В срок до 2020 година България трябва да постигне норми за рециклиране на отпадъците до 50%, а в момента целта се изпълнява с темпове под 20%. Поради тази причина за две години България трябва да положи сериозни усилия, за да достигне зададените цели. Ако тази цел не е достигната до 2021 година, ще има процедури, с които ще бъдат наложени санкции и глоби над България като държава, член на ЕС, която не се е съобразила с европейските норми\", допълни той.      По думите му този проект ще допринесе за развитие на рециклирането в България, а също така и на регионално ниво.\r\n„Преработката на пластмаси е от изключително значение за Европейската комисия и в момента има действаща стратегия за пластмасите. Ако днес не се вземат необходимите мерки за намаляване количеството на използвана и изхвърляна пластмаса, то в бъдеще ще настъпи времето, когато в океана може да има повече пластмасови отпадъци, отколкото риба. Европейският съюз провежда екологични политики с цел да не допуснат това да се случи“, посочи още Кремлис. Той отговори на въпросите на граждани за екологичната оценка на проекта и неговата безопасност за населението и природата в региона.   Обясни, че този пионерен завод е първият на Балканския полуостров, който ще използва иновативен тип технологии и машини за преработка на рециклируеми пластмасови изделия. Готовите продукти ще бъдат с високо качество за европейската индустрията и отговарящи на принципите на кръговата икономика.\r\nЮлиан Белев, изпълнителен директор на \"Интегра Пластикс\" АД описа подробно етапите на работа, чрез които ще се извършва рециклирането.\r\n\"Заводът е високотехнологичен, защото използва абсолютно автоматизирани процеси за преработка на отпадъците, без участието на човешка ръка. В преработвателните линии на завода няма никакви горивни процеси, а отпадните води отговарят на екологичните директиви. Първата стъпка за създаването на качествен рециклат, който да се използва повторно в промишлеността, е правилното сепариране на отделните типове пластмаси и това е една от главните цели на завода. Това става възможно с помощта на т.нар. оптични сепаратори във вид на поточни линии, които са разработени от известни скандинавски и германски компании. Оптичните сепаратори са широко използвани в други индустрии и могат да разпознават различните видове продукти и техни качествени показатели. Преработката на пластмаси е част от мерките, които ще намалят обема на изхвърляното количество пластмаси в Европа и е приоритетна кауза на нас. Няма опасност от  вредни емисии в атмосферата, понеже не се извършват никакви горивни процеси при преработката им\", обясни Белев.\r\nНовият завод предстои да заработи в началото на 2019 г. Акционери в дружеството инвеститор с капитал 8 млн. лв. са фирмите „Бетаинвест“ ЕООД с 40 800 акции, „Валенова Лимитед“ – Кипър, с 20 000 акции и „Атмос Инженеринг“ ООД с 19 200 акции, всяка от тях с номинал 100 лева.", "date": "2018.10.20", "title": "Инвестират 40 млн. евро в завод за чисто рециклиране на пластмаси край Елин Пелин "}
{"url": "https://www.actualno.com/society/dneven-horoskop-za-21-oktomvri-news_701002.html", "text": "        Тази неделя ще ви даде шанса да направите нещо ново, което напълно ще промени живота ви. Бъдете положително настроени, но не очаквайте, че всичко ще се случи според представите ви. Тази неделя е добре да избягвате интензивните тренировки и физическите натоварвания. Освен това ако е възможно избягвайте и да продължителното пътуване. Не сте в най-добрата си форма и кондиция.   Тази неделя не си  губете времето в съжаление за миналото. Ще имате повече време за размисъл, но това няма да доведе до нищо добро. Най-добре помислете с какво ново може да се захванете.     Тази неделя бъдете по-благосклонни към себе си, не се вторачвайте в грешките си. Постигнали сте повече от колкото си мислите. Един неуспех не означава пълен неуспех. Тази неделя ще ви подскажат, че не може да контролирате всичко. Много е важно да бъдете откровени със себе си и да видите, че ресурсите ви не са безгранични. Тази неделя ще видите, че промяната в поведението ви вече са дали своите резултати. Това не означава, че може да спрете или да се върнете назад. Продължавайте в същия дух, докато този начин на действие не се превърне в част от вас.      От днес започва нов период за вас. Някои от дейностите вече са приключили, но у вас има още много енергия. Обърнете повече внимание на вашето хоби. Тази неделя направете нещо различно. От много време насам ви се иска да опитате нещо ново. Сега е моментът за това. Втурнете в непознатото с цялата енергия и вдъхновение, които имате.    Тази неделя не си поставяйте неизпълними задачи. Интересното ще бъде, че в една обикновена дейност ще ви хрумне блестяща идея. Тази неделя не се подавайте на самосъжалението. Всъщност рискът да го направите е много малък, но ако все пак се объркате може сериозно да пострадате емоционално.    Това е ден, в който е много важно да спазвате правилата, каквото и да правите. Не пренебрегвайте творческото разрешаване на проблемите. То ще бъде най-ефективно. Тази неделя подарете на тялото си необходимия покой и грижи. Козметичните процедури ще са успешни, но се ограничете само до една.", "date": "2018.10.20", "title": "Дневен хороскоп за 21 октомври"}
{"url": "https://www.actualno.com/politics/radev-reshenieto-na-makedonija-za-imeto-trjabva-da-sbliji-oshte-poveche-stranite-ni-news_701123.html", "text": "  Българският президент Румен Радев приветства политическа смелост, лидерство и държавническа отговорност, които водят към сближаване между България и Македония. Според него гласуването на промените в македонската конституция са само началото на един път, който трябва да доведе до още по-голяма близост между нас.     \"Резултатът от проведеното на 19 октомври 2018 г. гласуване в парламента е важна стъпка за Република Македония по един дълъг исторически път. Той трябва да доведе до още по-голяма близост между нашите две страни на принципите на приятелството, добросъседството и сътрудничеството\", посочва българският държавен глава.   \"Перспективите за развитие на двустранните ни отношения и изчистването им от идеологическите наслоения от близкото минало са от изключително значение за затвърждаване на подкрепата на Република България за интеграцията на Република Македония в Европейския съюз и НАТО. Приветствам всички прояви на политическа смелост, лидерство и държавническа отговорност, които водят към сближаване между нашите две държави\", се казва в изявлението на президента Радев.\r\nВ края на юни Македония и Гърция подписаха Договора от Преспа, с което се слага край на продължилия повече от 27 години спор за името. Новото име на страната, което договориха премиерите Зоран Заев и Алексис Ципрас, е „Република Северна Македония“.  Промените в македонската Конституция бяха подкрепени от 80 депутати, включително 8 народни представители от ВМРО-ДПМНЕ. С решението си от тази нощ македонският парламент откри пътя на страната за членство в НАТО и започване на преговори с ЕС, а също така затвориха страницата, в която Македония носеше срамното определение Югославска.   ", "date": "2018.10.20", "title": "Радев: Решението на Македония за името трябва да сближи още повече страните ни"}
{"url": "https://www.actualno.com/europe/dokladchikyt-za-makedonija-v-ep-politicite-v-stranata-zashtitiha-interesite-na-grajdanite-news_701126.html", "text": "  Докладчикът за Македония в Европейския парламент, Иво Вайгъл, поздрави единството на македонския парламент, което отваря пътя на страната за членство в ЕС и НАТО.     Вайгъл подчерта, че пътят за постигането на решението е бил „драматичен“, но с него депутатите „са защитили жизнените интереси на гражданите на Македония“.   \"Специално признание за представители от опозицията, които поеха отговорност и които, въпреки натиска и заплахите на тяхната партия, подкрепиха европейското и евроатлантическо бъдеще на своята държава\", каза той, цитиран от БГНЕС.\r\nДокладчикът припомни, че пет поредни години подкрепя Македония и смята, че като страна членка на ЕС, тя ще допринесе за стабилността в Балканите.  „През следващите седмици и месеци ще бъде важно политическите лидери в Македония решително да тръгнат по пътя на помирението и интересите на партиите да се насочат към общата цел - членство в евроатлантическите съюз“, се казва още в поздравлението на Вайгъл.   В края на юни Македония и Гърция подписаха Договора от Преспа, с което се слага край на продължилия повече от 27 години спор за името. Новото име на страната, което договориха премиерите Зоран Заев и Алексис Ципрас, е „Република Северна Македония“.\r\nПромените в Конституцията бяха подкрепени от 80 депутати, включително 8 народни представители от ВМРО-ДПМНЕ. С решението си от тази нощ македонският парламент откри пътя на страната за членство в НАТО и започване на преговори с ЕС, а също така затвориха страницата, в която Македония носеше срамното определение Югославска.    ", "date": "2018.10.20", "title": "Докладчикът за Македония в ЕП: Политиците в страната защитиха интересите на гражданите"}
{"url": "https://www.actualno.com/ruse/rabotnici-sportisti-pokazaha-majstorstvo-na-tradicionen-turnir-v-ruse-news_701127.html", "text": "  На 20 октомври на Градския стадион в дунавската столица се проведе Работническа спартакиада - Русе 2018. В надпреварата участваха над 160 участници - 50 деца и 110 - възрастни. 15 фирми се състезаваха в турнира като най-големите бяха БТБ, ВиК, „Холлеман България“ и други. Организатори на събитието са Община Русе и спортен клуб RuseCar Motorsport, като тази година в спартакиадата имаше индивидуални и отборни състезания в няколко популярни спортни дисциплини: футбол, лека атлетика и др. Съвместно със Спартакиадата се проведе и ученически лекоатлетически трибой в две възрастови групи: III-IV клас и; V-VI клас.     На събитието присъстваха главният организатор Росен Даскалов, Веселин Богданов – директор на ОП „Спортни имоти“, както и депутатът  Пламен Нунев. Богданов връчи поздравителен адрес на организатора Росен Даскалов от името на кмета на Община Русе Пламен Стоилов и пожела успех на спартакиадата.   ", "date": "2018.10.20", "title": "Работници - спортисти показаха майсторство на традиционен турнир в Русе"}
{"url": "https://www.actualno.com/ruse/lipsata-na-kadri-e-vajen-problem-za-kruiznija-turizym-po-dunav-news_701131.html", "text": "  Столицата бе домакин на уъркшоп, посветен на круизния туризъм по река Дунав. В него участваха директорът на Общинско предприятие „Русе aрт” Мариaн Савов и представители на Туристическия информационен център в Русе. Събитието предхождаше Седмия годишен форум на Стратегията на Европейския съюз за Дунавския регион, предаде кореспондент на oт града.     На срещата експерти от различни институции представиха данни и анализи за развитието на круизния туризъм по реката и какви са тенденциите. Безспорно Русе е най-голямото дунавско пристанище на България и като такова посреща най-голям брой круизни кораби почти целогодишно, тъй като сезонът вече се е удължил до такава степен, че първите туристи по реката тръгват в ранна пролет, през март, а последните идват малко преди да започне зимата - през ноември. Другите пристанища, които най-често посрещат кораби, са Видин, Никопол, Оряхово.   Туроператорите поставиха въпроса с липсата на кадри, чието решение е пряко свързано с удовлетворяване на търсенето от страна на постоянно увеличаващия се брой туристи от цял свят, които искат да пътуват с кораб по Дунав. На срещата в столицата присъстваха представители на Министерството на туризма, преподаватели от Софийския университет, правили проучвания в сферата на круизния туризъм, туроператори, областни управители, кметове, представители на Асоциацията на дунавските общини, на Изпълнителна агенция за проучване и поддържане на река Дунав и на Държавно предприятие „Пристанищна инфраструктура“.", "date": "2018.10.20", "title": "Липсата на кадри е важен проблем за круизния туризъм по Дунав "}
{"url": "https://www.actualno.com/vidin/vidin-podkrepi-borbata-s-trafika-na-hora-chrez-simvolichen-pohod-news_701125.html", "text": "  Заместник-кметът Венци Пасков даде старт на първото издание на Похода за свобода в град Видин. Изявата е с международен характер и се организира по повод Европейския ден за борба с трафик на хора – 18 октомври, съобщиха от Общината.     От името на кмета Огнян Ценков, както и от свое име Пасков приветства участниците в похода с думите: „Радвам се, че нашият град се включва в инициативата, като част от всички 20 града, в които ще се проведе тя. За съжаление статистиката сочи, че в класациите България е на челните позиции в Европейския съюз след Румъния по брой жертви от глава на населението и всяка година хиляди българи биват трафикирани от страната в чужбина. Община Видин напълно подкрепя дейността на фондацията в борбата й срещу трафика на хора по цял свят. “   На събитието присъстваше Анжело Методиев, заместник областен управител на Област Видин, който сложи тениска с надпис „Днес още има робство” и се включи в похода заедно с гражданите. Фланелки на всички участници раздаваха доброволци от Младежкия съвет по наркотични вещества - Видин.  Походът за свобода се организира от фондация „А21“ и вече 5 години поред се провежда в над 50 държави по цял свят. Той цели да се повиши общественото внимание върху опасността от трафика на хора, защото това е робството, което все още съществува и всеки един от нас би могъл да бъде застрашен.   Идеята е на този ден група хора, в колона по един, облечени в черни тениски, да извървят мълчаливо определено разстояние в знак на съпричастност към хората, които се намират в ситуация на подчиненост или експлоатация против тяхната воля. За Видин маршрутът бе от Спортна зала „Фестивална“, по ул. „Търговска”, през площад „Бдинци” до Телеграф капия.", "date": "2018.10.20", "title": "Видин подкрепи борбата с трафика на хора чрез символичен поход"}
{"url": "https://www.actualno.com/showbusiness/sydjat-aktiora-kris-odonyl-zaradi-dyshterja-mu-news_701136.html", "text": "  Съдят актьора Крис О’Донъл за инцидент, причинен от дъщеря му Лили Анн преди две години, съобщава Daily Mail. 19-годишната тинейджърка шофирала в Санта Моника, Калифорния, когато засякла друг автомобил.     При инцидента бил ударен и друг шофьор – личният треньор и фитнес инструктор Трейси Сътън. Тя твърди, че е получила тежки наранявания, които й попречили да работи в продължение на няколко месеца. Заради това Сътън е подала иск срещу О'Донъл, който е посочен като собственик на автомобила, причинил инцидента.   Крис О’Донъл има пет деца от съпругата си Каролин Фентрес, за която е женен от 21 години. Роденият в Илинойс актьор стана известен с кинохитовете от 90-те „Батман и Робин” и „Усещане за жена”. От 2009 година холивудската звезда играе ролята на Джи Калън в телевизионната криминална поредица „Военни престъпления: Лос Анджелис”.", "date": "2018.10.20", "title": "Съдят актьора Крис О’Донъл заради дъщеря му"}
{"url": "https://www.actualno.com/starazagora/pticite-v-spasitelnija-centyr-gotovi-za-zimata-news_701142.html", "text": "  Розовите пеликани Груйо и Филип, патици, гъски, чапли, щъркели са минали профилактични прегледи в Спасителния център за диви животни на Зелени Балкани в Стара Загора.     Всяка птица е прегледана от ветеринарните лекари на Центъра, на които активно са помогнали доброволци от Професионалната гимназия по ветеринарна медицина и студенти от Ветеринарномедицинския факултет на Тракийския университет.   Всяка птица е претеглена, прегледана и обезпаразитена, където се е налагало, са подрязани ноктите и клюновете им. Всички са в отлично здраве и с добро тегло и са готови да посрещнат зимата.\r\nПреди водолюбивите птици през профилактични прегледи са минали и орлите и лешоядите в центъра.  ", "date": "2018.10.20", "title": "Птиците в Спасителния център - готови за зимата"}
{"url": "https://www.actualno.com/society/novinite-naj-vajnoto-za-denja-20-oktomvri-news_701132.html", "text": "   Редакционният екип на представя най-важните новини за изминалия ден, 20 октомври.       Арести на 18 души са осъществени в Саудитска Арабия, заради убийството на  журналиста Джамал Хашоги, предаде AFP. Саудитска Арабия призна в събота, че Джамал Хашоги е бил убит в консулството ѝ в Истанбул, но според версията на саудитската прокуратура журналистът е починал, след като влязъл в конфликт и се сбил с други хора.   Историческото одобрение на Договора от Преспа провокира, което стана възможно с гласовете на 8 депутати от ВМРО-ДПМНЕ, провокира лидерът на партията Християн Мицкоски да обяви, че тези народни представители са изключени от партията. \"Приветстваме решението на Парламента в Скопие, с което се отваря процеса на европейска и евроатлантическа интеграция на страната.\" Това заяви вицепремиерът и министър на външните работи Екатерина Захариева, цитирана от пресцентъра на Министерството на външните работи. Президентът Румен за историческия ход.       Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България\". Това обявиха от партията в официална позиция, изпратена до медиите.    На Топлофикация като най-проблемен монополист е посветена първа страница от Бялата книга на нерешените проблеми , която представи омбудсманът Мая Манолова. Тя отчете три години от встъпването си в длъжност на пресконференция, в която разкри основните проблеми в дейността си. Трафикът в София може да намалее с въвежданото на повече и по-скъпи платени зони за паркиране. Около това мнение се обединиха експерти, които взеха участие в кръгла маса на тема \"Възможности за решаване на проблема с паркирането и гариранено\", организирана от Съюза на архитектите в България, пише \"Монитор\". Министър Павлова припомни, че инициативата за сътрудничество между има за цел да насърчи стабилността и сътрудничеството между страните, което обаче следва да съответства на законодателството и принципите на Европейския съюз. В Елин Пелин се изгражда първият в България завод за рециклиране на пластмаси с иновативно оборудване, отговарящо на най-високите стандарти и екологични критерии на Европейския съюз. Инвестицията е на стойност 40 млн. евро. Първи сняг на Мусала. Във Facebook бяха качени снимки от Захари Недялков, предаде Нова телевизия. Синоптиците предвиждат край на хубавото време от утре. Два сателита, съвместна европейско-японска разработка, поеха към Меркурий – планетата, разположена най-близо до Слънцето, съобщава BBC. Космическата мисия, известна като BepiColombo, излетя с ракета \"Ариана\", от космодрума в Куру, Френска Гвиана в Южна Америка.        ", "date": "2018.10.20", "title": "Новините: Най-важното за деня, 20 октомври"}
{"url": "https://www.actualno.com/crime/avtovoz-se-obyrna-v-reka-kraj-razlog-news_701141.html", "text": "  Автовоз излезе от пътя и падна до река Глазне край Разлог, водачът му не е пострадал, предаде кореспондентът на БГНЕС за региона.     Пътният инцидент стана в 15.40 ч. в района на изхода на с. Баня на пътя Разлог-Якоруда-Велинград.   Движещият се в посока Велинград автовоз на остър ляв завой излиза вдясно от пътя и се обръща на едната си страна.\r\nВодачът на товарния автомобил не е пострадал, но няколко от превозваните леки автомобил са паднали в реката.  ", "date": "2018.10.20", "title": "Автовоз се обърна в река край Разлог"}
{"url": "https://www.actualno.com/politics/radev-prizova-za-zasilvane-na-investicionnoto-sytrudnichestvo-mejdu-bylgarija-i-kitaj-news_701109.html", "text": "  Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране. Това беше общата позиция на президента Румен Радев и на заместник-председателя на Постоянния комитет на общокитайското събрание на народните представители Цао Дзиенмин, които проведоха днес среща на „Дондуков“ 2.     Цао Дзиенмин е на посещение в България за участие в Четвъртата среща на местните лидери на страните от Инициативата „16+1\", която се провежда в София и във водената от него делегация са включени представители на 15 водещи в своето развитие китайски провинции.   Създаването на Глобален център за сътрудничество в София, който да проучва европейското законодателство и да оценява риска при осъществяването на инвестиционни проекти от Китай в ЕС, в сътрудничество със страните от Инициативата „16+1“, също беше обсъдено на срещата. Идеята на българския президент за създаването на този център, изразена на срещата с министър-председателя Ли Къцян у нас през юли т.г., се оценява високо от китайското държавно ръководство и ще продължат консултациите за неговото осъществяване, увери Цао Дзиенмин. По думите на президента Радев със създаването на центъра ще бъдат насърчени и сътрудничеството в сферата на науката и образованието между България и Китай.\r\nДържавният глава подчерта също така, че страната ни може да предложи най-добрите условия за инвеститорите в Югоизточна Европа и призова за увеличаване на инвестициите от Китай в страната ни в областта на науката и образованието, информационните технологии и селското стопанство. „Гражданите очакват конкретни резултати от нашето сътрудничество“, заяви държавният глава и отново открои значението, което ще има откриването на пряка въздушна линия между България и Китай за увеличаване на контактите между бизнеса и стимулиране на туризма.  За България Китай е важен партньор и ние високо ценим историята, културата и традициите на вашия народ. Именно те са най-важната основа, на която се развиват нашите отношения и отличният политически диалог на всички нива, подчерта държавният глава Румен Радев. Президентът изрази и принципната и последователна позиция на страната ни в подкрепа на политиката за „единен Китай“.   „Вие насочвате сериозни усилия към развитието на двустранните отношения с Китай и нашата страна високо го оценява. В областите на търговията, инвестициите и селското стопанство са постигнати много конкретни резултати, а през миналата година стокообменът ни има ръст от 30%“, отбеляза още по време на срещата заместник-председателят на Постоянния комитет на общокитайското събрание на народните представители Цао Дзиенмин.", "date": "2018.10.20", "title": "Радев призова за засилване на инвестиционното сътрудничество между България и Китай"}
{"url": "https://www.actualno.com/montana/prodyljava-snabdjavaneto-na-lom-s-voda-news_701067.html", "text": "  Лом и близките села Добри дол, Сливата и Орсоя получиха безвъзмездно близо литра вода. Екипът на Дирекция „Аварийна помощ и превенция“ към Столична община осигури и високопроходим автомобил, с който бе доставена питейна вода на трудно достъпни места.     9450 литра питейна вода (5040 литра в туби от 10 литра и 4410 литра в туби от 6 литра), осигурени от Българския червен кръст ,получиха ломчани в 15-те пункта, на които са разположени водоноските за битови нужди. Ученици, активисти на МБЧК, организираха раздаването на водата в пункта на общинския пазар.   Още 7200 литра в туби от 10 литра осигуриха Минерална вода „Ком“ и Община Криводол –1000 литра в туби от 10 литра. , съобщиха от  Общината. Водата е осигурена от БЧК и общините Гоце Делчев, Брацигово и Ямбол. Питейната вода ще се раздава на пунктовете в кв. „Калето“, кв. „Зорница“, кв. „Младост“, кв. „Стадиона“, кв. „Младеново“ (на ул. „Ковачишка“ и на ул. „Софийска“ - центъра),  „Т Маркет“, Общинския пазар,  ул. „Веслец“ №27,  кръстовището на ул. „Вл. Заимов“ и „Добруджа“, кръстовището на ул. „Т. Каблешков“ и ул. „Шишман“, паркинга пред болницата на ул. „Симеон“, в жилищата на бившия захарен завод, в кв.. Моминброд, кв. „Хумата“, ул. „Иван Вазов“ и пред Община Лом.  Пунктовете ще се зареждат поетапно с питейна вода след 10:00 часа, която ще се раздава до изчерпване на количествата.  На хора с увреждания, самотно живеещи възрастни, крайно бедни и други социално уязвими групи, питейната вода се доставя чрез общинските социални институции.   ", "date": "2018.10.20", "title": "Продължава снабдяването на Лом с вода"}
{"url": "https://www.actualno.com/bgfootball/eto-koja-televizija-shte-izlychva-ludogorec-levski-news_701081.html", "text": "  В събота вечер е голямото дерби на върха в .  Лудогорец посреща Левски от 20 часа на \"Лудогорец Арена\". \"Сините\" имат  голям шанс пред себе си, а именно да увеличат преднината си на 5 точки  пред разградчани при успех. Лудогорец пък може да мине съперника си по  точки, ако спечели срещата.     Макар и на толкова ранен етап в първенството двубоят е от особена  важност, тъй като отдавна не е имало толкова оспорван шампионат, макар  да предстоят още много важни мачове. В същото време Левски пристига в Разград като лидер в шампионата за 3-и път, но мачовете не се развиват добре за \"сините\", когато гостуват на Лудогорец с аванс в класирането ( ).    Двубоят е тази вечер в Разград и заема централно място в българския ефир. !  ", "date": "2018.10.20", "title": "Ето коя телевизия ще излъчва Лудогорец - Левски"}
{"url": "https://www.actualno.com/society/manolova-toplofikacija-e-naj-problemnijat-monopolist-izkazvaneto-na-simeonov-e-bezchovechno-news_701087.html", "text": "  На Топлофикация като най-проблемен монополист е посветена първа страница от Бялата книга на нерешените проблеми , която представи омбудсманът Мая Манолова.     Тя отчете три години от встъпването си в длъжност на пресконференция, в която разкри основните проблеми в дейността си.   Манолова посочи, че вече три години се водят съдебни битки с Топлофикация, за да се защитят правата на гражданите.\r\nВ книгата са включени още законът за хората с увреждания, проблемите с методиката за сградна инсталация, арбитражните съдилища, колекторските фирми, фирми за бързи кредити.  „Оптимист съм, че първата стъпка в реформата по отношение на хората с увреждания ще бъде направена. Има ясен ангажимент, поет от властта. През следващата седмица в социална комисия и в пленарна зала ще се разглеждат заедно двата закона – Закона за хората с увреждания и Закона за личната помощ“, обясни Манолова.   Тя уточни, че е наясно, че реформата няма да се случи от 1 януари, но това от което не е отстъпила, е всяка една от тези точки, които маркират пътя на реформата, да остане в тези закони.\r\nПо отношение на изказването на Валери Симеонов за майките на деца с увреждания, Манолова го окачестви като \"срамно, жестоко и безчовечно.\"    „Не са моя работа кадровите решения. Те са си изцяло отговорност на премиера Борисов. Смятам, че това е едно жестоко и безчовечно изказване и отношение. То е недопустимо, абсолютно неприемливо и много жестоко. Оставям тези, които се занимават с политика и управление да го коментират в политически план. Заявявала съм го многократно, аз не коментирам оставки“, коментира Манолова.   По думите ѝ с кадрови назначения и уволнения не се занимава тя, не е нейна работа, а отговорността е на друг.\r\n„Решенията ги взема премиерът Борисов и българският парламент. Аз се занимавам с политики, с каузи, с преследване на цели в интерес на българските граждани.\r\nЗа мен няма значение кои са лицата в институциите, в правителството и парламента, важно е те да работят в интерес на българските граждани. Моята работа е да ги карам, да ги натискам да работят в интерес на хората. Това правя, независимо от това кои са персонажите. Това е едно срамно изказване“, подчерта омбудсманът.", "date": "2018.10.20", "title": "Манолова: Топлофикация е най-проблемният монополист, изказването на Симеонов е безчовечно"}
{"url": "https://www.actualno.com/football/gol-v-96-minuta-na-chelsi-man-unajted-i-mourinio-se-sbi-news_701092.html", "text": "        В първите минути на срещата домакините от Челси бяха по-дейни на терена и организираха атаки пред вратата на Давид де Хеа. След 10' игра на \"Стамфорд Бридж\" се стигна до първата реална опасност, след като Неманя Матич фаулира Еден Азар точно пред наказателното поле. Зад топката застана Вилиан, но ударът на бразилеца бе изключително разочароващ.\r\nВ 16' на срещата и играчите на Жозе Моуриньо организираха първата си чиста голова ситуация. При центриране в наказателното поле Ромелу Лукаку бе оставен непокрит от защитата в синьо, но ударът му с глава премина много далеч от целта.   В 20' Еден Азар организира поредния си пробив по фланга, след който се стигна до корнер за домакините. Вилиан центрира в наказателното поле, където Антонио Рюдигер се измъкна от Пол Погба и с глава вкара за 1:0.   ", "date": "2018.10.20", "title": "Гол в 96 минута на Челси - Ман Юнайтед и Моуриньо се сби"}
{"url": "https://www.actualno.com/europe/kurc-priblijavaneto-na-stranite-ot-zapadnite-balkani-do-es-e-vajen-prioritet-news_701117.html", "text": "  Австрийският канцлер Себастиан Курц приветства сформирането на мнозинство от две трети в македонския парламент, което е необходимо за извършването на конституционните промени, произтичащи от Договора от Преспа.     \"Това дава силен вятър в усилията за започване на преговори за присъединяване към ЕС със Северна Македония през следващата година\", се казва в изявлението на Курц, цитиран от БГНЕС.   Той отбеляза, че приближаването на страните от Западните Балкани до ЕС е важен приоритет за австрийското председателство и че едва след като тези страни станат членки на ЕС, съюзът ще бъде пълен.\r\nВ края на юни Македония и Гърция подписаха Договора от Преспа, с което се слага край на продължилия повече от 27 години спор за името. Новото име на страната, което договориха премиерите Зоран Заев и Алексис Ципрас, е „Република Северна Македония“.  Промените в Конституцията бяха подкрепени от 80 депутати, включително 8 народни представители от ВМРО-ДПМНЕ. С решението си от тази нощ македонският парламент откри пътя на страната за членство в НАТО и започване на преговори с ЕС, а също така затвориха страницата, в която Македония носеше срамното определение Югославска.   ", "date": "2018.10.20", "title": "Курц: Приближаването на страните от Западните Балкани до ЕС е важен приоритет"}
{"url": "https://www.actualno.com/asia/vzrivove-izbuhnaha-v-izbiratelni-sekcii-v-afganistan-news_701080.html", "text": "  Няколко експлозии разтърсиха избирателни секции в различни части на Кабул, съобщава AFP.     В страната се провеждат дълго отлагани парламентарни избори. Най-мощният взрив е проехтял в училище в северен квартал на афганистанската столица в момент, в който там е имало стотици желаещи да упражнят правото си на глас.   Близо 9 милиона са имащите право на глас в Афганистан. Повече от 2500 кандидати се борят за 250 места в парламента. 54 000 полицаи пък се грижат за реда и сигурността по време на вота.\r\nОт 7 400 избирателни секции, близо 3000 са в зони, контролирани от талибаните. Те не отвориха врати днес заради съображения за сигурност.  В четвъртък ислямистките бунтовници извършиха зрелищна атака в южната провинция Кандахар, при която бяха убити регионалният губернатор и полицейски началник.   Резултати от изборите ще бъдат съобщени едва в средата на ноември, а окончателните ще станат ясни чак през декември.\r\nПрезидентът Ашраф Гани е гласувал малко след като избирателните секции отвориха в 7 ч. местно време.    ", "date": "2018.10.20", "title": "Взривове избухнаха в избирателни секции в Афганистан"}
{"url": "https://www.actualno.com/blagoevgrad/otkriha-detsko-policejsko-upravlenie-v-sandanski-news_701076.html", "text": "  Десетки малки бъдещи полицаи се включиха в новата инициатива на Община Сандански- детско полицейско управление.     Първата сбирка се състоя с учениците от I ОУ „Св. Климент Охридски“. Малките момченца и момиченца, общо 25 на брой, произнесоха клетва на доброволци, получиха униформи, светлоотразителни жилетки и шапки. На събитието беше подписан и договор между училищното ръководство и РУП- Сандански.       След като договорите бяха подписани, на децата беше представено следовото куче - Рино, който бързо се превърна в любимец на всички, след като показа как се залавя престъпник.\r\nЛично за детскотото полицейско управление се появи и зам.-кметът на общината Зорица Органджиева, която поздрави ръководството на РУП – Сандански в лицето на Борис Щурков и директорът на IОУ „Св. Климент Охридски“ за инициативата и пожела на всички да развиват уменията си и винаги да помагат на нуждаещи се в беда.   ", "date": "2018.10.20", "title": "Откриха детско полицейско управление в Сандански"}
{"url": "https://www.actualno.com/crime/vtora-smyrt-v-ugozapada-za-po-malko-ot-mesec-otkriha-tjaloto-na-myj-kraj-goce-delchev-news_701079.html", "text": "  Втора смърт в Югозапада за по-малко от месец. Откриха тялото на мъж край Гоце Делчев.     От РУ-Гоце Делчев съобщиха официално, че около 4:40 тази сутрин е получен сигнал за това, че в района на фурна за хляб в с. Въкосел, общ. Сатовча е намерен труп на починал мъж. Той бил 57-годишен и живеел в селото. Все още се установява причината за смъртта, но по тялото имало следи от насилие.   Очакват се още подробности от полицията в близките часове. \r\nТова не е единственият скандален случай от Югозапада. Само преди дни, случаен минувач от Дупница, се натъкнал на костите на труп. Находката е открита край местността Дренски рид край Дупница, а криминалистите тогава отцепиха района. Тялото било свито на кълбо. Останките на мъжа са събрани и изпратени за ескпертиза в НИКК-София, като се очакват резултите да покажат дали става дума за убийство, както и от кога е починал човека.  ", "date": "2018.10.20", "title": "Втора смърт в Югозапада за по-малко от месец. Откриха тялото на мъж край Гоце Делчев"}
{"url": "https://www.actualno.com/blagoevgrad/medik-ot-sandanski-grabna-priza-lekar-na-godinata-news_701085.html", "text": "  Тази седмица бяха връчени наградите на Българския лекарски съюз - Благоевград. Голямата награда за лекар на годината отиде при добре познатия в цяла Югозападна България - д-р Георги Алексиев- началник на Хирургията в Сандански.     Събитието продължи и с връчване на награда от Радио Благоевград.  Тя отиде в ръцете на д-р Съби Хаджиев, специалист по коремна и обща хирургия в Благоевград. Д-р Хаджиев е получил най-много гласове от слушатели на радиото, при избора за наградата \"Любим лекар\".", "date": "2018.10.20", "title": "Медик от Сандански грабна приза \"Лекар на годината\""}
{"url": "https://www.actualno.com/politics/jotova-nasha-misija-e-da-vyzstanovim-bylgarskoto-uchilishte-v-ungarija-news_701082.html", "text": "  „Трябва да възстановим българското училище „Христо Ботев“. Това е наша мисия заради децата ни и паметта на онези, които го запазиха цели 100 години.“     Това заяви вицепрезидентът Илияна Йотова в приветствието си на галаконцерта на Оркестъра за народна музика на Българското национално радио, който се проведе в Будапеща по случай 19 октомври – Деня на българо-унгарското приятелство.\r\nПредставители на унгарската и българската държава, унгарци и наши сънародници в Унгария, както и гости от България, отбелязаха празника в националната концертна зала „Бела Барток“.   „Българската държава е готова да съхрани това наследство – с конкретни проекти, с обучени специалисти, готови веднага да поемат своята работа. Остава малка крачка – да се съчетаят двете образователни програми, за да дадем този шанс на децата“, отбеляза вицепрезидентът. „Няма как да говорим за идентичност, без да запазим българския език“, категорична е Илияна Йотова.  Създадено през 1918 г., „Христо Ботев“ е най-старото българско училище в чужбина. Закрито е през 2011 г. Днес функционира основаното през 2004 г. от Българското републиканско самоуправление Българско училище за роден език.\r\nВицепрезидентът, отбеляза активната политика на унгарската държава за запазването на езика, националната идентичност и историческата памет на българската общност.\r\n„Това е правилният отговор на глобализиращия се свят – общите перспективи и бъдещето не означават отказ от идентичност и суверенитет. Умните политици са тези, които знаят цената на различните култури и потенциала на различните народи и общности и могат да ги обединяват в обща енергия за просперитет“, изтъкна Илияна Йотова.       Българската общност в Унгария се слави като най-сплотената. Вицепрезидентът завърши приветствието си с думите на д-р Данчо Мусев, председател на Българското републиканско самоуправление. \r\n„Тайната е в нашето минало, в наследената от дедите ни обич към родината и свободата, тайната е в съвестния и почтен труд, тайната е в толерантността на приемащата страна“.\r\nПо-рано Илияна Йотова посети Българското републиканско самоуправление, където се помещават Българската двуезична малцинствена детска градина, която тази година отбелязва своята 10-годишнина, и Българското училище за роден език. „Тази градина е като малко ООН – тук има деца от толкова различни националности“, отбеляза вицепрезидентът.   Представителите на Българското републиканско самоуправление споделиха идеята в тяхната сграда да се помести училище „Христо Ботев“, щом бъде възстановено. Обща е амбицията то да се превърне в модерно учебно заведение и да си върне старата слава.   „Чувстваме ангажимента на президентската институция към българите в чужбина, усещаме новия тип политика“, заявиха пред вицепрезидента представителите на Българското републиканско самоуправление.\r\nВ Унгария проявяват голям интерес към изучаването на български език, стана ясно на срещите на Илияна Йотова. Българският език е включен в учебната програма на училище в град Залавар, Югозападна Унгария. Залавар е свързан с Великоморавската мисия на Св. Св. Кирил и Методий и там е издигнат паметник в чест на славянските първоучители.\r\nВъпреки че в града не живеят семейства от български произход, постоянно се увеличава броят на желаещите децата им да изучават български език. Поради тази причина унгарската държава обмисля да поиска учители от България.", "date": "2018.10.20", "title": "Йотова: Наша мисия е да възстановим българското училище в Унгария"}
{"url": "https://www.actualno.com/starazagora/ubeditelno-nachalo-za-beroe-u15-v-polsha-news_701063.html", "text": "  След три двубоя и 6 точки в актива си момчетата на Радостин Александров започнаха участието си в международния турнир \"Белспорт Къп\" в полския град Закопане.     В трите двубоя, играни в петък, отстъпиха в групата си само на американския Чикаго Файър с 0:1. В мачовете с полските Висла (Краков) и Подхала (Нови Тарг) регистрираха две победи - с 2:1 и с 2:0. В група С с актив от 6 точки са и Чикаго Файър и Висла Краков. Начело са американците, които са с мач по-малко, но без гол във вратата си.   Двубоите от груповата фаза продължават и днес. Зелено-белите играят срещу Лахти и Бромапойкарна. Първите два тима от всяка група ще играят за разпределение на първите шест места в турнира. Двубоите за тях започват днес следобед.", "date": "2018.10.20", "title": "Убедително начало за \"Берое\" U15 в Полша"}
{"url": "https://www.actualno.com/blagoevgrad/goce-delchev-otbeljaza-106-ta-godishnina-ot-banskanskata-vojna-news_701072.html", "text": "  Вчера цял Гоце Делчев излезе на площад \"Македония\", за да празнува празника на града. Честваха се 106 гoдини от освобождението му. Общината започна празнуванията още миналия петък, на 12-ти Октомври, като вчера беше техния празничен край.     Основен акцент от празничната програма беше откриването на нов паметник, по повод 85-тата годишнина от създаването на Военно поделение в гарнизон Неврокоп /Гоце Делчев/. Паметникът бе открит от кмета на града Владимир Москов. Самият орнамент беше открит в района на бившата казарма и осветен от митрополит Серафим. Честването продължи с полагането на огромни венци на паметника на ген. Стилян Ковачев, паметната морена на Пейо Яворов и паметника на Христо Ботев.    В късния следобед се отслужи заупокойна молитва и благодарствен молебен, а вечерта продължи към централия площад и полагане на още венци.  Вечерта завърши с тържествена заря. Празникът беше уважен с поздравителни адреси от Президента на Република България Румен Радев, като бяха получени и поздравителни адреси от евродепутатите Асим Адемов и Андрей Новаков, кметовете на Баско, Сатовча, Разлог и др.   ", "date": "2018.10.20", "title": "Гоце Делчев отбеляза 106-та годишнина от Бансканската война"}
{"url": "https://www.actualno.com/kustendil/oblastnijat-upravitel-na-kustendil-otkri-izlojba-davashta-start-na-syvmestni-proekti-s-italija-i-gyrcija-news_701071.html", "text": "  Областният управител на Кюстендилска област Виктор Янев заедно с Луиджина Педди - директор на Италианския културен институт в Рим откриха изложбата \"Поздрави... от Италия и България\".     Както разказа, пощенски картички и марки, ръчно оцветени снимки, монети и други забележителни експонати от Архива \"Колориди\" в Рим и от Народописния архив на Етнографския музей бяха представени в историческа последователност и културен синхрон в изложбата.\r\n\"Изложбата цели сближаване на двете нации. 21 век можем да го наречем - \"Века на картинките\" , за това в нашата изложба картичките, снимките са символа на сближаване\", разказа г-жа Педди.       В изложбата чрез снимките, картичките и монетите могат да се проследят ключови исторически събития. Виждат се символите на монетите, които след Войната се променят, може и да видите прехода на Италия към Република през 1946г.\r\nМотото на изложбата е: \"Да припомним историята, за да не допускаме грешките от миналото!\".\r\n\"Изложбата се организира в контекста на Европейската година на Културното наследство. Силно вярвам, че тази изложба е само едно начало на сътрудничеството ни с Италианския културен институт. Преди малко разговаряхме с г-жа Педди и както аз, така и тя пое задачата за осъществяването на бъдещи съвместни проекти. Следващото ни сътрудничество по Стратегията е с Гърция и до края на м. ноември очакваме Гръцки танцов ансамбъл и оркестър да гостуват на Област Кюстендил. Ще останат в града за два дни и ще представят интересна концертна програма в Общински театър - Кюстендил\", заяви Виктор Янев.    Сътрудничеството на Областна администрация - Кюстендил с Италия и Гърция е благодарение на взетото от Министерски съвет решение за приетата Работна програма за Комуникационна стратегия на Република България за Европейския съюз.\r\nПартньори на събитието са: РУО - Кюстендил, Регионален Исторически музей, читалище \"Братство 1869\", Община Кюстендил и Общински театър - Кюстендил, допълни още областният управител Янев.", "date": "2018.10.20", "title": "Областният управител на Кюстендил откри изложба, даваща старт на съвместни проекти с Италия и Гърция "}
{"url": "https://www.actualno.com/chronicles/v-bojurishte-e-otkrito-pyrvoto-uchilishte-za-piloti-v-bylgarija-news_700971.html", "text": "  Божурище играе важна роля в историята на авиацията в България. Още през 1906 година при кавалерийското депо е извършен първият полет с балон в страната, а през 1912 година там са построени първите сгради на Летище „Божурище“. През същата година летището и селището са свързани с железопътната линия за София. През 1914 година в Божурище е пренесено полевото летище, намирало се дотогава северно от днешната Централна гара на София. През август 1915 година оттам излита първият български самолет, който е конструиран от Асен Йорданов. Няколко месеца по-късно в Божурище е създадено първото в страната Аеропланно училище.     След поражението на България в Първата световна война военната авиация е унищожена, но Летище Божурище продължава да се използва за граждански цели, главно за пренос на пощенски пратки, а през 1927 година компанията „Бунавад“ за пръв път започва да извършва редовни пътнически полети. През 1925 година в селото е създадено предприятието Държавна аеропланна работилница, което разработва и произвежда самолети. През следващата година Аеропланното училище е преместено в Казанлък.   През 1937 година е възстановена българската военна авиация и Летище Божурище става база на нейния Първи орляк, като продължава да се използва и за граждански цели. Летището играе важна роля за отбраната на София по време на бомбардировките през 1943 – 1944 година. Оттам през 1943 година излита Димитър Списаревски за последната си мисия за отбрана на София от най-масираната атака от страна на английски и американски бомбардировачи през Втората световна война.\r\nПрез 1947 година е открито новопостроеното Летище Враждебна, което започва да обслужва гражданските полети в района на София. По същото време в Доброславци е построена нова военновъздушна база, пригодена за реактивни самолети. През 1948 година летището в Божурище е предадено на Организацията за съдействие на отбраната и през следващите десетилетия се използва за тренировъчни полети и парашутизъм.  След закриването на военновъздушната база Божурище продължава да бъде важен военен център, като в селото са изградени нови военни съоръжения и поделения, свързани главно с противовъздушната отбрана и зенитно-ракетните войски.   През 2005 година министърът на отбраната Николай Свинаров ликвидира летището и продава терена и сградите му на компанията „Индустриален парк София“, чийто мажоритарен собственик е италианската инвестиционна банка „Финанциария Интернационале“, в замяна на 106 апартамента. През 2008 година летището е обявено за паметник на културата.", "date": "2018.10.20", "title": "В Божурище е открито първото училище за пилоти в България"}
{"url": "https://www.actualno.com/blagoevgrad/blagoevgradchani-masovo-pishat-na-kmeta-vyv-facebook-news_701086.html", "text": "  След като преди дни започна инициативата на кмета на Благоевград д-р Атанас Камбитов \"Ти предложи. Кмете, направи\", хиляди благоевградчани започнаха да пишат на официалната страница на градоначалника с предложение.     Майки от града веднага започнаха да се оплакват, че няма достатъчно градинки, нито пешеходни зони. Други пък недоволстваха против велоалеята, която им пречи на гаражите. Именно затова от Общината излязоха с официално съобщение:   \"Жителите следва да подават своите предложения до своите домоуправители. По този повод инициирам и среща с домоуправителите и заинтересованите лица, която ще се проведе следващия понеделник (22 октомври) в зала \"22 септември\" от 18.00 часа. Не трябва да позволяваме идеята да бъде политизирана. В основата на кампанията са нуждите на хората в Благоевград, а не на определени политически партии.\"\r\nВсе пак, много хора приеха идеята присърце, а според източници на , предложенията вече били десетки.  ", "date": "2018.10.20", "title": "Благоевградчани масово пишат на кмета във Facebook"}
{"url": "https://www.actualno.com/balkani/makedonskijat-parlament-glasuva-za-istoricheskite-konstitucionni-promeni-news_701053.html", "text": "  Македонският парламент одобри решението за конституционните промени. 80-те депутати, гласували „за”, представляват мнозинството от две трети, необходимо за историческата поправка на основния закон в страната. Против бяха 39 депутати от опозиционната партия ВМРО-ДПМНЕ, предаде БГНЕС. Така всъщност в гласуването участие взеха само 119, а не 120 депутати.     Народните представители гласуваха електронно, а след това и поименно. Този вот бе поискан от ВМРО-ДПМНЕ. А депутатите от опозицията, които подкрепиха Договора от Преспа, са Владанка Авирович, Нора Исмаили-Старова, Кръсте Муковски, Сашо Василевски, Любен Арнаудов, Зекир Рамчилович, Елизабета Канчевска-Милевска\r\nЗаседанието започна малко след 22:00 часа българско време, след като в залата заеха местата си депутатите от опозицията.   \"Днес е исторически ден за нашата страна. Заедно ние написахме история. Нашите виждания за по-добър живот в по-добра страна ще бъдат изпълнени\", подчерта премиерът Зоран Заев след парламентарното заседание, на което бяха одобрени конституционните промени, които бяха необходими, за да се изпълни Договора от Преспа. Той отправи искрена благодарност към депутатите, които подкрепиха предложението, като подчерта особено благодарността към депутатите от ВМРО-ДПМНЕ, които са гласували за промените.   припомня, че конституционните промени се изискват от Договора от Преспа с Гърция, който предвижда и смяна на името на страната, която ще се нарича Република Северна Македония. С гласуването окончателно се разчиства пътят на Македония за членство в ЕС и НАТО.          Българският външен министър Екатерина Захариева приветства решението на македонския парламент. \"Приветстваме днешното решение на парламента в Скопие, с което се отваря процеса на европейска и евроатлантическа интеграция на страната. Вярваме, че това е най-правилното и единствено отговорно решение, което дава шанс за благоденствие на всички граждани в региона\", написа Захариева в социалната мрежа Facebook.\r\nПоздравяваме всеки един народен представител, който е дал гласа си в полза на общото ни бъдеще в НАТО и ЕС. Ние ще продължим да бъдем най-искрен и близък приятел в този процес, увери още първият ни дипломат.", "date": "2018.10.20", "title": "Македонският парламент гласува за историческите конституционни промени"}
{"url": "https://www.actualno.com/politics/rekorden-broj-kitajski-provincii-vzemat-uchastie-v-dneshnite-sreshti-v-sofija-news_701097.html", "text": "  „Безспорна е ключовата роля на усилията и отдадеността на местните лидери и представителите на местните власти за това нашите градове и села да бъдат модерни центрове, чиято визия, решения, възможности и инфраструктура променят ежедневно живота на нашите граждани и създават условия за успешен бизнес и по-добър стандарт на живот“.     С тези думи министърът за Българското председателство на Съвета на ЕС Лиляна Павлова откри Четвъртата среща на местните лидери и Четвъртата работна среща на Асоциацията на областните управители от страните от Централна и Източна Европа (ЦИЕ) и Китай. Форумите се провеждат в рамките на формата „16+1“ в Националния дворец на културата в София днес, 20 октомври 2018 г. под мотото „Глобално мислене, действия на местно ниво“.\r\nСъбитието се организира от Министерството на Българското председателство на Съвета на ЕС, съвместно с Областния управител на София в сътрудничество с Министерството на икономиката, Столична община, Националното сдружение на общините на Република България. Партньори от китайската страна са Секретариатът на сътрудничеството „16+1“, Асоциацията на управителите на провинциите на страните от Централна и Източна Европа и Китайската народна асоциация за приятелство с чуждестранни държави.\r\nМинистър Павлова припомни, че инициативата за сътрудничество между Китай и страните от ЦИЕ има за цел да насърчи стабилността и сътрудничеството между страните, което обаче следва да съответства на законодателството и принципите на Европейския съюз.      „Отдаваме голямо значение на разширяването на свързаността с Китай, като считаме, че тя трябва да бъде развита не само по отношение на транспорт и инфраструктура, а и в редица други сфери като индустрия, селско стопанство, енергетика, образование и култура, туризъм, информационни технологии“, допълни министърът на Българското председателство. Тя посочи темите на днешните срещи между бизнеспартньорите и местната власт в София: селското стопанство, туризма, малките и средните предприятия, индустриалните зони и демонстрационните паркове.\r\nМинистърът припомни че срещата на местните лидери е продължение на решенията, взети от лидерите на страните през юли в София на провелата се у нас Срещата на правителствените ръководители от формата „16 + 1“.    Приветствие към участниците в Четвъртата среща на местните лидери и Четвъртата работна среща на Асоциацията на областните управители от страните от Централна и Източна Европа (ЦИЕ) и Китай поднесе министър-председателят на Република България Бойко Борисов. Премиерът отбеляза, че отношенията между двете страни никога не са били по-добри, както и че инициативата ще допринесе за тяхното задълбочаване.   Ръководителят на официалната китайска делегация и заместник-председател на Постоянния комитет на Общокитайското събрание на народните представители г-н Цао Дзиенмин поднесе приветствие към участниците във форума от името на китайския премиер г-н Ли Къцян. Той посочи, че сътрудничеството във формата представлява „златен мост“ за нови резултати и постигане на очакваното увеличение на търговията и инвестициите, сътрудничеството в инфраструктурата, селското стопанство, туристите, културния обмен на пазарни механизми и проекти. Той посочи, че отношенията между двете страни биха се подобрили значително, ако се осъществят облекчения за туризма и културния обмен – улеснена процедура за издаване на визи, митнически облекчения, активен обмен по линията на образованието и младежта, разработване на инициативи в областта на спорта и по-добро бъдеще за нашите деца.\r\nВ приветствието си към форума министърът на икономиката Емил Караниколов съобщи и данните за двустранна търговия , нараснала до над 2 милиарда щатски долара по данни към края на миналата година. Износът от България се е увеличил десетократно, а интересът е към селскостопански стоки, етерични масла и козметика, вино и минерална вода, съобщи той и посочи, че тези и други стоки страната ще участва на Китайския международен панаир в Шанхай.\r\nПриветствие към участниците във форума поднесе г-н Танг Юджин, губернатор на провинция Ляонин. Той изтъкна предимствата на неговия регион и готовността за сътрудничество с българските общини и със страните от сътрудничеството „16+1“ . От името на града-домакин на форума приветствие поднесе кметът на София Йорданка Фандъкова. Тя изтъкна предимствата на столицата и фактите, че е в 10 на световните градове в развитие на новосъздадените компании, регион с богата култура и история, благоприятен за публично инвестиране и развитие. Кметът посочи, че градовете у нас имат установени партньорства с 22 китайски градове-партньори и че ръстът на китайските туристи значително се е увеличил през последните години, като те вече заемат 13-о място в класацията на столицата.\r\nПредставител на Чешка република и президент на Асоциацията на областните управители ,,16+1‘‘ г-н Мирослав Новак също се обърна към участниците във форума с проектите, които Прага е осъществила като обмен на студенти и информация, инвестиции в младите хора, в областта на медицината и инфраструктурата, а само преди дни чешката столица беше домакин на Китайският инвестиционен форум.      Рекорден брой китайски провинции вземат участие в днешните срещи на местно ниво в София. У нас са представителите на 15 от най-развитите провинции, с население от 40 до над 100 милиона граждани.\r\nДанни на китайската Асоциацията на областните управители сочат, че взаимоотношения на добро сътрудничество са установени между повече от 50 български региони на различно ниво. Според данните на българското Национално сдружение на общините ценни партньорства са установени от в областта на мобилните услуги, доставката на модерни транспортни средства, производството на фуражни изделия от няколко български региона в регионите на София, Бургас, Добрич, Хасково и Ямбол, както и чрез създаването на съвместния център в тази област в Пловдив – Икономическа зона Тракия. Ползотворни сътрудничества са установени в популяризирането на традиционни продукти като българско кисело мляко с община Смолян, в износа на козметични продукти с Карлово и Казанлък, в износа на вино – с районите на Асеновград, Благоевград, Пазарджик и др.\r\n300 представители на китайския и българския бизнес и делегации от страните от Централна и Източна Европа участват в провеждащата се среща на местните лидери. Представителите на китайските предприятия ще се срещнат с български компании по време на форума „B2B“, планиран следобед в рамките на формата. Сред заявилите участие китайски и български фирми се отличават големи компании, които оперират в различни сфери на дейност – едни от най-големите фирми на енергийния пазар, в търговия със селскостопански стоки, в изграждането на туристическа инфраструктура и инвестиции, в сферата на културно творчество и организация на световни изложби и изложения, търговски представители на местни и задгранични продукти и партньори на чужди компании на китайския пазар.\r\nБългария вече два пъти е била домакин на форуми на местните лидери в рамките на формата „16+1“ - Третата работна среща на Асоциацията на областните управители на страните от ЦИЕ и Китай, провела се в Пловдив на 19 октомври 2017 г., и на Първата среща на кметовете на столиците на страните от ЦИЕ и Китай в София на 27 септември 2016 година.", "date": "2018.10.20", "title": "Рекорден брой китайски провинции вземат участие в днешните срещи в София"}
{"url": "https://www.actualno.com/asia/jertvi-i-postradali-pri-eksploziite-v-kabul-news_701099.html", "text": "  Серия от експлозии разтърси избирателни секции в Кабул в събота в момент, в който страната провежда парламентарни избори, съобщава АФП, цитирана от БГНЕС. Към момента се съобщава за най-малко три жертви и над 30 ранени. Сред загиналите има и дете. Най-мощният взрив е проехтял в училище в северен квартал на афганистанската столица в момент, в който там е имало стотици желаещи да упражнят правото си на глас.     Припомняме, че в страната се провеждат дълго отлагани парламентарни избори. Близо 9 милиона са имащите право на глас в Афганистан. Повече от 2500 кандидати се борят за 250 места в парламента. 54 000 полицаи пък се грижат за реда и сигурността по време на вота.   От 7 400 избирателни секции, близо 3000 са в зони, контролирани от талибаните. Те не отвориха врати днес заради съображения за сигурност и заплахи от страна на бунтовниците за бойкот на вота.", "date": "2018.10.20", "title": "Жертви и пострадали при експлозиите в Кабул"}
{"url": "https://www.actualno.com/business/karanikolov-tyrgovijata-s-kitaj-se-uvelichava-s-nad-20-news_701098.html", "text": "  За първото полугодие на 2018г. търговията с Китай се увеличава с 22%, спрямо същия период на 2017г. и надхвърля 1.135 млрд. щ.д. Това заяви министърът на икономиката Емил Караниколов  в изказването си по време на Четвъртата среща на местните лидери „16+1“, която се проведе в София. Форумът бе открит от премиера Бойко Борисов, а на него присъстваха представители на местните власти и над 300 представители на бизнеса от Китай, България и страните от Централна и Източна Европа. Срещата се организира от Министерството на Българското председателство на Съвета на ЕС и Областния управител на Област София.     Министър Караниколов посочи, че за последните 10 години българският износ за Китай се е увеличил десетократно,  а през първите шест месеца на тази година нараства с още 10% спрямо 2017г. и възлиза на 366.7 млн. щ.д.   „Вярваме, че има още възможности за по-нататъшно разширяване на българския износ за Китай“, изтъкна още Караниколов. Икономическият министър подчерта, че с цел лансиране на българските продукти на китайския пазар, България ще участва следващия месец в първото издание на Китайския международен панаир за вносни стоки, който ще се проведе в Шанхай. „Участие ще вземат 32 български фирми от секторите: хранително-вкусова промишленост, козметика и услуги“, допълни той.\r\nПо думите му страната ни може да предложи отлични условия за китайски инвестиции в редица сектори като автомобилостроене и производство на части за автомобили, електроника и електротехника, информационни и комуникационни технологии и др.  Министър Караниколов проведе среща и с Вицегубернатора на провинция Хънан г-н Хъ Дзипин, на която бе подписан  Меморандум за сътрудничество между Министерството на икономиката и Департамента по търговия на Хънан, който ще положи основите на още по-активно сътрудничество с китайската провинция. Хънан е една от е най-големите китайски провинции,  както и един от най-силните икономически центрове с население над 100 млн. жители. Меморандумът е рамков и предвижда съдействие и подкрепа за създаване на нови и разширяване на съществуващите бизнес контакти между предприятията от България и провинция Хънан, насърчаване на сътрудничеството между малките и средните предприятия от България и Хънан, стимулиране на предприятията от  двете страни да участват в панаири, изложения, форуми и симпозиуми, които се провеждат на територията на България и китайската провинция .   ", "date": "2018.10.20", "title": "Караниколов: Търговията с Китай се увеличава с над 20% "}
{"url": "https://www.actualno.com/europe/ep-ostava-zagrijen-za-spazvaneto-na-choveshkite-prava-v-turcija-news_701049.html", "text": "  Да спрем да говорим за правата на човека в Турция, би било лош знак, защото би означавало, че никой вече не възприема преговорите за присъединяване на Анкара към Евросъюза сериозно. Този коментар направи в Истанбул специалният докладчик на Европейския парламент за Турция Кати Пири, пише БГНЕС.     Тя отбеляза някои положителни развития в двустранните отношения между Турция и страните членки, но подчерта, че Европейският парламент остава загрижен за състоянието на основните права и свободи и върховенството на закона в Турция. Холандската евродепутатка изтъкна, че демократична и икономически стабилна Турция е в интерес на Европейския съюз, но коментира твърденията на турското правителство, че то остава привързано към евроинтеграцията така: \"За да има положително развитие по въпроси като осъвременяването на Митническия съюз и отпадането на визите, думите не са достатъчни. Необходими са истински реформи и, за съжаление, досега не виждам знаци за това\".   По думите ѝ въпреки отмяната на извънредното положение и освобождаването на някои журналисти от затвора, в Турция липсва „структурна промяна по отношение върховенството на закона“.\r\nПири изрази загриженост по случая с филантропа Осман Кавала, който е задържан точно 1 година, без да му бъдат предявени обвинения. По думите ѝ той е човек, който няма никакви политически връзки и винаги е отхвърлял насилието. Холандската социалистка акцентира, че Европарламентът внимателно ще следи случващото се със задържания кюрдския лидер Селяхаттин Демирташ и други депутати от Меджлиса.  Кати Пири беше на проучвателна мисия преди подготовката на черновата на годишния доклад на Европарламента за Турция. След изготвянето на предварителния документ, той ще бъде обсъден в комисиите и пленарна зала. По време на престоя си в различни градове тя имаше срещи с представители на политически партии, граждански и делови организации. Докладчикът на Европарламента посочи, че не са били осъществени срещи с представители на властите, въпреки многократните ѝ опити.   Евродепутатката изрази мнение, че Евросъюзът не е спазил обещанията за приемане на бежанци, които е поел пред Анкара, и се застъпи за обновяване на митническия съюз. Кати Пири подчерта, че проблемите с върховенството на закона в Турция и непокриването на минимални стандарти в това отношение не бива да доведат до затваряне на вратите пред турския народ и гражданските организации.", "date": "2018.10.20", "title": "ЕП остава загрижен за спазването на човешките права в Турция"}
{"url": "https://www.actualno.com/balkani/vmro-dpmne-izkluchva-deputatite-podkrepili-dogovora-ot-prespa-news_701061.html", "text": "  Историческото одобрение на Договора от Преспа провокира, което стана възможно с гласовете на 8 депутати от ВМРО-ДПМНЕ, провокира лидерът на партията Християн Мицкоски да обяви, че тези народни представители са изключени от партията.     Става въпрос за Владанка Авирович, Нола Исмаили, Елизабета Канческа Милеска, Кръсто Мукоски, Зекир Рамчилович, Любен Арнаудов, Сашо Василевски и Емилия Александрова. Те твърдо отричат някой да им е оказвал натиск или да им е предлагал облаги, за да вземат това решение, пише БГНЕС.\r\nНа извънредна пресконференция Мицкоски обяви решението. \"Онези, които постъпиха въпреки волята на гражданите и позицията на партията, ме разочароваха, но преди всичко те разочароваха партията и отечеството, затова на извънредно заседание на Изпълнителния комитет на партията бе взето решение за тяхното изключване\", каза той.   Вечерта преди гласуването генералния секретар на ВМРО-ДПМНЕ Игор Янушев заяви, че на депутати от партията са предлагали \"милиони евро, за да гласуват против волята на гражданите на Македония\". Съответно ВМРО-ДПМНЕ призова прокуратурата да разследва тези случаи на \"извършване открит натиск на депутати\".  Същевременно Зоран Заев беше категоричен - тези депутати и семействата им ще бъдат защитени от тормоз и че на клевети за подкупи ще отговори правосъдната система. По неговите думи, те са поставили \"интересите на държавата над партийните интереси, въпреки ненужният политически натиск от страна на тяхното политическо ръководство\".\r\nИсторията на Македония вече не е същата - югозападните ни съседи приеха, че ще сменят името си на Република Северна Македония. Това стана, след като неочаквано за мнозина лидерът на македонските социалисти получи подкрепата на достатъчно подкрепа и от \"твърдата\" опозиция на ВМРО-ДПМНЕ и събра необходимите 2/3 квалифицирано мнозинство - 80 депутати от общо 120. За победата на Договора от Преспа помогна и факта, че всъщност в гласуването участие взеха 119, а не 120 депутати. Така против се оказаха 39.", "date": "2018.10.20", "title": "ВМРО-ДПМНЕ изключва депутатите, подкрепили Договора от Преспа"}
{"url": "https://www.actualno.com/asia/aresti-v-sauditska-arabija-zaradi-ubitija-jurnalist-hashogi-news_701059.html", "text": "  Арести на 18 души са осъществени в Саудитска Арабия, заради убийството на  журналиста Джамал Хашоги, предаде AFP. Саудитска Арабия призна в събота, че Джамал Хашоги е бил убит в консулството ѝ в Истанбул, но според версията на саудитската прокуратура журналистът е починал, след като влязъл в конфликт и се сбил с други хора.     Кралството съобщи също, че е уволнило висшия служител на разузнаването Ахмад ал Асири и съветника за кралски медии Сауд ал-Кахани.   Саудитският журналист Джамал Хашоги, критик на ръководството на кралството и сътрудник на \"Вашингтон пост\", беше забелязан за последен път на 2 октомври, когато влезе в консулството на своята страна в Истанбул. Изчезването му бе забулено в тайна и предизвика международна криза, като турски официални лица обвиниха Саудитска Арабия за убийство, спонсорирано от държавата.\r\nСаудитският крал разпореди създаването на министерски комитет под председателството на короната, за да преструктурира агенцията за разузнаване на кралството и да \"дефинира правомощията ѝ точно\", заявиха държавните медии.  Президентът на САЩ Доналд Тръмп заяви, че Съединените щати, които са най-големият защитник на Саудитска Арабия, могат да наложат санкции заради вероятното убийство на Хашоги. Държавният секретар Майк Помпео каза пред радио \"The Voice of America\": \"Със сигурност ще разгледаме широк спектър от потенциални отговори\".   Междувременно редакторката на Джамал Хашоги във в. \"Вашингтон пост\" определи саудитските обяснения за смъртта на журналиста като \"пълна лъжа\", предаде ДПА. \"Отново съм бясна\" след изявлението, разпространено от саудитската държавна информационна агенция, каза Карен Атия. \"Джамал не просто е починал по време на сбиване. Той е бил убит. От саудитски мъже. В консулство\", коментира тя.\r\nАтия припомни, че журналистът е бил на 60 години, и изрази учудване що за равностоен бой е имало между него и 15 други мъже. \"И кой носи трион на \"дискусия\"?, попита тя, определяйки саудитското обяснение като обидно, а \"тъпотата му - като потресаваща\".    Атия попита още какво се е случило с тялото на Хашоги и защо първо саудитските власти са излъгали, че той си е тръгнал от консулството.   В същото време агенция \"Ройтерс\", позовавайки се на източник, близък до разследването, съобщи, че саудитските власти не са заповядвали да бъде убит или похитен журналиста Джамал Хашоги.\r\nПо негови данни първоначалните указания за Хашоги са били невярно интерпретирани, а последвалите инструкции са били \"все повече и повече неконкретни\" на журналиста и опита за прикриване на престъплението.\r\nИзточникът уточни още, че в кралството действа заповед, според която критиците на режима трябва да бъдат върнати в Саудитска Арабия, но престолонаследникът Мохамед бин Салман, който реално управлява страната, „не е бил в течение на тази конкретна операция”.", "date": "2018.10.20", "title": "Арести в Саудитска Арабия заради убития журналист Хашоги"}
{"url": "https://www.actualno.com/business/prihodite-ot-mejdunaroden-turizym-u-nas-narastvat-news_701088.html", "text": "  За периода януари-август 2018 г. приходите от международен туризъм в България възлизат на над 2,8 млрд. евро, като ръстът спрямо същия интервал на миналата година е 7,2%, сочи последната информация на БНБ.     Новите данни потвърждават, че българският туризъм се развива с устойчив възходящ тренд и рекордните резултати през последните три години не са случайни. Те доказват ефективността на нашата политика съвместно с бизнеса и общините да предлагаме конкурентни услуги с високо качество, коментира министърът на туризма Николина Ангелкова.   Високи са показателите и за лятото. През периода юни-август 2018 г. приходите от международен туризъм възлизат на малко над 2 млрд. евро, като увеличението спрямо същите месеци на 2017 г. е 5,8%, показват още данните на БНБ.\r\nСамо за август 2018 г. тези постъпления надхвърлят 780 млн. евро, като ръстът спрямо август 2017 г. е 5%.  ", "date": "2018.10.20", "title": "Приходите от международен туризъм у нас нарастват"}
{"url": "https://www.actualno.com/pleven/doc-chervenkova-shte-predstavi-bylgarskata-praktika-panevritmija-v-pleven-news_700711.html", "text": "  Представянето на българската практика \"Паневритмия\" ще гостува в Плевен на 20 октомври от 11,00 ч. в художествената галерия \"Илия Бешков\". Това съобщи Ивелина Елмазова, от медийната комисия към общество \"Бяло братство\".     Плевенчани ще научат много за българската практика „Паневритмия“ от доц. Людмила Червенкова, преподавател в НСА. Тя ще обясни предимствата и възможностите на тази практика не само от научна, но и от практична гледна точка. На събитието ще гостуват и музикантите Александър Стойчев - цигулка и Снежина Стойчева - флейта. \r\nПрактиката \"Паневритмия\" ще бъде демонстрирана реално от няколко двойки в залата, а в края на събитието всеки, който желае, ще може да се включи на практика в кръга на паневритмията и да получи отговора за себе си.", "date": "2018.10.20", "title": "Доц. Червенкова ще представи българската практика \"Паневритмия\" в Плевен"}
{"url": "https://www.actualno.com/travel/djendem-tepe-naj-visokijat-hylm-v-plovdiv-news_701078.html", "text": "  Пловдив е град с хилядолетна история, в който се преплитат много и различни епохи. Градът е известен с безкрайните си забележителности, богатата история и култура. Безспорно едни от най-интересните за посещение места са хълмовете, по-известни като тепета. Те правят градът наистина уникален и ежедневно привличат стотици туристи, които искат да се докоснат до тези природни феномени.     Джендем тепе, в превод Адският хълм, е най-високата точка в Пловдив и се намира в западната част на града. Наричано още Младежки хълм, то се извисява на над 300 метра надморска височина.   В древността е наричан Хълм на нимфите дриади. Има сведения, че в периода до късната античност на върха се е издигала огромна бронзова статуя на Аполон. В раннохристиянската епоха пък на тепето се намирала голяма трикорабна базилика, която е издигната на мястото на разрушената от християните езическа статуя.  През османския период е именуван Джин тепе (Хълм на духовете), постепенно променено на Джендем тепе. Наричали го още и Чигдем тепе (Хълм на минзухарите). През 50-те години на миналия век то получава другото останало известно до днес име – Младежки хълм, заради младежките бригади, които изграждат панорамния път до върха. Макар и встрани от центъра на града, това тепе е доста посещавано и е предпочитано място за малки и големи, особено през топлите месеци. През последните години Джендем тепе стана арена на няколко музикални фестивала. На огромната поляна в подножието на върха редовно се организират бирени фестове, а на специално издигната за целта сцена се изявяват групи от цяла България.        На тепето е помислено и за малчуганите. Тук има голяма детска площадка, а в непосредствена близост до нея се намира единствената детска железница, която обикаля цялото тепе. Открита през далечната 1979-а година, железницата е истинска атракция както за децата, така и за техните родители, за жителите на града и посетителите му. Хиляди деца от Пловдив и околността пазят спомена за първото си качване на влак именно на Младежки хълм.   През 2007г. железницата е изцяло реконструирана, с което придобива настоящия си облик. Влакчето, съставено от локомотив и три вагона, започва пътуването си от гара „Пионер“, на която има перон, два коловоза и светофар. Продължителността на разходката е около 25 минути, а билетчето е на символичната цена от 1 лев. Влакчето пътува целогодишно, като само в понеделник и вторник не работи.   Създадени са множество атракции по цялото трасе, дълго около 2 км. Пътуването през живописния хълмист терен минава през мост, прелез с бариери и тунел, дълъг 50 метра. След излизането от тунела започва любимата част на много от малчуганите - естакада, дълга 125 м. под формата на цифрата 6, след което влакчето спира на гара „Панорама“. Там пътниците малки и големи могат да се полюбуват на спиращата дъха гледка от тепето и да направят снимки на града. След престоя влакчето се отправя обратно към гара „Пионер“.\r\nТайнствеността на тепето и неизвестната му история в миналото палят въображението на десетки учени. В пресата нерядко могат да се видят публикации на един или друг специалист, който изказва своята теория за връзката на тепето с космоса и за загадките, които може би крие в недрата си. От скали с извънземен произход, които имат способността да лекуват, през гроба на мистериозен тракийски вожд до древната и непозната Лемурия, теориите относно произхода и тайните за Джендем тепе нямат край. Каквато и да е истината, едно е сигурно – Младежкият хълм е истинско райско кътче в самото сърце на Пловдив и предлага лесно и бързо бягство от градската суматоха.", "date": "2018.10.20", "title": "Джендем тепе – най-високият хълм в Пловдив"}
{"url": "https://www.actualno.com/viewpoint/moje-li-gazovata-vryzka-komotini-stara-zagora-da-e-prioritet-za-evropa-news_701023.html", "text": "  Тези дни някои медии ни информират, че министъра на енергетиката Йоргос Статакис се е изказал, че изграждането на междусистемната газова връзка между България и Гърция \"Комотини-Стара Загора\" е \"приоритет за Европа от стратегическо значение\" и че \"проектът ще гарантира на България природен газ от Каспийския регион\" (Азербайджан), както и американски втечнен газ.     Що за несъстоятелни  могат да бъдат подобни изказвания, които по-скоро бих нарекъл омайни хвалебствия с византийски оттенък с цел приспиване на България, която напоследък хвърля сили за разклонение от основния газов поток на Трансадриатическия газопровод ТАП?!  Когато обаче останеш неправилно ориентиран, относно бъдещето развитие на своята газова индустрия, изпадайки в заблуди, химери, грешни сметки и празни очаквания,  отклонението от правилния път води към нови мъгляви представи и несигурни пътища, което е съпътствано от следващи още по-големи заблуди и други празни очаквания.  Уверил съм се, че в този бизнес няма жалост.  Когато разберат, че си неподготвен приказливко и дилетант в бранша,  оставят те да бъдеш такъв, правят ти комплименти, омайват те с приказки и хвалебствия, за да се наслаждават на края на твоя крах, а когато след всичко това ти продължаваш да бъдеш бабаит и да не се усещаш и коригираш – предават на други за извършат с тебе същото, т.е. да те дооттърсят.\r\nВнос на американски втечнен газ?  Как реално и икономически изгодно би могло да се осъществи  това?  Кой ще плати за производството на флотилиите от необходими плавателни съдове?  Каква ще е цената на този газ на Европейския континент след като \"Газпром\" вече изгради и пусна в експлоатация терминал за втечняване на природен газ на Европейския континент и е на път да построи още един такъв, за да могат любителите на втечнен природен газ да си спестят времето за прекосяване на Атлантическия океан?\r\nОсвен това, на Европейския континент има изградени мощности (ре-газификационни терминали) с общ годишен капацитет - над 210 млрд. куб. м природен газ, като основно този ре-газификационен капацитет е локализиран в Испания (около 70 млрд. куб. м), във Великобритания (около 52 млрд. куб. м), във Франция (около 22 млрд. куб. м) и в Италия (около 15 млрд. куб. м).  Но това са държави с обширни морски брегове и крайбрежия на Атлантическия океан и на Средиземно море, а тази специфична географска даденост е както благоприятна, така и задължителна при изграждането на подобни терминали и осигуряване на тяхната логистика.  Останалите европейски държави, които се намират във вътрешността на континента, включително и Германия, Австрия, Швейцария, Чехия, Словакия, Унгария, Румъния не разполагат с подобни мощности и разчитат основно на тръбопроводния газ.  Освен това е важно да се отбележи, че едва 30% от всички ре-газификационни терминали за втечнен газ на територията на Европейския континент са запълнени през годината и това не е епизодичен факт?!  Историческите данни ясно показват, че най-големия процент на запълненост (до 40% utilization factor) на регазификационните терминали през годината се наблюдава само в Испания.  Но да се върнем към Трансадриатическия газопровод (ТАП) при, който ако се съди по годишния му капацитет, същият се очаква да достигне и да надмине 25-30 млрд. куб. метра годишно, като неговата крайна дестинация е Бриндизи, Италия.  В този аспект, отнемайки 5 млрд. куб. метра от този капацитет в посока отклонение към България, съответно би довело до намаляване на транзитните такси за гръцката държава, които тази страна ще получава от транзита на природен газ в посока Албания и Италия.  В такъв случай Гърция не би трябвало така възторжено да приветства изграждането на междусистемната  връзка (отклонение) за България, оценявайки го като стратегическо и приоритетно, а би трябвало някак си да е недоволна от това, да се \"сърди\" на България или да гледа на нея като на съперник и конкурент, но тя не го прави.  Стратегическо и приоритетно за кого и с какво?\r\nЩо се касае възможните максимални количества, които биха могли да се транзитират през Трансадриатическия газопровод (ТАП), трябва да се отбележи, че ресурсната база  на този газопровод разчита на газо-кондензатното находище \"Шах-Дениз\" в , намиращо се в акваторията на Каспийско море.  Но на база на извършени преоценки на извлекаемите запаси и параметрите на предвижданата инфраструктура, много посветени на бранша експерти намират доказателства и все повече и повече се убеждават, че в \"Шах-Дениз\" не могат да обезпечат стабилни и над нивото от 20 млрд. куб. метра годишно.\r\nКазано по-ясно, държавата Азербайджан не разполага с достатъчно запаси от природен газ за пълноценно запълване на газопроводите Трансанадолски  (ТАНАП) и Трансадриатически (ТАП).    В технически аспект, при добив на природен газ от едно находище, резервоарното налягане в залежа постепенно спада, с което започва постепенно навлизане на пластови води в продуктивните пластове, а това води до постепенно намаляване на добиваните количества газ и увеличаване на експлоатационните разходи.  Установеният недостиг на ресурси на газовото находище \"Шах-Дениз\" на база на проведени резервоарно инженерни преоценки на извлекаемите запаси и оптималната инфраструктура се дължи на сравнително късия \"плато-период\" на това газо-кондензатно находище, т.е. на периода, през който максималния оптимален добив на газ и кондензат предизвикват незначителни спадове на резервоарното налягане, малък и сравнително постоянен приток на проникващи пластови води в продуктивните пластове и нормални експлоатационни разходи.  Колкото един плато-период е по-продължителен, толкова по-дълго може да се разчита на стабилни и сравнително постоянни добиви на газ от едно находище, както и на сравнително постоянни (неувеличаващи се) и приемливи експлоатационни разходи.  Но нека оставим този немаловажен проблем настрана и нека не се впускаме в повече технически обяснения.\r\nМоже ли едно тръбно отклонение към България с вътрешен диаметър на тръбата – около 780 мм и с максимален годишен капацитет едва 3-4% от годишното потребление в Европа, осезаемо да повлие върху степента на диверсификация на доставките на природен газ за Европа?  Разбира се, че не.  Тогава защо са тези суперлативи на гръцкия министър на енергетиката Статакис в полза на изгражданата междусистемна връзка Гърция - България?\r\nУспяла да придърпа към себе си основния газов поток на газопровода ТАП, който се предвижда да нарасне до 30 и повече млрд. куб. метра газ, да преминава през своята обширна северна територия в протежение на над 650 км (т.е. през Беломорието - някогашни изконни български земи), гръцката държава вътрешно се радва, че на България не се отдаде този шанс, както някога това се предвиждаше по проекта \"Набуко\", чиято тръба трябваше да пресече българската територия почти по диагонал.  Но ако например междусистемната връзка с Гърция би се осъществявала чрез тръба с диаметър 1 000 и повече милиметра и с годишен капацитет не до 5, а над 10 млрд. куб. метра в посока България, гръцката реакция едва ли щеше да бъде така гръмка и възторжена !\r\nКаква е рекапитулацията днес?  Изправени сме пред един парадокс - основни газови коридори за доставка на природен газ за Европа, някак си усърдно заобикалят България.  Въпреки благоприятния географски факт, страната ни да се намира в средата на Балканския полуостров, нито \"Южен поток\", превърнат в последствие в \"Турски поток\", нито Трансадриатическия газопровод (ТАП), няма да пресекат територията на нашата страна.  Рисуваните на картата с лека ръка места с големи ресурси на природен газ в акваторията на Черно море, не станаха търговски открития, т.е. газови находища с доказани извлекаеми запаси, с икономически обоснован и издържан добив, с прогнозни цени за потребителите, с приемлива възвръщаемост на инвестициите и др.  Всичко остана на хартия.\r\nОт друга страна крясъците за някакъв осезаем, спасителен, местен добив на неконвенционален (шистов) газ, се оказаха също заблуди и химери така, както това стана в редица Европейски държави, въобразили си, че могат за кратко време да станат Кувейт в регионите, където се намират.  Изпъкнаха и възможните последици от тези опасни екологични експерименти.  Така безвъзвратно се губеше и продължава и днес да се губи ценно време.  Продължават да се издирват и канят за интервюта хора, които никога не са се занимавали, нито с добив, нито с пренос, нито със съхранение на природен газ и често смехотворните и налудничави приказки на тези хора се възприемат, като истини от първа инстанция.  От 9 планини вода се носеше и за съжаление и сега продължава да се носи, само и само да не се пие от източника, от който внасяхме енергийни суровини повече от 45 години и на базата, на който създадохме редица свои индустрии, нареждайки се сред 27-те промишлено развити държави в света.  Днес, тези истини се сатанизират и охулват, обявявайки ги за комунистически.  За тях почти не се говори или се говори така, че да не ни чуят, нещо като разказваните някога вицове за Бай Тошо.   След колонизирането и разпродаването на държавата ни по един лекомислен, циничен и безогледен начин, чрез прийоми и похвати, където нито в Румъния, нито в Албания, която по инерция сме свикнали все да подценяваме, нито пък в Чехия, Словакия и Полша допуснаха.  Всичко това е вече само история.  Но ние и историята си се опитваме да преиначим и изопачим, да ѝ извиваме ръцете, отново и отново, за да дестилираме някакви скалъпени факти и по този начин да се докараме пред този или онзи пръкнал се \"доброжелател\" на България.\r\nОбаче в това време на мъгли и заблуди, държавите с по-разумна и по-далновидна политика успяха да се включат в голямата газова игра.  В България всеки разбираше и разбира от пренос и съхранение на природен газ и затова в крайна сметка резултатът е тъй плачевен и незавиден.  Загубихме и \"Набуко\", прераснал в Трансанадолски  и Трансадриатически ТАП-ТАНАП и \"Южен поток\", превърнал се в \"Турски\".  Докарахме я до там днес България всячески да се моли поне за тръбни отклонения от основните газови коридори към своята територия, защото тръбите на тези основни газови коридори ще заобикалят територията на нашата страна.  Обемите от природен газ, които ще се пренасят през тези газови коридори ще носят немалки печалби от транзитни такси, но не за нас, а за съседните нам държави Турция и Гърция.  В това време, нашия досегашен гарантиран приход от около 200 млн. лева годишно от транзитни такси от извършван транзит на руски природен газ през България за Турция, Гърция и Македония е на път драстично да бъде редуциран до пълното му спиране, като този процес силно ще се почувства след пускането в експлоатация на първата тръба от «Турски поток».  За съжаление, началото на този нежелан процес наближава.\r\nОт дълго време наблюдавам нашите две южни съседки - Турция и Гърция.  Техният правилен избор бе изработван и постигнат след години целенасочени и професионално издържани действия на база на обединена и усърдна работа на техните специалисти, (някои от които познавам), а не на база на политиканстване от временни политически фигури и случайни хора, изразяващо се в лашкане от едната крайност и посока в другата.  Възхищавах се от техните изключително точни и професионално изготвени изследвания, анализи и презентации по тази важна тематика, след които следваха интересни и ползотворни работни дискусии и даже приятелски разговори.  Завидни бяха и резултатите от реализираните им проекти и новите им намерения.  В разговорите ни липсваха идеологеми и лозунги за измислени, префасонирани и откраднати ценности, липсваха празни дискусии, глупави приказки и спорове за имагинерни проекти с неясни ползи и степен на реална осъществимост.  Направените правилни стъпки в бранша  неминуемо ще превърне тези две съседни държави в потенциал задаващ елемент в енергийната и другите политики на Европа.  Тези две държави се очертава да бъдат такъв елемент, но България едва ли, което означава, че в бъдеще с тях ще се съобразяват много повече в политико-икономическо отношение, отколкото с нас.\r\nАко тръгнем обаче да търсим вина за всичко натворено дотук, ще попаднем в друго блато, от което дълго няма излезем.  Сега трябва навреме да си направим правилните поуки от всичките тези очевадни провали, защото с басни, с безпочвени, илюзорни представи и стремежи, с докаросване, с нагаждачество и комплекси \"какво ще кажат тези или онези\", с продажничество и всичко това фокусирано в трепетно ожидане на успокоителни потупвания по рамо от силните на сцената и деня, национални интереси не се защитават.  С подобни действия те се провалят.\r\nАз все още си мисля, че има надежда, че последния влак все още не е отпътувал и ако не успяхме да си купим билети за първа класа, то все пак ще успеем да си купим билети поне за втора и ние ще се озовем в отпътуващия влак.  Надеждата умира последна, нали?  инж. Димитър К. Щерев, управление \"Съхранение на природен газ\", \"Булгартрансгаз\" ЕАД   Инж. Щерев e завършил\t“Хидрогеология и инженерна геология” в Московския геологопроучвателен университет (МГРИ), Москва, Русия, M.Sc. Специализирал е:    -\t„Резервоарно инженерство” в Университета на ООН в Рейкявик, Исландия;    -\t„Управление на Инвестиционни проекти в енергетиката” в Дъблин, Ирландия;    -\t„Резервоарно симулиране на експлоатацията на подземни газови хранилища и    -\tСимулиране на експлоатацията на Газопреносни системи в офисите на компанията Шлумберже, Хановер, Германия.    От 1997 г., вече повече от 21 години, работи в \"Булгартрансгаз\" ЕАД в областта на съхранението на природен газ и се занимава с увеличаване и оптимизиране на капацитетните възможности на подземното газово хранилище „Чирен”, с неговата текуща експлоатация, обновяване, поддръжка на съоръжения и възможното разширение на обекта.  Участвал е в управлението, координирането, мониторинга и изпълнението на различни газови проекти, като \"Южен поток\" и \"Набуко\" - моделиране и симулиране на варианти на българските участъци; в проекти, финансирани от международни институции, като Агенцията за Търговия и развитие на САЩ; проекти по програмата ФАР - Трансгранично сътрудничество на Европейския съюз; проекти, финансирани от Агенцията за търговия и развитие на САЩ и др.  Работил е по различни хидрогеоложки, резервоарно инженерни, геотермални и геоекологични проекти, свързани с опазване на подземните води и околната среда.  Член е на Работен комитет \"Съхранение на природен газ\" към Международния газов съюз (World Gas Union). ", "date": "2018.10.20", "title": "Може ли газовата връзка \"Комотини - Стара Загора\" да е приоритет за Европа?"}
{"url": "https://www.actualno.com/celebrate/sv-mychenik-artemij-news_700977.html", "text": "  След смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя.     След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове.   Много християни, изповедници на правата вяра, загинали мъченически.\r\nКато се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт.  По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст.   При царуването на Констанций на него било поръчано да пренесе от Ахаия в Цариград мощите на светите апостоли Андрей, Лука и Тимотей. Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт.\r\nСвети Артемий бил посечен с меч в 361 година.     © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).    ", "date": "2018.10.20", "title": "Св. мъченик Артемий"}
{"url": "https://www.actualno.com/actualno/vandaleri-simeonov-simvolyt-na-bylgarskata-politicheska-klasa-news_700999.html", "text": "  Вицепремиерът Валери Симеонов успя да надмине обичайното ниво на политическа наглост и безочие в България, наричайки майките на деца с увреждания \"кресливи жени, които спекулират с децата си\". Позволи си дори да изрази съмнение в майчинското им чувство.     Поздравления, неуважаеми г-н Симеонов, печелите приза за наглост в българската политика и то в чутовна конкуренция. Чувствате ли се горд със себе си? Нямате доблестта дори да се извините за думите, а \"заставате зад тях\". Защото се имате за недосегаем.   Все пак, прав сте за едно нещо - истината наистина боли. И често носи срам. Адски много се срамувам, че хора като вас са лицето на България. Далеч по-удачно ми се струва сравнението с една друга част на човешкото тяло...\r\nЗнаете ли какво е да си майка на дете с увреждане, г-н Симеонов? Да гледаш как детето ти се мъчи, но не можеш да му помогнеш, да се опитваш да му помогнеш да преодолее физическите проблеми и да предпазиш психиката му?  Индивиди като вас успешно успяват да направят всички циници. Доскоро ви разглеждах като поредния смехотворен образ от българската политическа фауна. Можех да описвам думите и действията ви с присмех и ирония. Коментирахме незлобливо чувствителните ви уши, които силната музика дразнеше. Дори посочвахме логиката и правотата в аргументите ви.   Но вие преминахте границата на всяка търпимост. Отнесохте се с неуважение към онази част на обществото, която всички уважаваме и на които най-искрено се възхищаваме. Защото онези \"кресливи жени\", както ги нарекохте, са героините на нашето общество. Те протестират, когато ние бездействаме, те се жертват всеки ден за децата на България. Те са истинските български патриоти, а вие сте ... уволнен. \r\nПреди около седмица, българският премиер в полушеговит тон заяви, че журналистите сме не четвъртата, а първата власт в България. Влизайки в тази роля, директно заявявам, г-н Симеонов, вие сте уволнен! Вие не сте мой представител, нито сте патриот.    Но най-лошото е, че вандалстващият Валери Симеонов е само един събирателен образ. Не съм забравил думите на премиера Бойко Борисов за същите тези майки. Тогава и той започна да се оправдава, че думите му са извадени от контекста и т.н. Познато, нали?   Да не забравяме и опозицията, която носи огромна част от вината, защото не представлява никаква реална алтернатива, а както прекрасно се изрази Валентин Вацев е нещо като \"идейно течение в ГЕРБ\". Управление и опозиция, прегърнати дружно, се карат лицемерно и накрая \"раждат\" Валери Симеонов, като еманацията на българската политика, увековечена от Алеко Константинов с Бай Ганьо отива на избори\". Всички сте за уволнение, г-да и г-жи министри и депутати.\r\nНо както българският народ отдавна е казал \"Не е виновен този, който яде баницата, а оня, който му я дава\". Ние сме виновни, защото ви търпим, защото ви оставяме да се гаврите с нас. Народе, докога?  Тодор Беленски    ", "date": "2018.10.20", "title": "Ва(нда)лери Симеонов - символът на българската политическа \"класа\""}
{"url": "https://www.actualno.com/cosmos/izstreljaha-dva-satelita-kym-merkurij-news_701070.html", "text": "  Два сателита, съвместна европейско-японска разработка, поеха към Меркурий – планетата, разположена най-близо до Слънцето, съобщава Би Би Си. Космическата мисия, известна като BepiColombo, излетя с ракета „Ариана”, от космодрума в Куру, Френска Гвиана в Южна Америка. На сателитите ще са необходими около 7 години, за да достигнат крайната си цел. Когато достигнат планетата целта им ще бъде да извършат наблюдения, които ще доведат до разрешаването на редица научни спорове.     Един от тях е свързан с прекалено голямото ядро на планетата, съставено изцяло от желязо, което представлява около 60 процента от масата на Меркурий, предаде БГНЕС. Учените и до момента не могат да дадат логично обяснение на факта, че малката планета има само тънка външна обвивка от скали.   От центъра за контрол на мисията в германския град Дармщад заявиха, че сателитите са изведени в правилната посока за дългото пътуване. За пръв път Европейската и Японската космически агенции изпращат мисия до Меркурий. НАСА вече има подобни изследвания, направени от сондата “Маринър 10” през 70-те години на миналия век и от сондата „Вестител”, изпратена там преди десетилетие.\r\nНовата космическа мисия обаче има по-добро оборудване и ще остане в орбита около Меркурий за по-дълго време. Самото възникване на планетата е основният въпрос, на който ще се търси отговор. Според учените днешното плътно ядро на планетарното тяло не отразява състоянието му при неговото създаване. Възможно е Меркурий да е възникнал като планета доста далеч от Слънцето и впоследствие да е изменил траекторията си – вероятно след сблъсък с друго космическо тяло, което да го е доближило до звездата в центъра на нашата галактика. Това може би обяснява загубата на повечето външни слоеве от обвивката на планетата – които са били унищожени при сблъсъка.  Новата космическа мисия ще прелети край Земята, Венера и Меркурий, възползвайки се от гравитационните им полета, за да намали леко скоростта си и през 2025 година ще се позиционира в орбита около горещата и най-малка планета в Слънчевата система. Именно горещината ще е най-големият проблем за сателитите, тъй като макар да се намира на 58 милиона километра от Слънцето, жегата на Меркурий е сравнявана с горещината в пещ за пици. Затова и обвивките на сателитите са изградени така, че да издържат на температури от над 400 градуса по Целзий.   Космическата мисия до Меркурий е на стойност над 3 милиарда евро. Европейската и японската космическа агенции са вложили около 1,65 милиарда евро в разработването на сателитите. Отделно националните космически агенции на европейските страни също са допринесли за оборудването на мисията. Сумата покрива периода от одобряването на мисията през 2007 година до нейното приключване през 2025 година. За сравнение парите, вложени в проекта могат да платят заплатите на няколко футболни отбори от Английската висша лига за няколко сезона.", "date": "2018.10.20", "title": "Изстреляха два сателита към Меркурий"}
{"url": "https://www.actualno.com/sofia/predlojenie-poveche-i-po-skypi-zoni-za-parkirane-za-po-malko-trafik-v-sofija-news_701044.html", "text": "   . Около това мнение се обединиха експерти, които взеха участие в кръгла маса на тема “Възможности за решаване на проблема с паркирането и гариранено”, организирана от Съюза на архитектите в България, пише \"Монитор\".     Главният архитект на столицата Здравко Здравков обясни, че в столицата . Тези данни ни нареждат на челните места в Европа по брой автомобили на глава от населението, коментира арх. Здравков. Той посочи, че София е проектирана да побира много по-малко автомобили. Главният архитект е на мнение, че трябва да има механизъм, с който да се ограничава придобиването на лични автомобили, така че тази бройка да започне да пада.   Относно изграждането на допълнителни паркинги той коментира, че . “Нужно е да се намери бизнес формулата, по която освен паркинги, инвеститорите да имат интерес да изграждат и пространства около тях. Цената за паркирането в момента е много ниска, а в голяма част на града е безплатно. Ние никога няма да намерим частни инвеститори, ако продължаваме с политиката на евтиното паркиране”, категоричен е Здравков.\r\nПо думите му . За пример Здравков даде Копенхаген, където 45% от хората се предвижват с колела. В София са 1%. Приоритизирането на градския транспорт също е ключов елемент за намаляването на колите в града. Архитектът съобщи, че започват и обществените обсъждания за разширението на метрото - от \"Люлин\" ĸъм Оĸoлoвpъcтния път, oт Бизнec парка ĸъм лифта в “Cимeoнoвo”, oт \"Чepви вpъx\" ĸъм \"Cтyдeнтcĸи гpад\", както и oт \"Цаpигpадcĸo шoce\" дo “Арена Армеец”.  От своя страна председателят на Съюза на архитектите Георги Бакалов заяви, че в борбата с трафика може да се включат и междублоковите пространства. .   ", "date": "2018.10.20", "title": "Предложение: Повече и по-скъпи зони за паркиране за по-малко трафик в София"}
{"url": "https://www.actualno.com/politics/shte-ima-oshte-pari-za-ministerstvoto-na-otbranata-prez-2019-g-news_701042.html", "text": "  Със 137 милиона лева е увеличен бюджетът на Министерството на отбраната за следващата година. Новината съобщи заместник-министърът на отбраната Анатолий Величков по време на финалния етап от тактическото учение с бойни стрелби „Ответен удар- 2018”, което се проведе на полигона „Корен” край Хасково, предаде bTV,     Така заедно с парите за модернизация, общите разходи за отбрана в републиканския бюджет догодина ще достигат 1 милиард и 820 милиона лева.   Средствата ще позволят попълване на редиците с още 800 армейци и модернизация на танковете Т-72 и артилерията.", "date": "2018.10.20", "title": "Ще има още пари за Министерството на отбраната през 2019 г."}
{"url": "https://www.actualno.com/society/sedmichna-prognoza-za-vremeto-za-22-28-oktomvri-news_700856.html", "text": "  Нова седмица ще започне с рязко застудяване и валежи от дъжд. Максималните температури в в Западна България ще паднат до под 10 градуса, в останалата част от страната ще бъдат между 13 и 15 градуса.      ще се изясни, валежите ще спрат, а температурите слабо ще се повишат и ще бъдат между 13 и 18 градуса.   В отново ще има повече облаци над Западна и Централна България, ще има и слаби превалявания от дъжд, а температурите ще бъдат около 12-15 градуса. отново ще нахлуе студен въздух, но няма да има съществени валежи, температурите ще паднат до под 10 градуса.   – 26 октомври, ще има разкъсана облачност, но ще бъде студено с температури между 8 и 13 градуса.    сутринта в Западна България температурите ще са отрицателни около минус 1-минус 3 градуса. През деня градусите ще се качат до 13-15. ден ще бъде облачен, но без валежи, с дневни температури около 15 градуса.    ", "date": "2018.10.20", "title": "Седмична прогноза за времето за 22 - 28 октомври"}
{"url": "https://www.actualno.com/crime/ubitijat-ot-vylkosel-myj-bil-blysnat-sled-pijansko-sbivane-news_701105.html", "text": "  57-годишният Муйдин Дураков, който беше намерен мъртъв тази сутрин в сатовчанското село Вълкосел е бил блъснат вероятно след пиянско сбиване. В резултат на това той е паднал на земята и починал на място. Това разбра от жители на родопското село.     Трагичният инцидент е станал около 4 часа, малко след като той си тръгнал от местно заведение. Кой го е блъснал все още не се знае. Предполага се, че починалият е бил пиян.   Местни хора твърдят, че лицето му е било обезобразено. Това ги накарало да мислят, че той е бил убит.\r\n„Не беше пияница. Употребяваше алкохол, но в рамките на нормалното“, коментираха жители на Вълкосел и опровергаха тиражираната информация, че е прекалявал с пиенето.  Смъртта на Муйдата, както е по-известен сред съселяните му, разтърси целия регион.   Полицията продължава работа по случая. По него работи и Окръжна прокуратура – Благоевград.", "date": "2018.10.20", "title": "Убитият от Вълкосел мъж бил блъснат след пиянско сбиване"}
{"url": "https://www.actualno.com/politics/ataka-oficialno-pojela-da-se-prisyedini-kym-evropejskite-konservatori-news_701108.html", "text": "  Евродепутатът Николай Бареков, председател на ПП „Презареди България”, презентира партия „Атака” и председателя й Волен Сидеров пред европейските консерватори. Официалното представяне на новата коалиция се състоя в Кишинев, Молдова по време на среща на най-високо ниво на Алианса на консерваторите и реформистите в Европа /АКРЕ/ с участието на стотици консерватори от цял свят.     В молдовската столица ПП „Атака” официално подаде писмо за намерение за членство в АКРЕ.   Пред ръководството и членовете на АКРЕ Николай Бареков анонсира голямата консервативна коалиция за предстоящите избори за европейски парламент и обяви, че е поканил партия „Атака” в качеството й на автентична консервативна сила с история и силни позиции в България.\r\nПред европейските консерватори евродепутатът обясни целите пред бъдещото обединение на българските патриоти и консерватори. „Стремим се към спечелването на четири мандата”, категоричен бе Николай Бареков. „Очаквам ВМРО и много други формации да се присъединят към разговорите за голямото патриотично обединение”, заяви Бареков.  Председателят на партия „Презареди България” обясни, че в разговорите с бъдещите партньори ще бъдат поставени три условия: първото е защита на консервативните ценности, семействата и свободата, второто – защита на социалните права на гражданите, най-вече на майките и на децата и третото условие – подписването на меморандум срещу расизма, ксенофобията и всички прояви на антисемизъм.   Президентът на АКРЕ Ян Захрадил заяви пред консервативната общност, че е уверен в успеха на бъдещия съюз, особено след като лично се е уверил в потенциала за успех на Бареков и Сидеров в София миналата седмица. Тогава консерваторът се срещна с премиера Бойко Борисов, където беше обсъдена евентуалното общо управление между ЕКР и ЕНП в следващия Европейски парламент.\r\n„В името на традиционните ценности, в името на повече суверенитет за държавите в Европа, в името на бъдещата Европа на отечествата и един реформиран Европейски съюз!” – с тези думи лидерът на „Атака” Волен Сидеров връчи заявлението си за членство в Алианса на европейските консерватори и реформисти в Европа.    ", "date": "2018.10.20", "title": "\"Атака\" официално пожела да се присъедини към европейските консерватори"}
{"url": "https://www.actualno.com/blagoevgrad/razlog-zagubi-velika-lichnost-news_701073.html", "text": "  Разлог вчера потъна в траур, след като една от най-видните жени в града - Катерина Харизанова, почина. Тя ръководеше от дълги години народното читалище в крада и беше известна с добрия си характер и многото неща, направила за културата на Разлог.     Скръбната вест наскърби много хора, сред които и депутатката Нона Йотова. Ето какво написа и кмета на града, инж. Красимир Герчев в профила си: \"Днес е тъжна дата за Разлог. Внезапно ни напусна Катерина Харизанова. Нашето Кате, която смело и с огромно сърце ръководеше дълги години най-голямата културна институция на Разлог - Народно читалище \"15.IX.1903 - 1909\".   Десетки, стотици творци на Разлог - ръководители и самодейци, ученици, общественици, писатели, поети, художници, всички, които се докоснахме до нейната харизматична личност, всички я обичахме. Не можеше да не се обича такава чиста и добра душа.\r\nТя беше духовен лидер. Беше прекрасен приятел. Майка. Съпруга. Баба. Силна и корава разложанка.  Поклон, Кате. Скърбим заедно с твоето семейство, колеги и приятели. Скърбим безутешно... Бог да те прости!\"   ", "date": "2018.10.20", "title": "Разлог загуби велика личност"}
{"url": "https://www.actualno.com/society/prognoza-za-vremeto-20-oktomvri-sybota-news_701034.html", "text": "  Днес ще има значителна облачност и на много места, главно в следобедните часове, ще има превалявания. Такава е прогнозата за времето на Националния институт по метеорология и хидрология (НИМХ), съобщи дежурният синоптик Христо Христов, цитиран от агенция \"Фокус\".     Ще духа слаб до умерен, северозападен вятър. Минималните температури ще са между 7° и 12°, максимални - между 17° и 22°. Атмосферното налягане ще бъде по-високо от средното за октомври и през деня ще се повиши още. Над Черноморието ще бъде предимно облачно с превалявания, главно в следобедните часове и по-значителни по южното крайбрежие. Ще духа слаб север-северозападен вятър. Максималните температури ще са 18-20°, колкото е и температурата на морската вода. Вълнението на морето ще бъде 2-3 бала. В планините ще бъде предимно облачно. На много места ще превалява дъжд, над 2200 сняг. Ще духа умерен север-северозападен вятър. Максималната температура на височина 1200 метра ще е около 11°, на 2000 метра – около 5°.   В неделя над по-голямата част от страната ще преобладава облачно време. На много места ще има валежи от дъжд, в отделни райони от западната половина от страната значителни по количество. Ще духа до умерен северозападен, в Източна България - североизточен вятър и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните – между 14° и 19°.\r\nВ началото на следващата седмица ще е облачно и дъждовно. В цялата страна вятърът ще се ориентира от североизток. Температурите ще се понижат още и максималните ще бъдат между 11° и 16°. Във вторник валежите временно ще отслабнат и ще са на по-малко места, главно в Южна България.  ", "date": "2018.10.20", "title": "Прогноза за времето - 20 октомври (събота)"}
{"url": "https://www.actualno.com/politics/borisov-bylgarija-podkrepja-sytrudnichestvoto-mejdu-kitaj-i-cie-news_701068.html", "text": "  Премиерът Бойко Борисов проведе среща със заместник-председателя на Постоянния комитет на общокитайското събрание на народните представители Цао Дзиенмин в рамките на Четвъртата среща на местните лидери на страните от Инициативата „16+1“. Двамата обсъдиха дневния ред на форума, който се провежда под мотото „Глобално мислене, действия на местно ниво“.     Министър-председателят Бойко Борисов изрази увереност, че срещата на местните лидери ще допринесе за задълбочаването на двустранните отношения между България и Китай.   „Във форума ще участват представители на всички български области, както и голям брой общини. Надявам се те да установят контакти и да реализират сътрудничество по конкретни проекти“, каза премиерът Борисов.\r\nТой акцентира върху желанието на България за разширяване на всестранното приятелско партньорство с Китай, чрез задълбочаване на политическите и икономически контакти и подчерта, че през 2019 г. България и Китай ще отбележат 70-ата годишнина от установяването на дипломатически отношения.  „България подкрепя Инициативата за сътрудничество между Китай и страните от ЦИЕ „16+1” и участва в различните й формати. Оценяваме като успешна проведената в София Седма среща на върха „16+1“ на 7 юли“, каза премиерът Борисов.   Той посочи общото желание на всички участници, сътрудничеството във формата „16+1“ да се развива в съответствие с нормите и регулациите на ЕС, като един от най-значимите резултати на форума в София.\r\n„Важен инструмент за това ще бъде Глобалния център за партньорство на държавите от Централна и Източна Европа и Китай (Global Partnership Centre of CEECs and China), за чието създаване се взе решение при провеждането на Инициативата през юли“, допълни още българският министър-председател.    ", "date": "2018.10.20", "title": "Борисов: България подкрепя сътрудничеството между Китай и ЦИЕ"}
{"url": "https://www.actualno.com/politics/ekaterina-zaharieva-privetstvame-reshenieto-na-parlamenta-v-skopie-news_701075.html", "text": "  \"Приветстваме решението на Парламента в Скопие, с което се отваря процеса на европейска и евроатлантическа интеграция на страната.\"     Това заяви вицепремиерът и министър на външните работи Екатерина Захариева, цитирана от пресцентъра на Министерството на външните работи.   \"Вярваме, че това е най-правилното и единствено отговорно решение, което дава шанс за благоденствие на всички граждани в региона.\r\nПоздравяваме всеки един народен представител, който е дал гласа си в полза на общото ни бъдеще в НАТО и ЕС. Ние ще продължим да бъдем най-искрен и близък приятел в този процес, посочва още министър Захариева.  Македонският парламент прие промени в конституцията, за да може страната да промени името си на Република Северна Македония.   Поправките бяха одобрени с необходимото мнозинство от две трети. Македонският премиер Зоран Заев заяви, че това е исторически ден за страната.", "date": "2018.10.20", "title": "Екатерина Захариева: Приветстваме решението на парламента в Скопие"}
{"url": "https://www.actualno.com/scene/lubov-i-sluchajnost-v-leljata-na-charli-news_700955.html", "text": "  Случайността и любовта са най-главните действащи лица в класическата ситуационна комедия на Томас Брандън – „Лелята на Чарли“. А за да бъдат те винаги в хармония и да въздействат подобаващо се е погрижил Оскар Фелцман със своята музикална драматургия.     Ако не беше Любовта, Джак и Чарли – двама английски младежи – нямаше да празнуват и да се запият така, че да забравят за срещите със своите любими. Ако не беше Случайността, отново те двамата нямаше да накарат най-добрия си приятел – Бебс, да облече женски дрехи и да се представи за Лелята на Чарли от Бразилия. Без Любовта и нейното жизнерадостно умопомрачение никой не би издържал на последвалите абсурдни (но в крайна сметка, просто смешни) събития. И без Случайността едва ли на финала всички биха стигнали до щастливия край.\r\nРежисьор-постановчик е Иван Панев, сценография и костюми Евгения Раева, диригент Огнян Митонов, с участието на звездите на Музикалния театър Александър Мутафчийски (Бебс), Денко Проданов (Чарли Уейкъм), Марчо Апостолов (Джак Чесни), ЗорницаДамянова (Енни Спетли), Боряна Йорданова (Кети Ведън), Николай Борисов (Сър Франсис Чесни), Христо Сарафов (Стивън Спетли), Юлия Маринова (Донна Лусия), Катерина Тупарова (Елла Дели), Емил Митрополитски (Брасет).\r\nСледващите представления на „Лелята на Чарли“ за 2018 г. са на 29 ноември и 15 декември.   ", "date": "2018.10.20", "title": "Любов и случайност в \"Лелята  на Чарли\""}
{"url": "https://www.actualno.com/politics/nfsb-tova-e-bezsramno-jahvane-na-problema-simeonov-ne-e-vinoven-news_701077.html", "text": "  \"Националният фронт за спасение на България остро осъжда манипулацията на думи на вицепремиера Валери Симеонов и използването на децата с увреждания за политически цели, а именно дестабилизация на правителството.     Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България\". Това обявиха от партията в официална позиция, изпратена до медиите.   \"НФСБ не поставя под въпрос болката на всички майки на деца със специални потребности или съдбата на всички хора с увреждания в България. Лидерът на НФСБ също не е поставял под съмнение здравния статус на безспорно болните деца, но с израза \"уж\" се е възмутил от недопустимия стремеж на някои майки-лидери на протеста и председатели на опозиционни партии да използват нещастието на тези деца за комерсиални и политически цели\", се казва още в позицията на НФСБ.\r\nВчера вицепремиерът на майките на децата с увреждания, като заяви, че \"това е поредна кампания, провокирана от извадена от контекст фраза\" на негово изказване. Знам, че истината боли, но не се отказвам от нито една своя дума\", написа Симеонов в социалните мрежи. Междувременно от Брюксел премиерът Бойко Борисов се извини от името на цялото правителството за изречените от Симеонов думи.  От партията на вицепремиера са категорични, че злоупотребата с нещастието на децата с увреждания е недопустима. НФСБ настоява тези най-уязвими членове на нашето общество да не бъдат използвани за политически цели под никаква форма, се посочва още в съобщението: \"Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България\".   ", "date": "2018.10.20", "title": "НФСБ: Това е безсрамно яхване на проблема, Симеонов не е виновен"}
