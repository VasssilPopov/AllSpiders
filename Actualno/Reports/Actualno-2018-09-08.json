{"url": "https://www.actualno.com/curious/dneven-horoskop-za-9-septemvri-news_693725.html", "text": "        Това е ден за разсейване на съмнения. Каквото и да ви притеснява му придавате прекалено голяма важност. Опитайте се да забравите и ще видите как ще ви олекне. Това е ден за слагане на край. Не се колебайте да приключите с това, което не ви удовлетворява и дори ви натоварва. Разчистете в живота ви.   Това е ден за увереност и насърчаване. Имайте си вяра и не се отклонявайте от преследването на желанието си. Ще ви е трудно, но успехът ви е в кърпа вързан.     Това е ден за близост на всички нива с партньора ви. Той или тя има нужда от разбирането ви. Може да не приемате мислите ме, но това не означава, че не трябва да се отнасяте с уважение към тях. През този ден не съмнявайте в подкрепата от страна на половинката ви. Двамата може да преминете през планини, така че осъществявайте смело плановете си. Днес е добре да се насочите към нова дейност, която да разшири кръгозора ви и да ви обогати духовно. Някой ден конкретните способности може да ви донесат и доходи.   Това е ден за проява на искреност. Извадете на показ най-доброто от себе си и разсейте съмненията на любимия ви човек, че се съмнявате в него. Това е ден за мълчание. Изказаното от вас сега може да ви навреди. Нямате нужда от допълнителни усложнения. Ще дойде и по-подходящо време за разговори.    Днес ще преоткриете свой близък човек. Впуснете се заедно в неговото приключение. От неговото увлечение може да спечелите много. Днес не оставайте на едно място. Движението е това, което ще ви помогне да се справите с хаоса в душата си. Природата ще го подреди най-добре.    Това е ден, в който да се погрижите за здравето си. Потичайте или просто направете дълга разходка с бързо ходене. След това ще се почувствате като преродени. Днес не се колебайте да се потопите в красотата на природата. Ако нямате възможност да излезете надалеч обърнете внимание на стайните растения и ги почистете.", "date": "2018.09.08", "title": "Дневен хороскоп за 9 септември"}
{"url": "https://www.actualno.com/america/sasht-pusna-marki-s-lika-na-djon-lenyn-news_693851.html", "text": "   В централния парк на Ню Йорк се състоя официална ценремония, на която присъстваха стотици почитатели на „Битълс“, неговата жена Йоко Оно и сина му Шон, съобщи в. „Ню Йорк Пост“.     Снимката с лика на Джон Ленън е от 1974 година, направена по повод албума Walls and bridges (\"Стени и мостове\"). „Направих тази снимка 44 години. Дори е не съм си мечтал, че един ден ще стане пощенска марка, споделя фотографът Боб Груън.   На церемонията Шон Ленън сподели, че неговият баща винаги е възприемал САЩ като втори дом.", "date": "2018.09.08", "title": "САЩ пусна марки с лика на Джон Ленън"}
{"url": "https://www.actualno.com/balkani/vuchich-njama-da-otmeni-vizitata-v-kosovo-news_693827.html", "text": "        „В събота и неделя ще бъда в Косово и Метохия, програмата е много натоварена. Отивам с цял пакет от икономически мерки. Не се боя нито от камъни, нито от нещо по-сериозно. Ще се боря, защото хората избраха смели хора, способни да ги защитават, а не да седят по кабинетите“, заяви Вучич и призова косовските сърби да се срещнат с него на срещата, насрочена за неделя по обяд.   Полицията на Косово ще действа в съответствие с плана на правителството за посещението на Александър Вучич и няма да му позволи да посети района на разделеното езеро Газивода.\r\nДнес в Брюксел Вучич отказа да се срещне с косовския си колега Хашим Тачи, а една от причините беше огласена от шефа на сръбската канцелария за Косово Марко Гурич – отказът за достъп до Газивода.  ", "date": "2018.09.08", "title": "Вучич няма да отмени визитата в Косово"}
{"url": "https://www.actualno.com/america/ilon-mysk-zapali-cigara-s-marihuana-po-vreme-na-intervu-video-news_693860.html", "text": "        Интервюто бе предавано на живо в интернет и зрителите видяха как основателят на \"Тесла\" бълва облачета дим и с удоволствие се наслаждава на леката дрога.   \"Билковата наслада\" на Мъск може и да му се е отразила отпускащо, но акциите на компанията му пострадаха като цента им се срина с цели 7 процента при откриването на борсата в петък.   Според анализатори действията на Мъск не са единствения фактор, който вреди на представянето на компанията. От \"Тесла\" обявиха, че главният им счетоводител Дейв Мортън е подал оставка само след един месец на поста, цитирайки като причина за напускането си \"натискът от общественото внимание и огромната отговорност на позицията.\"   ", "date": "2018.09.08", "title": "Илон Мъск запали цигара с марихуана по време на интервю (ВИДЕО)"}
{"url": "https://www.actualno.com/europe/prokuraturata-razsledva-salvini-zaradi-migranti-news_693816.html", "text": "  Прокурори в Сицилия потвърдиха разследване срещу италианския вътрешен министър Матео Салвини за незаконно задържане, след като отказва в продължение на 10 дни да разреши на повече от 100 спасени мигранти да слязат от кораб на бреговата охрана.     Прокуратурата в Палермо уведоми Салвини в писмо, което министърът от крайната десница отвори и прочете във видео, излъчвано на живо на страницата си във Facebook.   ", "date": "2018.09.08", "title": "Прокуратурата разследва Салвини заради мигранти"}
{"url": "https://www.actualno.com/society/polojiha-shumjashta-markirovka-na-pytja-kraj-svoge-snimki-news_693905.html", "text": "        Подменен е и износващ асфалтов пласт.   Обновена е отсечката от водостока преди мястото на пътния инцидент до моста над река Лесковдолска.\r\nПрез следващата седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност, съобщиха от АПИ.     Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци.\r\nСпоред АПИ растителността, която пречи на видимостта в района, е отговорност на общината в Своге.    ", "date": "2018.09.08", "title": "Положиха шумяща маркировка на пътя край Своге (СНИМКИ)"}
{"url": "https://www.actualno.com/europe/british-airways-moje-da-byde-globena-do-650-mln-dolara-news_693832.html", "text": "   . Наказанието е в резултат на въведения в ЕС през май Общ регламент по защита на личните данни (GDPR), според който има жестоки изисквания към компаниите за опазване данните на техните клиенти.     Британските власти вече разследват причините как е допуснато да изтече информацията. Задачата е поверена на Националната агенция за борба с престъпността.   В четвъртък British Аirways официално обяви, че след хакерска атака са изтеглени данни от кредитните карти на 380 000 клиенти. Според разследващите потърпевш може да се окаже всеки, който е резервирал билет или е платил за други услуги през сайта или чрез приложението на авиопревозвача в периода между 21 август и 5 септември.\r\nКлиентите на компанията, които може да са станали жертва на хакерската атака, непременно трябва да се обърнат към тяхната банка за блокиране на картата, препоръчват разследващите. От British Аirways обещават да изплатят обезщетения на пострадалите.  ", "date": "2018.09.08", "title": "British Аirways може да бъде глобена до 650 млн. долара"}
{"url": "https://www.actualno.com/music/rapyrkata-kardi-bi-hvyrli-obuvka-po-niki-minaj-news_693865.html", "text": "        Двете дами водят задочен спор в социалните мрежи. Той избухна, след като Минаж направи коментар за това каква лоша майка е колежката й, два месеца след раждането на дъщеричката си.   Според свидетели на свадата Карди Би директно се отправила към масата, на която седяла Ники Минаж и започнаха да й крещи. Секунди след това към главата на колежката й полетяла обувка.\r\nПовече подробности от случката е бяха огласени, но Карди Би бе видяна да напуска събитието боса, с разкъсана рокля и с очевидна цицина на челото. Самата Ники Минаж публикува снимки в профила си в „Инстаграм”, на които се вижда, че очевидно необезпокоявано се наслаждава на шоуто и е в добро настроение въпреки неприятната случка.  ", "date": "2018.09.08", "title": "Рапърката Карди Би хвърли обувка по Ники Минаж"}
{"url": "https://www.actualno.com/asia/13-jertvi-na-avtobusna-katastrofa-v-afganistan-news_693863.html", "text": "   Инцидентът е станал в район Зерай, провинция Кандахар. Ранени са 25 души, които са настанени в болница, но състоянието им е стабилно.     „Камионът е бил паркиран, когато автобусът се е врязал в него и се преобърнал”, съобщи говорителят на местната полиция Абдул Башир Каксар.   В пътническият автобус е имало 40 души, които пътували от провинция Хелманд за Кандахар. Пътните инциденти са често явление в Афганистан заради липсата на здрави пътища и честото пренебрегване на правилата за безопасност от страна на шофьорите.", "date": "2018.09.08", "title": "13 жертви на автобусна катастрофа в Афганистан"}
{"url": "https://www.actualno.com/america/14-dni-zatvor-za-bivsh-sytrudnik-na-trymp-news_693864.html", "text": "   Освен това той трябва да плати глоба от 9500 долара и да положи 200 часа общественополезен труд с една година изпитателен срок.     Пред съда във Вашингтон 31-годишният Пападопулос заяви, че той е „американски патриот”, който е направил грешка като е излъгал. Той се призна за виновен миналия октомври затова, че е излъгал за датата на срещата си с представители на Москва.   Пападопулос бе първият от бившите сътрудници на Тръмп, който бе задържан във връзка с разследването на предполагаемия заговор на Кремъл да се намеси в президентската кампания на САЩ.", "date": "2018.09.08", "title": "14 дни затвор за бивш сътрудник на Тръмп"}
{"url": "https://www.actualno.com/balkani/stoltenberg-ako-gyrcija-othvyrli-dogovora-ot-prespa-doverieto-v-neja-shte-byde-podkopano-news_693862.html", "text": "   Това заяви генералният секретар на НАТО Йенс Столтенберг в интервю за гръцката телевизия \"Скай\" и добави, че все пак това е демократичен процес и НАТО \"не може да принуди никоя държава да направи нищо, което не иска\".     На въпрос какво ще се случи, ако договорът бъде приет в Македония, но не и в Гърция, с оглед на позициите на коалиционния партньор в правителството „Независими гърци“ на Панос Каменос и на лидера на опозиционната \"Нова демокрация\" Кирякос Мицотакис, Столтенберг е категоричен, че това ще подкопае доверието в Гърция   Убеден съм, че договорът ще се приложи и в двете страни, защото това засяга доверието в страните, които са подписали този документ. Всичко друго би могло сериозно да подкопае националното доверие в някоя от страните, каза генералният секретар на НАТО. Той е оптимист, че ще бъдат спазени посочените срокове и споразумението ще влезе в сила в началото на следващата година.\r\nПрипомняме, че на 17 юни в района на гръцката част на Преспа беше подписан договорът, слагащ край на спора за името между Гърция и Македония. На церемония на Преспанското езеро, намиращо се на границата между Македония, Гърция и Албания, на гръцка земя в историята отиде 27-годишният спор между Атина и Скопие за името на Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас.  Постигнатото съгласие е новото име на страната да е Република Северна Македония. Този договор дава възможност на Република Македония да започне преговори за членство в Европейския съюз и да стане пълноправен член на НАТО.   ", "date": "2018.09.08", "title": "Столтенберг: Ако Гърция отхвърли договора от Преспа, доверието в нея ще бъде подкопано"}
{"url": "https://www.actualno.com/society/eksper-projavite-na-agresija-v-bylgarija-shte-stavat-vse-poveche-news_693819.html", "text": "   Това каза за \"Фокус\" психиатърът д-р Веселин Герев, в коментар на поредния случай на агресия от чуждестранен турист по Черноморието.     По думите му дори и в световен мащаб агресията става все по-разпространена.   \"Всичко това се определя от комплекс от фактори – икономически, социални и психологически. Но основния проблем за агресията в България е това, че тя остава в повечето случай безнаказана. Хората изобщо не изпитват страх и притеснение да упражняват агресия върху когото и да е било, даже и върху техни близки и случайни хора на улицата\", коментира д-р Веселин Герев.\r\nТой посочи, че повод за агресията е натрупаното напрежение при хора, които са склонни да насочват тази негативна енергия към останалите, а не да я задържат в себе си.  \"Ако човек задържа в себе си напрежението, вероятността да развие депресия е много голяма. Докато, ако го насочва към околните, това вече е типична форма на агресор. Общо взето агресорите са хора, които са податливи на импулси. При тях доста дълго е таено напрежение, което накрая стига до някаква висока степен на омраза и тя може да ескалира само от дума или жест и да тласка човек към крайни действия\", обясни психиатърът.   По повод случаите с чуждестранни туристи по Черноморието, които упражняват агресия над персонала, д-р Веселин Герев коментира, че извършителите на подобни прояви са примитивни личности, които най-често са под въздействието на алкохол и психоактивни вещества.\r\n\"При тях се получава същия тип реакция, както при натрупаното у нас напрежение. Психоактивните вещества фактически повишават много функцията на мозъка, а оттам активират психиката и правят човек податлив на импулси\", добави психиатърът.    ", "date": "2018.09.08", "title": "Експер: Проявите на агресия в България ще стават все повече"}
{"url": "https://www.actualno.com/america/sasht-i-japonija-zapochvat-tyrgovski-pregovori-za-vnosni-mita-news_693828.html", "text": "   „Япония вече се свърза с нас през миналата седмица“, заяви държавният глава на САЩ от борда на своя правителствен самолет.     Отговорът на Тръмп идва, след като колумнистът на Уолстрийт джърнал (Тhe Wall Street Journal) Джеймс Фрийман намекна в свой материал, че президентът може да въведе вносни мита на японски стоки. В статията се казва, че стопанинът на Белия дом е провел телефонен разговор с японската страна. Самият Тръмп определя като отлични взаимоотношенията с японците и същевременно добавя, че „разбира се, това ще свърши веднага, след като им съобщя колко трябва да заплатят“.   Междувременно президентът повтори заканата си за ескалация на търговската война и с Китай, предаде РИА Новости . Тръмп претендира, че Китай трябва да позволи на САЩ да намалят рекордния си търговски дефицит, като допусне повече американски инвестиции и внос.\r\nАмериканският президент обвинява китайците и в кражба на технологии. \"Ще бъдат непоколебим с Китай, защото така трябва да бъде... Наложихме мита за 50 милиарда в технологии. Сега добавихме още 200 милиарда. И е неприятно да кажа, но ако искам, вече сме готови да въведем мита за още 267 млрд. долара\", каза държавният глава.  ", "date": "2018.09.08", "title": "САЩ и Япония започват търговски преговори за вносни мита"}
{"url": "https://www.actualno.com/society/edna-treta-ot-bylgarite-vjarvat-v-zodiite-news_693885.html", "text": "   Това се казва в проучване на \"Тренд\". То е продължение на проучването „Нагласите на българите по отношение на вярвания, конспирации и суеверия“, реализирано през март 2018 г., Изследователски център „Тренд“ тества нагласите на българите по темите свързани с зодии, хороскопи, тълкуване на сънища и различни практики и вярвания.     Делът на жените (48%) е значително по-голям от делът на мъжете, които споделят това мнение - 13%. Данните сочат, че по отношение на тестваните въпроси в това проучване, най-съществена динамика в демографските характеристики се отчита по отношение на пола. Впечатление прави, че близо 40% от хората с висше образование също вярват в зодиите. Близо две трети от българите са на обратното мнение – не вярват в зодиите.\r\nПо отношение на мнението относно съвместимост между зодиите, то 28% посочват, че вярват, че хората са съвместими на база на техните зодии, докато близо две трети са на обратното мнение. Отново делът на жените, които вярват в съвместимостта между хората на база на зодиакалния им знак, е значително по-голям от този на мъжете – 44% от жените спрямо 11% от мъжете.\r\nТемата за зодиите е пряко свързана с хороскопите. Близо една трета от хората вярват в хороскопите, като отново се запазва разликата между половете – 45% от жените вярват на хороскопи, докато процентът при мъжете е 11%. 35% от българите посочват, че четат своя хороскоп, независимо дали вярват или не вярват в него. Малко над половината от жените посочват, че четат хороскопа си, докато делът на мъжете е едва 16%.  Посочилите, че четат хороскопа си, бяха попитани колко често го четат. 18% посочват, че го правят всеки ден, 36% няколко пъти седмично, а 19% - един път в седмицата. 24% от българите, които четат хороскопът си, го правят няколко пъти или един път в месеца.\r\nМалко под половината от българите, които са посочили, че вярват в хороскопите, посочват, че са определяли свои действия на база на написаното в хороскопа им. Близо половината от жените, които вярват в хороскопите, са определяли действията си на база на написаното в тях. 43%, от вярващите в хороскопите, обаче посочват, че не действат спрямо написаното в тях.\r\nОсвен темата за зодии и хороскопи, в проучването бяха заложени въпроси свързани с определени вярвания и практики.    Една четвърт от българите вярват в гледането на кафе, като при жените този дял е 40%, а при мъжете едва 10% споделят това мнение. Голям е делът на тези, които не вярват в този метод за предсказване – 69%.\r\nМалко над 20% вярват в гледането на ръка, като при жените този дял е 33%, а при мъжете 9%. 72% от българите не вярват в гледането на ръка.\r\nВ гледането на карти вярват едва 19%. 30% от жените споделят, че вярват, докато при мъжете, които са на това мнение процентът е едва 8. 73% са на обратното мнение.\r\nНамирането на стотинка като знак за късмет се споделя от 35% от хората. При тази опция се отчита повишаване на доверието при мъжете – 23% спрямо останалите тествани опции. Делът при жените отново запазва високи стойности – 45%. Делът на хората, които не вярват, че намирането на стотинка е знак за късмет, е 58%.\r\n28% от хората са на мнение, че е лош късмет младоженецът да види булката преди сватбата. Отново при жените се отчита значително по-висок дял (38%) в подкрепа на твърдението за сметка от мъжете – 17%. За 62% от българите не споделят суеверието, че булката не трябва да се вижда от страна на младоженеца преди сватбата.   Едва 10% от българите вярват, че е на лош късмет отварянето на чадър в затворено помещение. 78% споделят, че не вярват в това суеверие. Също толкова е делът (10%) на вярващите, че ходенето под стълба е на лош късмет. 77% от българите посочват, че не вярват в това суеверие.\r\nНа респондентите беше зададен въпрос, свързан с тълкуването на сънища. 39% от хората вярват, че сънищата могат да бъдат тълкувани, а близо половината са на обратното мнение. Отново впечатление прави динамиката на данните по отношение на пола. Малко над две трети от българките вярват в тълкуването на сънища, докато при мъжете този дял е едва 17%. 20% от българите посочват, че проверяват в съновник какво означават сънищата им. Делът при жените е отново значително по-голям в сравнение с този при мъжете – 32% от жените и 7% за мъжете.\r\nПроучването е реализирано в периода 1-10.08.2018 г. чрез пряко полустандартизирано интервю „лице в лице“ сред 1006 души на възраст 18+. Проучването е представително за пълнолетното население на страната.", "date": "2018.09.08", "title": "Една трета от българите вярват в зодиите"}
{"url": "https://www.actualno.com/europe/ecb-pazaryt-na-nedvijimi-imoti-moje-da-predizvika-sledvashtata-kriza-v-evropa-news_693884.html", "text": "   Това заяви експертът на Европейската централна банка в интервю за Латвийската информационна агенция.     Според нея обаче банките сега са по-подготвени да се справят с подобни сътресения, отколкото са били преди десетилетие.   На фона на рекордно ниските лихви цените на недвижимите имоти неимоверно са се покачили и то в няколко „горещи” локации. Експерти предупреждават, че облекчената валутна политика крие рискове от изкуствено надуване на балона на имотния пазар, което може да доведе до неговото спукване и потенциална криза.\r\n„Какво би могло да доведе до следващата криза? Не знам точно, но подозирам, че това може да е пазарът на недвижими имоти”, твърди Нои в интервюто. „Знаем със сигурност, че ще има нова криза. Но не знаем кога и защо ще възникне тя.”  Въпреки че като цяло капитализацията на банките е по-добра, ликвидността е голяма и парите са „евтини”, експертът предупреди, че някои банки не са успели да си подсигурят допълнителни гаранции да наберат допълнителна ликвидност на пазара, когато са под натиск.   „Това, което все още липсва е Европейска застраховка на депозитите”, посочва Нои. „Знам, че някои държави от Северна и Източна Европа искат да видят по-решително намаляване на рисковете в банките от еврозоната преди да бъдат предприети каквито и да било по-нататъшни действия. Лично аз мисля, че рисковете вече значително бяха намалени. Затова сега е време да продължим напред”, добавя тя.\r\nПо отношение на прибалтийските държави Нои предупреди, че повишаването на цената на търговските имоти представлява риск, както и използването на променливи лихвени проценти, тъй като няма гаранции, че заплатите и печалбите ще растат паралелно с лихвите.    Всичко това представлява и по-голям риск за северните държави, тъй като скандинавските банки притежават голяма част от прибалтийските финансови институции, допълва Нои.   ", "date": "2018.09.08", "title": "ЕЦБ: Пазарът на недвижими имоти може да предизвика следващата криза в Европа"}
{"url": "https://www.actualno.com/viewpoint/kakvo-razbrahme-ot-dumite-na-radev-news_693820.html", "text": "  Трагичната смърт на 17 души в катастрофата край Своге създаде безпрецедентна политическа криза за кабинета “Борисов”. От една страна инцидентът онагледи отдавна ясната, но емпирично недоказана до този момент зависимост - корупцията убива. Съвсем буквално. От друга страна покрай тази катастрофа бяха разкрити някои особености на управлението. На първо място - ГЕРБ за първи път пое вина, туширайки скандала с три оставки. На второ стана ясно, че Борисов очевидно е изнудван от коалиционните си партньори. И на трето - че премиерът явно вече не е най-силната фигура в партията си и лесно може да бъде засенчен от Цветан Цветанов, който по ирония на съдбата се оказа защитник на парламентаризма, като напомни на министър-председателя, че България е парламентарна република. Става дума за оставките на тримата министри, които все още не са внесени в парламента, а публичните реплики от ГЕРБ много приличат на опит да се бламира волята на Борисов.         Всички тези събития и тяхната наситеност донякъде разбираемо засенчиха изявата на една друга политическа фигура - президента Румен Радев, който часове преди началото на новия политически сезон и в разгара на всички скандали направи обръщение към нацията.\r\nВ тази ситуация на разклатена управленска коалиция анонсът за изказването му породи очаквания, че държавният глава ще използва най-силния си инструмент - възможността да говори и най-вече възможността да бъде чут.  В своето триминутно слово президентът спомена добре известни истини: България е корумпирана държава, а населението ѝ е пасивно към безобразията, които се случват; страната се управлява повече през телевизиите, отколкото през институциите; скалъпени интриги подменят реалните проблеми, а оставките, на когото и да било, отдавна не са кой знае колко значими. Баналността на тези встъпителни думи лесно можеше да бъде простена. Но не - след увертюрата си държавният глава заключи, че “нов изборен цикъл в бъдеще няма да отвори нови перспективи”. Затова управляващата коалиция трябвало да се фокусира върху най-острите проблеми на обществото.    Така избраният като алтернатива на статуквото Радев, който стана президент именно защото изглеждаше чужд на добре смазаната политическа машина, показа по особено красноречив начин, че е намерил удобно място в същата тази система. Място, от което може да “даде рамо” на управляващите. Или място, от което може да ги легитимира в замяна на влизане в безкрайната игра на приятелства. Игра, която може да изгори или реабилитира президента през случка като катастрофата на баща му в Харманли...    С този свой ход президентът де факто даде поредното доказателство, че системата в България не търпи външни елементи. Напротив - прави ги удобни, натъкмява ги към своите си мерки.\r\nНе на последно място с иначе семплото си слово Румен Радев заяви и политически амбиции: намекна индиректно, че алтернатива на Борисов и компания няма да има дотогава, докато на терена на реалната игра не се появят Радев и компания. Ако държавният глава действително си прави подобни сметки, трябва да знае, че те имат огромна логическа празнина, която се появи именно след речта му тези дни.\r\nРеална политическа алтернатива ще се появи едва тогава, когато в овластените институции влезе фигура, която наистина работи за осветяване на зависимостите. С думите си, че едни нови избори не биха произвели алтернатива, Радев се превърна в поредния български политик, влязъл в системата с идеята да я разобличава, но превърнал се в неин продукт.    Така първата заявка на Радев за дейно участие в реалната политика на практика се оказа политическо самоубийство. Че ще се стигне дотук, стана ясно още когато президентът поде уж безстрашна инициатива срещу връзките между премиера Борисов и скандалния депутат Делян Пеевски. Но тази “атака” срещу статуквото остана на ниво половинчати въпроси, а призивите на Радев за повече светлина окончателно угаснаха в момента, когато се разбра, че катастрофата, в която участие е имал баща му, е била потулена за известно време.   Дали този (или друг случай) вписа Радев в познатия сценарий на празнословни противопоставяния без никакви реални действия - на този етап това няма да се изясни. Кристално ясно обаче стана друго - държавният глава, избран като контрапункт на политическата класа в България, бързо се превърна в неин изявен представител, който само с няколко думи успя да компрометира и себе си, и авторитета на институцията, която представлява. Полина Паунова за ", "date": "2018.09.08", "title": "Какво разбрахме от думите на Радев"}
{"url": "https://www.actualno.com/crime/18-dushi-sa-v-bolnica-sled-tejka-katastrofa-na-pytja-razgrad-blagoevo-news_693871.html", "text": "        Тежката катастрофа е затворила пътя Разград - Попово около 10.00 часа днес. Микробус \"Форд Транзит\" със силистренска регистрация се е ударил челно в разградски ТИР на един от завоите към местността Пчелина.   В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина. При сблъсъка бусът се преобърнал в крайпътното дере. Всички 18 човека (с водача) са откарани в МБАЛ - Разград.\r\nПо първоначални данни от болницата един от пътниците е пострадал по-сериозно - има множество фрактури. Шофьорът на ТИР-а, П.С. на 48 години от Разград, не е пострадал. Продължава огледът на местопроизшествието за изясняване на причините, довели до катастрофата.  При друга тежка катастрофа по-рано днес пострадаха мъж и дете. Инцидентът е станал на пътя Пловдив - Карлово. Състоянието и на двамата е тежко. След 06.00 часа днес е получен сигналът за възникналото пътнотранспортно произшествие по пътя между Черноземен и Долна махала между бус и каруца. Бусът е блъснал отзад движещата се необозначена каруца. Водачът ѝ на 59 години и придвижващото се в нея дете на 13 години са настанени в болница със сериозни наранявания. 58- годишният шофьор на буса е с отрицателна проба за алкохол. Причините за възникването на катастрофата се изясняват от служителите на РУ - Хисаря.   При друг инцидент ТИР се обърна на магистрала Хемус. Предполагаемата причина е шофьор, карал в насрещното движение.", "date": "2018.09.08", "title": "18 души са в болница след тежка катастрофа на пътя Разград - Благоево"}
{"url": "https://www.actualno.com/society/sedmichna-prognoza-za-vremeto-10-16-septemvri-news_693593.html", "text": "  Новата седмица ще ни припомни, че есента чука на вратата.     В няма да има максимални температури, достигащи 30 градуса. Над цялата страна ще бъде предимно облачно, но само в района на Сливен и Търговище се очакват валежи. Минималните температури ще бъдат между 8-12 градуса, максималната ще достигне 28 градуса.\r\nВъв в Централна България се очакват леки превалявания от дъжд. Над останалата част от страната ще има променлива облачност. Температурите ще се понижат с 1-2 градуса.   В над цялата страна ще бъде предимно слънчево. Валежи не се очакват. Максималните температури ще са между 22 и 31 градуса.  В времето ще напомни за лятото. Температурите ще се повишат с 1-2 градуса. Най-топло се очаква да бъде в Благоевград – 32 градуса. Валежи не се очакват.\r\nВ остава слънчево, без валежи. Максималните температури ще достигнат 32 градуса.", "date": "2018.09.08", "title": "Седмична прогноза за времето 10-16 септември"}
{"url": "https://www.actualno.com/interest/ucheni-sushilkite-za-ryce-sa-opasni-news_693829.html", "text": "   Това пише в статия списание „Медикъл експрес“ като се позовава на заключенията на група международни изследователи.     Експериментът е продължил 3 месеца. Наблюденията са проведени в 3 болници - в Лийдс, Удине и Париж. Учените проследяват как се разпространяват патогените. През този период са правени непрекъснати замервания за нивото на бактериите в тоалетните. Проби са взимани от въздуха, от пода и тавана.   В начален етап от проучването изследователите се интересували как в подобни помещения се разпространяват щамове като златистия стафилокок, ентерококи и ентеробактерии, пише РИА Новости. Резултатите показват, че описаните бактерии се разпространяват много активно, ако в тоалетните има сушилки за ръце.\r\n„Тези уреди създават аерозол, който загрява помещението при самото пускане. В зависимост от неговото положение се загряват различни ъгли на тоалетната или подът. При контакт хората може да се заразят с бактерии или вируси“, разказва проф. Марк Уилкокс от департамента по медицинска микробиология на университета в Лийдс.  Изводите от проучването показват, че хартиените салфетки са далеч по-хигиенични. Според данните от тестовете в Париж и Лийдс, помещенията, където има сушилки са 5 пъти по-замърсени в сравнение с тоалетните на салфетки.   ", "date": "2018.09.08", "title": "Учени: Сушилките за ръце са опасни"}
{"url": "https://www.actualno.com/music/rapyryt-mak-milyr-nameren-myrtyv-news_693830.html", "text": "        Тялото на 26-годишния певец е намерено в неговия дом. По предварителна информация, причината за смъртта е вследствие на свръхдоза наркотици.   В кариерата си Мак Милър записа пет албума, последният от които излезе преди месец.", "date": "2018.09.08", "title": "Рапърът Мак Милър намерен мъртъв"}
{"url": "https://www.actualno.com/health/zehtinyt-moje-da-predpazva-ot-syrdechno-sydovi-zaboljavanija-news_693831.html", "text": "   До този извод достигнаха специалисти от Изследователския център по биотехнологии към болницата „Св. Архангел Михаил“ в Торонто. Тяхното изследване е публикувано в списанието Nature Communications.     Един от тези продукти е зехтинът. След неговата употреба в организма се повишава концентрацията на плазмения протеин в кръвта – аполипротеин A-IV (ApoA-IV). Високото съдържание на това вещество е свързано с намаляване на риска от сърдечни заболявания.   Резултатите дават основание на медиците да твърдят, че плазмения протеин потиска активността на тромбоцитите. Освен това, тестовете доказали, че аполипротеин A-IV има свой „биологичен часовник“ - проявява най-голяма активност пред нощта и „почива“ сутрин, пишат в изводите си учените.\r\n„Майката-природа иска да сме се добре наспали. Така, че ние сме защитени от този протеин, когато спим и сме най-уязвими на сърдечни заболявания на сутринта, когато се събудим“, смята водещият автор на изследването – д-р Хеу Ни, който е директор на Центъра по хематология, онкологични и автоимунни заболявания в болницата.  ", "date": "2018.09.08", "title": "Зехтинът може да предпазва от сърдечно-съдови заболявания"}
{"url": "https://www.actualno.com/crime/specsydyt-ostavi-minu-stajkov-v-aresta-news_693896.html", "text": "        Според съдията Пламен Евгениев има опасност тримата да извършат нови престъпления, да повлияят на показанията на свидетели по делото или да заличат следи на извършени престъпления, например банкови транзакции.   Според адвоката на Миню Стайков - Лъчезар Таков, няма доказателства клиентът му да е свързан с фабрика за нелегално производство на цигари.\r\nТримата са обвинени за участие в организирана престъпна група за производство на цигари без бандерол, данъчни престъпления и пране на пари. Те могат да обжалват решението в 3-дневен срок.  До момента са повдигнати обвинения на осем души, трима от които все още се издирват. На трима е поискана мярка \"задържане под стража\", като сред тях е и собственикът на \"Винпром Карнобат\" Миню Стайков. Неговият син – Стайко, е сред издирваните с повдигнати обвинения.", "date": "2018.09.08", "title": "Спецсъдът остави Миню Стайков в ареста"}
{"url": "https://www.actualno.com/asia/16-zavoda-na-toyota-vremenno-spirat-rabota-news_693833.html", "text": "   Решението е взето заради нарушеното енергоподаване след мощното земетресение от 6,7 по Рихтер на 5 срещу 6 септември, предаде телевизия NHK. Компанията отбелязва, че сред най-силно засегнатите заводи е този в град Томакомаи, където се произвеждат някои от частите за автомобилите. Очаква се производственият цикъл да бъде възобновен не по-рано от 11 септември.     Междувременно властите обявиха, че е възстановено електричеството в префектура Хокайдо, където беше епицентърът на мощния трус. По данни на компанията „Хокайдо Електрик Пауър“ от 2,93 млн. сгради, останали без ток, в момента все още не е възстановено захранването в 200 000.   В събота се очаква отново да заработи и главното летище на Хокайдо. От центъра за управление на полетите все пак препоръчват на пътниците предварително да проверяват за полетите, тъй като не е изключено да има и отменени. По последни данни, земетресението погуби 17 души, 300 пострадаха и още 26 се смятат безследно изчезнали.\r\nЗеметресението беше предшествано от тайфуна „Джеби“ - най-силният в Япония за 25 години, удари главния остров на страната, като разруши инфраструктурата и причини поне 11 смъртни случая.  Страната преживя голямо земетресение и през юни, което доведе до смъртта на трима души и до повече от 200 ранени.   Япония е сеизмично активен регион. През март 2011 г. земетресение от 9,0 степен предизвика цунами, което засегна японската атомна електроцентрала Фукушима и доведе до изтичането на радиоактивни материали и спирането на централата. Инцидентът се смята за най-лошото ядрено бедствие в света след Чернобил.", "date": "2018.09.08", "title": "16 завода на Toyota временно спират работа"}
{"url": "https://www.actualno.com/balkani/merkel-blagodari-na-makedonija-gyrcija-i-bylgarija-za-smelostta-da-reshat-problemite-na-balkanite-news_693897.html", "text": "   Това стана по време на официалното й посещението в Скопие, съобщава БНР. Германският лидер подчерта и ролята на българския премиер Бойко Борисов за компромиса между Македония и Гърция.     \"Вие сте поканени за членство в НАТО, имате перспективата да се присъедините към Европейския съюз. Все още предстои много работа, но предпоставката, разбира се, е успешен референдум на 30 септември. Няма да се намесвам в решението на вашите граждани, но мога да кажа от моя собствен опит, че исторически възможности не възникват всеки ден, а само веднъж на поколение\", каза германският канцлер.   На съвместната пресконференция с премиера Зоран Заев Меркел заяви, че референдумът на 30 септември е възможност пред страната да се отворят вратите на Европейския съюз и НАТО. \"Не стойте в домовете си на 30 септември, на този исторически ден. Възползвайте се от възможността и заявете ясно какво бъдеще желаете\", призова Меркел.\r\nТя е първият германски канцлер, който е на официална визита в Македония след обявяването на независимостта на страната на днешния ден през 1991 г. Днешното посещение на Меркел, както и серията визити на западноевропейски лидери в Скопие тази седмица, се свързват с предстоящия в края на месеца референдум за промяна на името на Македония. Германия от години открито подкрепя компромиса в спора за името между Македония и Гърция.  Според говорителя на германското правителство Щефан Зайберт, теми на разговорите на канцлера с македонския премиер Зоран Заев ще бъдат икономическите отношения. Освен подкрепата за договора с Гърция, друга тема по време на визитата на Меркел в Скопие се очаква да бъде възможността за размяна на територии между Косово и Сърбия като начин да се реши спорът между двете съседни страни. Германия многократно отхвърли преначертаването на границите на Балканите.   ", "date": "2018.09.08", "title": "Меркел благодари на Македония, Гърция и България за смелостта да решат проблемите на Балканите"}
{"url": "https://www.actualno.com/asia/putin-i-erdogan-vijdat-razlichno-polojenieto-v-idlib-news_693809.html", "text": "        Редките сцени, заснети с камера, дойдоха, когато Путин, Ердоган и иранският президент Хасан Рухани се срещнаха в Техеран за тристранна среща на върха, за да обсъдят съдбата на последната бунтовническа твърдина в сирия – Идлиб.   Русия и Иран са ключови съюзници на режима на президента Башар Асад. Турция обаче подкрепя , и се противопостави на мащабна офанзива срещу бунтовниците, изтъквайки в подкрепа на позицията си аргумента, че това би могло да доведе до масов бежански поток през сирийско-турската граница.\r\nНеобичайната публична размяна на думи между Ердоган и Путин по време на срещата на върха в иранската столица се проведе на живо, тъй като .  \"В третата точка на съвместното изявление ясно е заявено - ние разгледахме ситуацията в района на Идлиб за деескалация и решихме да потърсим начин да регулираме ситуацията там\", каза Путин.\r\nИдлиб е една от т. нар. зони за деескалация, създадени в резултат на разговори между Русия, Турция и Иран миналата година, след като Дамаск си възвърна контрола над по-голямата част от страната.   Но Ердоган отвърна: \"Да, третата точка е прекрасна, ние вземаме дипломатическата точка, но не се спомена „примирие \". Би било добре ако можем да имаме тази фраза. Тя ще засили точката...ще я засили и ще успокои процеса“.    На което Путин отговори: \"Факт е, че на \", имайки предвид Фронта ал-Нусра и екстремистката групировка „Ислямска държава“. Той също така отбеляза, че сирийската армия отсъства от разговорите.\r\nПровинцията Идлиб е доминирана от джихадисти от съюза Хайт Тахрир ал-Шам(HTS), но през изминалите години прие десетки хиляди бунтовници и цивилни, които са евакуирани от други райони, в които режимът възстанови контрола си.\r\n\"Аз вярвам, че турският президент е прав като цяло. Би било добре. Но не можем да говорим от тяхно име – още повече, когато става дума за Фронта Ал Нусра или ИД - че ще спрат да стрелят или ще спрат да използват въоръжени дронове\", отбеляза Путин.   Но тъй като руските самолети атакуват бунтовнически позиции в сирийската провинция, Ердоган настоя: \" , сериозно ще успокои цивилните\". \"Всяка атака, предприемана или която ще бъде предприета, в Идлиб, ще доведе до бедствие, клане и много голяма хуманитарна трагедия\".\r\nЕрдоган каза, че трябва да е възможно да се намери разумен начин, по който да се гарантира, че се взимат предвид опасенията на всички засегнати.   \"Можем да се опитаме да изтеглим елементите, които Русия счита за смущаващи, в райони, където те няма да могат да атакуват района на Алепо и Хмеймим\", предложи той.\r\nВ Хмеймим е основната военна база на Русия в северозападната провинция Латакия.", "date": "2018.09.08", "title": "Путин и Ердоган виждат различно положението в Идлиб"}
{"url": "https://www.actualno.com/america/namushkanijat-kandidat-prezident-na-brazilija-v-bolnica-pone-desetina-dni-news_693826.html", "text": "   Пострадалият е транспортиран в лечебното заведение, след направена бърза операция. По информация на местният телевизионен канал „Глобо“ от медиците, операцията е минала нормално без усложнения, предаде РИА Новости.     Основният риск за Болсонаро остава, ако след операцията развие пневмония в резултат на огромното количество загубена кръв или пък някаква друга инфекция. Поне десетина дни кандидат-президентът ще остане под лекарско наблюдение в болницата. Най-рано след 20 дни ще може да продължи с предизборната кампания.   Междувременно привърженици на на Болсонаро издигнаха пред болницата огромна надуваема кукла с неговото лице. Подкрепа оказаха и негови опоненти в президентската надпревара, които в знак на солидарност към техния опонент обявиха, че временно спират предизборната кампания. От болничното легло пострадалият направи видео обръщение, в което казва, че никога на никого не е направил нищо лошо.\r\nЖаир Болсонаро беше нападнат по-рано днес с нож в областта на корема. Властите задържаха нападателя. Мотивите на 40-годишния Аделио Биспо ди Оливейра засега не са известни. Болсонаро, който е бивш десантчик и изповядва крайнодесни възгледи, заема първо място в социологическите проучвания. По данни на Бразилския институт за проучване на общественото мнение, 22% от бразилските граждани са готови да подкрепят Болсонаро на първия тур на предстоящите президентски избори на 7 октомври.  ", "date": "2018.09.08", "title": "Намушканият кандидат-президент на Бразилия в болница поне десетина дни"}
{"url": "https://www.actualno.com/asia/iran-vremenno-zakri-granichen-punkt-s-irak-news_693823.html", "text": "        По-рано в петък стотици разгневени иракчани нападнаха и подпалиха сградата на консулството в Басра. Акцията беше определена от дипломатическото представителство като вандализъм. „Сградата на посолството е напълно обгорена, установи инспекция. Нанесени са сериозни материални щети“, допълва „Ал Джазира“. Недоволството на иракчаните е заради лошите обществени услуги. Хиляди демонстранти се събраха около сградата, докато стотици нахлуха в обекта и го подпалиха.   Басра е сцена на масови протести от вторник. Демонстрантите палят правителствени сгради, както и представителства на политически партии и военни обекти. Така те дават израз на гнева си, предизвикан от това, че над 30 000 души бяха приети в болници, защото са употребили замърсена вода. Редица посолства засилиха мерките за сигурност.\r\nВ събота иракският парламент се събира на извънредна сесия, за да обсъди протестите в Басра.  ", "date": "2018.09.08", "title": "Иран временно закри граничен пункт с Ирак"}
{"url": "https://www.actualno.com/america/obama-kakvo-stana-s-republikanskata-partija-news_693821.html", "text": "        „Какво стана с Републиканската партия?“, попита Обама в реч в университета в Илинойс.   \"Те подкопават нашите съюзи, създавайки комфорт на Русия\", каза той.\r\n„Основният организационен принцип на партията в областта на външната политика е борбата срещу комунизма и сега те създават комфорт на бившия началник на КГБ. \"  Забележките на бившия президент, които отбелязаха пълното му завръщане на политическата сцена, предшестваха поредица от изяви, които да помогнат на колегите му демократи да се кандидатират в ключови предстоящи междинни избори.   Демократите се надяват да яхнат \"синя вълна\" срещу Доналд Тръмп, за да спечелят места и да осигурят контрол над Камарата на представителите, долната камара на Конгреса,а се борят и за места в Сената.\r\nРечта на Обама в Илинойс беше предварителен преглед на аргументите, които се очаква той да използва в кампанията.    Той критикува причиняващата разкол политика в епохата на Тръмп и неотдавнашните стъпки в политиката на републиканците, като например 1,5 трилиона долара орязване на данъците, с което се наду бюджетния дефицит на страната.   \"Предполагаше се, че това е партията ... на фискалния консерватизъм. Внезапно се оказа, че дефицитите са без значение\", каза Обама.\r\nБившият президент призова аудитория от студенти да гласуват в предстоящите избори. Исторически погледнато, на междинните избори не се обръща много внимание и Обама припомни на аудиторията си, че само един от всеки петима младежи е гласувал в междинните избори през 2014 г.\r\n\"Най-голямата заплаха за нашата демокрация е цинизмът\", каза Обама. „Трябва да направите повече, отколкото да предавате нататък хаштага, трябва да гласувате.“", "date": "2018.09.08", "title": "Обама: Какво стана с Републиканската партия?"}
{"url": "https://www.actualno.com/society/prognoza-za-vremeto-8-septemvri-sybota-news_693818.html", "text": "        Това съобщи за „Фокус“ дежурният синоптик Мартин Славчев от Националния институт по метеорология и хидрология към БАН.\r\nУтре ще е предимно слънчево. След обяд ще се развива купеста и купесто-дъждовна облачност и на места в източната половина от страната и планинските райони краткотрайно ще превали, възможно е и да прегърми. Ще духа слаб, в Дунавската равнина - до умерен вятър от запад-северозапад.   Максималните температури ще са предимно между 25° и 30°. По Черноморието ще е предимно слънчево, с временни увеличения на облачността. След обяд на много места ще превали краткотрайно. Ще духа до умерен вятър от север-североизток, който по-късно през деня ще се ориентира от изток-югоизток. Максималните температури ще са между 25° и 28°. Температурата на морската вода е 26-27°. Вълнението на морето ще бъде 1-2 бала.  През първата половина от деня над планините ще е предимно слънчево. Около и след обяд ще се развива купеста и купесто-дъждовна облачност и на места ще има краткотрайни, временно интензивни валежи и гръмотивици. Ще духа умерен до силен северозападен вятър. Максималната температура на височина 1200 метра ще е около 18°, на 2000 метра – около 11°.\r\nВ неделя и в началото на следващата седмица ще бъде ветровито, с умерен северозападен вятър. Облачността ще е променлива, първия ден на места в Източна България ще превали и прегърми, през следващите - ще е без съществени валежи. Температурите слабо ще се понижат и преобладаващите максимални ще са между 23° и 28°.", "date": "2018.09.08", "title": "Прогноза за времето - 8 септември (събота)"}
{"url": "https://www.actualno.com/america/meksikanskite-deputati-bez-mejdunarodni-viziti-news_693834.html", "text": "   Това съобщи местният вестник „Универсал“ като цитира изявление на председателя на координационния политически съвет на долната камара на парламента Марио Делгадо.     Политикът е част от Движението за национално възраждане (МОРЕНА).Според Делгадо мексикнските депутати няма да участват на международни парламентарни форуми в Канада и Индонезия в периода между 9 – 13 септември.   Основателят на МОРЕНА и бъдещ президент Андрес Мануел Лопес Обрадор е твърдо решен да намали разходите на държавния апарат, след като встъпи в длъжност на 1 декември. Освен това смята да намали и заплатата си до 108 хил. песос на месец (около 5,6 хиляди долара), което прави с 40% по-ниска в сравнение с тази на действащия президент Енрике Пеня Нието.", "date": "2018.09.08", "title": "Мексиканските депутати без международни визити"}
{"url": "https://www.actualno.com/society/30-ot-katastrofite-sa-zaradi-nesoybrazena-skorost-news_693850.html", "text": "   Това сочат данните на Националния статистически институт за 2017 г.     През годината са регистрирани 6888 тежки пътнотранспортни произшествия (ПТП), вследствие на които са загинали 682 души, а ранените са 8 680. В сравнение с 2016 г. броят на ПТП намалява със 7.0%, този на загиналите с 3.7%, а на ранените - със 7.4%.   95% от катастрофите са резултат на като близо една трета са заради превишена или несъобразена скорост. От общия брой произшествия през 2017 г. с най-голям относителен дял са: и сблъскване между Всеки десети е загинал през месеците юли и август, а най-малък е делът на . В рамките на денонощието най-голям брой пътнотранспортни произшествия с фатален край са станали между - 997 произшествия с 90 загинали.  През 2017 г. в петъчните дни от седмицата са регистрирани най-много пътнотранспортни произшествия с най-голям брой ранени и загинали - съответно 15.8% от общия брой на произшествията, 15.5% от всички ранени и 18.0% от всички загинали.   ", "date": "2018.09.08", "title": "30% от катастрофите са заради несоъбразена скорост"}
{"url": "https://www.actualno.com/balkani/kosovo-ne-puska-vuchich-da-hodi-do-gazivoda-news_693815.html", "text": "        По време на визитата си в Косово, планирана за утре, Вучич иска да посети и Газивода, но това негово искане беше отхвърлено от външното министерство в Прищина като „неоснователно“, тъй като , както каза външният министър Беджет Пацоли, там няма нито населено място, нито население.   Директорът на косовската полиция Рашит Каляй заяви, че ако утре Вучич пристигне в Косо, полицията само ще изпълни напътствията на правителството. „Полицията на Косово ще бъде там. Полицията на Косово няма да позволи да се наруши решението на правителството“, заяви Каляй пред информационния портал kallxo.com. Той допълни, че „ще се предприемат съответните мерки“ при посещението на Вучич.\r\n„Планът на полицията е изготвен в съответствие с дневния ред на правителството, което отхвърли само една точка от исканията на Вучич. Това няма да бъде предизвикателство за полицията на Косово, тъй като вече имаме подготвен план за посещението на Вучич.“  Днес в Брюксел Вучич отказа да се срещне с косовския си колега Хашим Тачи, а една от причините беше огласена от шефа на сръбската канцелария за Косово Марко Гурич – отказът за достъп до Газивода.   Пред репортери в Брюксел Гурич заяви, че визитата на Вучич най-вероятно няма да се състои, а ако все пак сръбският президент реши да пътува, тогава „ще се движи където си поиска в Косово“.", "date": "2018.09.08", "title": "Косово не пуска Вучич да ходи до Газивода"}
{"url": "https://www.actualno.com/europe/izvynredni-merki-za-sigurnost-v-solun-zaradi-83-tija-mejdunaroden-panair-news_693806.html", "text": "        Градът се охранява от частите за борба с безредиците и от агенти на ФБР.\r\nПремиерът Алексис Ципрас пристигна за откриването на 83-тия международен панаир.   Тази година почетен гост на изложението е САЩ. В града се намира и американския министър на търговията Уилбър Рос,който се договори с гръцкия премиер за увеличаване на стокообмена между двете страни.  Започнаха и  протестните демонстрации срещу икономическата политика на правителството на Сириза.\r\nПърви протестират синдикатите на униформените служители - полицаи, морска охрана и пожарникари.Те настояват за по-високи заплати и повече служители в системата  по охрана на гражданите.   В същото време от цялата страна пристигат симпатизанти на идеята \"Македония е Гърция\", които утре организират масови протести срещу Преспанското споразумение за името на Македония.    Синдикатите призовават за масово участие в демонстрациите утре срещу мерките по орязване на заплати и пенсии и високата безработица.\r\nВ протестите се включват и опозиционните партии.", "date": "2018.09.08", "title": "Извънредни мерки за сигурност в Солун заради 83-тия международен панаир"}
{"url": "https://www.actualno.com/moresport/gimnastichkite-s-otkrita-trenirovka-predi-nachaloto-na-svetovnoto-pyrvenstvo-news_693807.html", "text": "   Невяна Владинова, Катрин Тасева и Боряна Калейн ще имат възможността да изпробват чисто новите килими в състезателната зала утре от 13.00 до 13.30 часа и в неделя от 19.30 до 20.00 часа. В потока на нашите момичетата са и представителките на Япония.     Всички останали отбори също ще направят официалните си тренировки в двата дни на уикенда. В събота 10.00 до 10.30 часа излизат състава на Украйна, 16.00 до 16.30 е този на Израел, а в 21.00 до 21.30 ще тренират представителките на Русия. В неделя тренировките са както следва: от 9.00 до 9.30 – Израел, от 14.00 до 14.30 – Русия и от 16.30 до 17.00 – Украйна.   Подиум тренировките са открити за всички медии. Надпреварата за световните титли в отделните състезания в индивидуалното започва в понеделник от 10.00 часа с квалификациите на топка и обръч.", "date": "2018.09.08", "title": "Гимнастичките с открита тренировка преди началото на Световното първенство"}
{"url": "https://www.actualno.com/chronicles/hudojnici-za-pryv-pyt-izlagat-svoite-kartini-v-luvyra-news_693598.html", "text": "  Лувърът (на френски: Le musée du Louvre) е най-големият национален музей на Франция и е най-посещаваният музей в света с 9,3 млн. посетители за 2013 г.     Сградата, която в миналото е била първо военно укрепление, а после кралска резиденция, е разположена в центъра на Париж, между река Сена и улица Риволи.\r\nЗа първи път е отворена като музей на 8 ноември 1793 г., по време на Френската революция. В музея, на площ от 60 600 квадратни метра, са разположени почти 35 000 предмети от праисторическата ера до 19 век.\r\nПървият замък на това място е издигнат от Филип II през 1190 като крепост, защитаваща Париж от набезите на викингите. Шарл V го превръща в кралска резиденция, но по времето на Франсоа I и Анри II е разрушен и отново издигнат. Основите на първоначалното укрепление днес могат да се видят под Залата на кариатидите.  Завършването на оставащата част от двореца е започнато през 1546 и е в ренесансов стил. По това време кралската резиденция се мести в Тюйлери. Голямата галерия е построена по времето на Анри IV и е с дължина над една миля, достигайки сто фута ширина. Анри IV слага начало на традицията в двореца да се канят именити художници и занаятчии, които да работят по долните етажи на сградата. Клод Перо (1665 – 1680) построява източното крило.\r\nПрез 1674 г. кралската резиденция се мести във Версай и в Лувъра се помещават Френската академия на науките и Кралската художествена академия.\r\nПри управлението на Наполеон III по двореца все още се достроява. Работата по ново крило на музея продължава до 1878 г.       Архитектурата на сградата е оценена като класическа в най-величествена и самоуверена форма. През 1699 г. в Лувъра е организиран първият Салон. С идването на Френската революция резиденцията е обявена за хранилище на изкуствата и науките, а от 1793 г. е централен музей на изкуствата. В следващите 70 години към Лувъра са добавени:\r\n1798 – 1815 – Музей Наполеон (заграбеното от Ватикана, Венеция и колониите)   1824 – Музей на съвременната скулптура   1827 – Музей на Шарл Х и Морски музей\r\n1849 – Музей на Асирия\r\n1850 – Мексикански, алжирски и етнографски музей   1852 – 70 – Музей на сузерените\r\n1863 – Музей на Наполеон III.\r\nДълго време управляван от френската държава, наскоро Лувърът получава права за самоуправление, за да може по-добре да се справи с растежа си.\r\nНай-значимата скорошна промяна във външния вид на музея е проектът „Grand Louvre“ на архитекта Йау Минг Пей, реализиран със сътрудничеството на тогавашния президент Франсоа Митеран. Отворено е северното крило на зданието, което дотогава се е ползвало за правителствени служби, а в центъра на двореца е поставена стъклената пирамида. Значително разширеният и реорганизиран музей е отворен отново за посещения през 1989 г.", "date": "2018.09.08", "title": "Художници за пръв път излагат своите картини в Лувъра"}
{"url": "https://www.actualno.com/sofia/jiteli-na-stolichnija-kv-ovcha-kupel-podgotvjat-jiva-veriga-zaradi-neobezopasenija-izkop-news_693872.html", "text": "        Протестиращите настояват строежът да бъде спрян след като вчера автомобил пропадна в голям изкоп без обезопасяване, съобщава \"Нова телевизия\".   Те заявяват, че ще протестират, докато строежът не бъде спрян окончателно. Някои от жителите на съседния блок са започнали да се евакуират. Експерти от Дирекция за държавен и строителен контрол (ДНСК) са издали предписание, според което строителните дейности не могат да продължат, докато не се направи постоянно укрепление.\r\nТакова ще бъде направено до седмица.  ", "date": "2018.09.08", "title": "Жители на столичния кв. \"Овча купел\" подготвят жива верига заради необезопасения изкоп"}
{"url": "https://www.actualno.com/celebrate/rojdestvo-na-presveta-bogorodica-news_693609.html", "text": "  Рождество Богородично е един от най-големите празници на Православната църква.     Божият промисъл подготвил постепенно появяването на св. Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка – Йоаким и Ана – се явила като благодатна почва, на която могла да поникне такава чудна издънка – пресвета Богородица.\r\nНа три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\".\r\nЙоаким произхождал от Давидовия род, а света Ана – от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните.  Всекидневна скръб помрачавала живота на тези добри хора: нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия.\r\nНа един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва.\r\nЙоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ.    По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо – да стане и той баща, както някога Авраам станал баща в дълбоки старини.\r\nВестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба.\r\nВеднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб.\r\n- Само аз, Господи – казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие!\r\nАна вложила цялата си душа в тая молитва.   И ето – ангел Господен застанал пред нея и й казал:\r\n- Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария.\r\nАна веднага дала обещание, че ако роди дете, ще го даде в служба на Бога.\r\nПреди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание.\r\nВ това време ангелът Господен се явил и на Йоаким в пустинята и му казал:\r\n- Бог чу твоята молитва. Жена ти Ана ще роди дъщеря, която ще бъде ваша обща радост. За да се увериш в моите думи, иди в Йерусалим. Там при златните врата ще намериш жена си, на която вече е възвестена тази радост.\r\nЩастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма.\r\nНа 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това – на 8 септември – пречистата Дева се родила на света.   Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога.\r\nВ това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини.\r\nВ тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи.\r\nЗа да посрещнат Йоаким и Ана, с пение излезли из храма свещеници, начело с първосвещеника.   Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи.\r\nМалката Мария била оставена, като другите девици, да живее при храма. Тъй се лишила тя от родителите си, предадена изцяло на Бога.\r\nПочинал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт.\r\nТака в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета.   На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество.\r\nА на празника Рождество Богородично се пее следната песен:\r\n\"Рождението ти, Богородице Дево, донесе радост на цялата вселена, защото из тебе изгря Слънцето на правдата – Христос, нашия Бог, Който развърза клетвата, даде благословение и, като унищожи смъртта, дари ни вечен живот.\" © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.09.08", "title": "Рождество на Пресвета Богородица"}
{"url": "https://www.actualno.com/vidin/vidin-se-vkluchi-v-iniciativata-sistemata-ni-ubiva-s-edna-protestirashta-majka-news_693805.html", "text": "  Майка на дете с увреждания във Видин се включи в националния протест под надслов \"Системата ни убива\".     Майките, обединени от инициативата, искат законови промени, с които да се гарантира достоен живот на децата им.   Мариана Павлова е човекът, който е решил да протестира във Видин. Тя ще протестира всеки ден от 10.00 до 11.00 часа пред бившия магазин \"Валентина\" в центъра на града, включвайки се в националното протестното движение \"Системата ни убива\":\r\n\"Един ден просто реших дали не мога и сама да изляза. Никога не ме е било срам от сина ми. Те не са виновни, че са се родили така. Виновна е системата, че не ни помага да ги поддържаме. Те имат нужда от рехабилитация, която аз не мога да си позволя с тази заплата. Взимат се 30.00 лева на час\".  Мариана Павлова ще протестира до 1-ви октомври. Събират се и подписи в подкрепа на каузата \"Системата ни убива\".   ", "date": "2018.09.08", "title": "Видин се включи в инициативата \"Системата ни убива\" с една протестираща майка"}
{"url": "https://www.actualno.com/asia/protestirashti-podpaliha-iranskoto-konsulstvo-v-basra-news_693814.html", "text": "        Протестите са израз на недоволството на иракчаните от от калпавите обществени услуги.   Хиляди демонстранти се събраха около сградата, докато стотици нахлуха в обекта и го подпалиха.\r\nБасра е сцена на масови протести от вторник. Демонстрантите палят правителствени сгради, както и представителства на политически партии и военни обекти. Така те дават израз на гнева си, предизвикан от това, че над 30 000 души бяха приети в болници, защото са употребили замърсена вода.  ", "date": "2018.09.08", "title": "Протестиращи подпалиха иранското консулство в Басра"}
{"url": "https://www.actualno.com/haskovo/v-haskovo-otbeljazvat-praznika-na-grada-news_693840.html", "text": "   Градът стана известен в света с изградената най-висока статуя на Света Богородица, която влезе в книгата на рекордите \"Гинес\" през 2004 година с  внушителните си размери - височина 32,8 метра, дължина на статуята 15 метра и тегло 80 тона. Отдаването на почит е засвидетелствано още през Възраждането, когато в 1837 г. е изградена с общи средства и труд на хората първата църква \"Света Богородица\" - станала люлка на първото училище и читалище в града.     По традиция празникът започва с тържествена литургия в църквата. После литийното шествие ще се отправи към Драматичния театър \"Иван Димов\", където ще има церемония по удостояването на почетни граждани на Хасково, предаде БНР.   През целия ден следва парад на ретроавтомобили, състезание по тенис на корт, откриване на нови музейни експозиции, изложби, детски театър, концерти на известни хасковски музиканти и певци и представление на Старозагорската опера. Тържествата ще завършат със \"100-те каба гайди\" и Валя Балканска.", "date": "2018.09.08", "title": "В Хасково отбелязват празника на града"}
{"url": "https://www.actualno.com/asia/osnovateljat-na-alibaba-izliza-v-pensija-news_693836.html", "text": "        Бившият учител по английски език смята да се посвети на преподаването, разкрива „Ню Йорк Таймс“. Това обаче, според Ма, не означава, че с пенсионирането идва и краят на неговата ера в компанията, а напротив – това е едно ново начало. Основателят и занапред ще остане в Съвета на директорите и ще продължи да следи изкъсо управлението.   Джак Ма основа компанията през 1999 година. Състоянието на бизнесмена се оценява на 40 млрд. долара. Това прави Ма най-богатият човек в Китай, допълват ТАСС и АФП. През 2013 година той напусна поста изпълнителен директор, но и до момента остава лицето на Alibaba. Очаква се, че Ма ще делегира всички правомощия на действащият генерален директор Даниел Жанг.", "date": "2018.09.08", "title": "Основателят на Alibaba излиза в пенсия"}
{"url": "https://www.actualno.com/sofia/dupka-pogylna-kola-v-stolichnija-kv-ovcha-kupel-snimki-news_693835.html", "text": "        Аварията е станала пред блок 412, в \"Овча купел 1\".\r\nКолата е паднала в изкопа, пълен с вода, рано в петък сутринта. Собственикът на колата е искал да тръгне с нея на работа, но автомобилът започнал да пропада. Той успял да излезе от колата и така не пропаднал с нея. Автомобилът е с газова уредба и има опасност от пожар.  \"Колата започна да се накланя, опитах се да запаля и да я изместя, но в един момент се отказах, защото нямаше как да се спаси, даже можеше и аз да пострадам\", обясни шофьорът .\r\nНа мястото беше изпратена аварийна група на \"Софийска вода\" и кран, който обаче местните не допуснаха близо до образувалото се свлачище. Причината за това е риск от допълнително пропадане на земна маса.\r\nЗаради строежа, жителите на района многократно са протестирали, защото до мястото няма и достъп на линейки.     \"За съжаление видно е, че не са спазени техническите изисквания и че за съжаление това е довело до събаряне на подпорна стена\", обясни , кмет на район \"Овча купел\".\r\nСтоличният кмет съобщи, че заповедта за спиране на строителството се издава от ДНСК заради допуснатото съществено отклонение от одобрените строителни книжа от фирмата \"С. А. Г. Груп\" ЕООД.\r\nНа място са извикани проектантът по част „Конструктивна“ и надзорната фирма на обекта, на които е разпоредено да представят техническо решение за укрепване и засипване на пропадналия изкоп.\r\nВ началото на годината две жени пострадаха при подобен инцидент в квартала, след като колата им пропадна в изкоп за метрото.   ", "date": "2018.09.08", "title": "Дупка \"погълна\" кола в столичния кв. \"Овча Купел\" (СНИМКИ)"}
{"url": "https://www.actualno.com/society/330-g-ot-izbuhvaneto-na-chiprovskoto-vystanie-i-50-g-ot-objavjavaneto-na-chiprovci-za-grad-news_693803.html", "text": "        През далечната 1688 г. чипровци се вдигат за освобождение на „великото царство България“. В по-голямата си част те са католици, а техните преки потомци повече от три столетия живеят в областта Банат – тогава в Хабсбургската империя, днес на територията на Румъния и Сърбия. Паметта за въстанието е важна както за банатските българи, така и за цялата ни нация.\r\nЧипровци възниква като рударско селище по време на Второто българско царство. Получените от българските царе привилегии са запазени от османската власт, която има сериозни приходи от града и неговото стопанство. В града съществува местен елит: фамилиите Парчевичи, Княжевичи, Пеячевичи, Соимировичи и др. Въпреки сигурните приходи от „бизнеса“ на българите, властите брутално нарушават дадените им права, събират българчета като „кръвен данък“, шири се голяма корупция. Това става и причина за избухването на въстанието. Идеята за него е\r\nжива, благодарение на духовните и интелектуални водачи, сред които се открояват Петър Богдан (1601-1674) и неговият по-млад събрат Петър Парчевич (1612-1674). Високо образовани, патриоти подготвят духовете за бъдещото освобождение.     Въстанието обхваща както католическите селища, така и православните в обширен район от Берковско, Пиротско, Ломско, Видинско. Водеща сили са четите на Георги Пеячевич, Богдан Маринов, Лука Андренин, братята Иван и Михаил Станиславови. Братята са от Никопол и са родственици на епископ Филип Станиславов, издателят на прочутата книга „Абагар“ (1651 г.). Според някои оценки в действията участват около 20 хиляди въоръжени българи. Създаден е укрепен лагер в местността Жеравица, а Георги Пеячявич залага на настъпателните действия. Превзета е Кутловица (днешна Монтана), заедно с австрийците българите разбиват войските на унгарския протестантски граф Имре Тьокьоли, съюзник на турците. За нещастие, скоро въстаналите българи остават сами. Причина за това са колебанията на австрийските генерали, както и политиката на Франция – именно през 1688 г. „кралят слънце“ Луи XIV напада След изтеглянето на австрийците въстаническата войска е разбита. Пада лагерът при Жеравица, а след около месец е превзет и Чипровци.\r\nКитният град е превърнат в пепелище. Репресиите засягат и онези граждани, които във времето на въстанието са извън Чипровци - търговци, майстори и др. Великият везир Мустафа Кюпрюлю издава заповед, в която нарежда на войската си да убива или отвлича в робство всеки гражданин, който срещнат. Немалка част от населението намира спасение на север от Дунав. С шестстотин бойци Георги Пеячевич охранява група от около две хиляди бежанци, други три хиляди, водени от Стефан Кнежевич, са под защитата на чета от Копиловци. Някои чипровски семейства, потомци на българи от Македония, се озовават в земите на днешна Албания. Жители на Чипровци и въстаналия район се преселват в близкото село Белимел, във Враца и Видин, в Ковачица, Дългошевци и Медковец (Ломско), Топли дол (Пиротско), Мало Малово (Софийско), Малка Желязна (Тетевенско), при българите католици в Пловдивско, чак до Златарица, Елена и Котел.\r\nЧипровското въстание е най-мащабната проява на революционните борби през ранното Българското възраждане. То е най-висш израз на българския дух, желание и воля за свобода и независимост. Защото, както е завещал не някой друг, а Петър Богдан: „защитата на честта, още повече тази на Родината, надминава всичко, защото животът и честта са равнопоставeни“.    ", "date": "2018.09.08", "title": "330 г. от избухването на Чипровското въстание и 50 г. от обявяването на Чипровци за град"}
{"url": "https://www.actualno.com/society/bchk-otbeljazva-s-obuchenija-i-demonstracii-svetovnija-den-na-pyrvata-pomosht-news_693804.html", "text": "   Събитието има за цел да акцентира върху приноса на доброволците, обучени по първа помощ, които спасяват човешкия живот, без да правят разлика между хората по пол, етническа принадлежност, раса, възраст, образование, съобщиха от БЧК.     На 8 септември 2018 г., под мотото „Първи действия при пътнотранспортни произшествия”, Българският Червен кръст за 18-и пореден път ще отбележи с обучения и демонстрации Световния ден на първата помощ.\r\nСтоличната организация на БЧК организира в Центъра за обучение по първа помощ (бул. „Дондуков” № 61), от 10 часа, безплатен опреснителен курс по Първа долекарска помощ за водачи на МПС. Доброволци на БМЧК-София, членове на Младежкия авариен екип ще демонстрират техники и умения в оказването на първа помощ.   В 12 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. На Централна автогара София, от 10 часа, доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие.  В парк ”Гео Милев”, от 10,30 до 12,00 часа, доброволци на БМЧК-София ще направят демонстрации по оказване на първа помощ за спасяване на пострадали и ще раздават информационни материали.\r\nТемата за злополуките на пътя е изключително актуална – всяка седмица в България загиват повече от 15 души, а над 150 са пострадалите с тежки травми, някои от които остават инвалиди за цял живот. Първата помощ е основно умение, което може да осигури ефективна и бърза интервенция при различни наранявания, да намали страданията и да подобри шансовете за оцеляване на пострадалия. Всеки един от нас малко или повече има потенциал да се обучи по първа помощ и да спасява човешки живот.", "date": "2018.09.08", "title": "БЧК отбелязва с обучения и демонстрации Световния ден на първата помощ"}
{"url": "https://www.actualno.com/america/nameriha-sledi-ot-gigantsko-cunami-v-aljaska-news_693837.html", "text": "   Екипът от изследователи отбелязва, че стихията е ударила крайбрежието на фьорда Таан на 17 октомври 2015 година. Тази местност обаче е слабо населена, затова не се е стигнало до жертви и сериозни щети, пише научното списание Scientific Reports.     Причината за цунамито е огромно свлачище, породено от топенето на ледника Тиндал. Учените смятат, че подобни стихии застрашават региони като Грендландия, Норвегия и Патагония.\r\nОткриването на следи от цунами е възможно благодарение на изучаването на останките от дървета, камъни и почва на брега на Аляска.\r\nСпоред учените масата на свлачище достига 180 милиона тона, а това цунами е четвъртото по големина в света през миналия век.  ", "date": "2018.09.08", "title": "Намериха следи от гигантско цунами в Аляска"}
{"url": "https://www.actualno.com/politics/deputatite-ot-gerb-ne-bili-syglasni-s-ministerskite-ostavki-news_693861.html", "text": "   Това заяви по Нова тв председателят на Народното събрание Цвета Караянчева.     Тя каза, че парламентарната група на ГЕРБ като цяло не е съгласна с оттеглянето на Николай Нанков, Валентин Радев и Ивайло Московски, но всичко зависи от решенията на Коалиционния съвет.   „Как може един министър да знае какво се случва на всички нива в администрацията? Има много хора, които трябва да отговарят за отделните проблеми. На парламентарния контрол в петък Нанков отговори на 16 въпроса и дори депутатите от опозицията му ръкопляскаха, защото е изключително компетентен”, коментира Караянчева.\r\nТя допълни, че следващата седмица в пленарна зала ще бъде обсъден законопроектът за задължителното поставяне на колани в автобусите. Идеята обаче срещала сериозна съпротива.  Председателят на НС коментира и напрежението в управляващата коалиция. Караянчева изрази надежда, че партньорите ще спрат да си комуникират чрез медиите. И каза, че очаква ГЕРБ да изкара пълен мандат и да изпълни поетите чрез предизборната програма ангажименти поне на 90%.   ", "date": "2018.09.08", "title": "Депутатите от ГЕРБ не били съгласни с министерските оставки"}
{"url": "https://www.actualno.com/crime/prokuraturata-shte-poiska-postojanen-arest-za-minu-stajkov-news_693846.html", "text": "        Един от тях е собственикът на \"Винпром Карбонат\" Миню Стайков. С акция в това предприятие започна разплитането на престъпната група, стана ясно вчера на брифинг на Специализираната прокуратура, ДАНС и МВР. Другите двама са Иван Димитров, син на кмета на Карнобат и собственик на имота, където е разположен заводът, и Белун Хазърбасанов, шурей на Миню Стайков. Синът му - Стайко Стайков, е издирван с европейска заповед за арест.   Делото по мерките за неотклонение ще бъде насрочено по-късно през деня.", "date": "2018.09.08", "title": "Прокуратурата ще поиска постоянен арест за Миню Стайков"}
{"url": "https://www.actualno.com/smolyan/kmetyt-na-nedelino-kryshtava-novijat-gradski-park-na-akad-nikolaj-kaufman-news_693856.html", "text": "         На тържеството присъстваха десетки негови колеги от региона, генералният консул на Република Турция, депутатите д-р Даниела Дариткова, Дора Янкова, Хайри Садъков, областният управител на Смолян Недялко Славов.\r\nПричината за почитта, която смятат да отдадат на изтъкнатия фолклорист и композитор е, че на него дължат откритието на уникалната песенна традиция в района. „Още в далечната 1954 г. акад. Кауфман открива за музикалния свят неделинската песен и определя Неделино като малък остров с чуден знаменит старинен двуглас“, каза градоначалникът.\r\nТой заяви, че фестивалът на Неделинския двуглас е един от най-красивите празници в Неделино, на неговите жители, на любителите и ценителите на българската народна музика, на българския народен танц, на българските традиции.  През трите фестивални дни ще вземат участие творчески състави и самодейци от всички фолклорни области на България и ще представят красотата и многообразието на народното пеене. Гостуващи състави има от Румъния, Гърция, Турция, Македония. Кехайов каза, че Неделинският двуглас е явление, което в годините достигна до живо човешко съкровище на България, до представителния списък на ЮНЕСКО, до много национални изяви на сцена и стана дисциплина в Музикалната академия на гр. Пловдив.    Той направи и кратък отчет на свършената от него работа в трите години, откак е избран.   Отбеляза, че първо с най-голямо внимание като кмет се е заинтересувал от децата. Направил е четири детски модерни детски площадки в различни квартали на града.\r\n„Инфраструктурата се нуждаеше от реновиране, а на места липсваше. С много усилия успяхме да осигурим средства, с които изградихме и ремонтирахме много улици в общинския център и пътища в останалите населени места. Горд и щастлив съм, че точно аз като кмет на община Неделино реализирах една дългогодишна мечта на хората от цялата община - изграждането на пътя Крайна - Долен. Това не е просто път, а перспектива за бъдещото развитие на община Неделино. След откриването на пътя нашите очаквания са за по-добро развитие на региона, достъп до по-качествено здравеопазване, образование, култура, туризъм“, подчерта градоначалникът.\r\nТой спомена за построените два моста – единият в центъра на града, а другият над река Тикленска. За подмененото улично осветление с ново, енергоспестяващо.\r\nПрез есента в Неделино ще започне изграждане на филиал за спешна медицинска помощ заедно със здравното министерство. Предстои да се изгради още един нов мост, да се асфалтират улици в Неделино и черни пътища в населени места, нова спортна и детска площадка. Предвидени са много корекции на пътища и дерета.      „Ще продължим да градим за хората, за да живеем в разбирателство, мир и любов“, обобщи Боян Кехайов.\r\n„Ние трябва да пазим българските традиции, но трябва и да градим България, защото построеното остава. Трябва да развиваме България, но и да оставим на идните поколения това, което са ни завещали нашите предци“, заяви депутатът д-р Даниела Дариткова.\r\nОбластният управител Недялко Славов каза, че събития от подобен характер се провеждат най-добре в Родопите, защото тук гайдата звучи най-силно, а Родопа планина исторически е преодолявала много трудни изпитания, успявайки да съхрани българщината.\r\nТой посочи, че правителството на България ще продължи да подкрепя полезните инициативи във всяко населено място от Родопите. „Ще подкрепяме всеки един проект, който добавя по-добро качество на живот, който прави по-добри условията за бизнес, по-добро образование и здравеопазване. Неслучайно всичко това, което кметът изброи като постижения, освен огромните усилия на общината, се е случило и с помощта на държавата“, каза Славов.", "date": "2018.09.08", "title": "Кметът на Неделино кръщава новият градски парк на акад. Николай Кауфман"}
{"url": "https://www.actualno.com/music/eminem-nadmina-abba-i-led-zeppelin-v-klasaciite-vyv-velikobritanija-news_693817.html", "text": "        Това е деветият поред издаден албум на рапъра от САЩ, който заковава първото място, съобщи британската Official Charts Company.   „Това означава ли, че ще започна да се наричам сър Eminem?“, попита 45-годишният рапър, чието истинско име Маршал Мадърс III.\r\nЗасега рапърът от Детройт ще трябва да почака за почетната титла, която се дава само от кралица Елизабет II.  Eminem споделяше досега първото място за осем издадени поред албума, заели първо място в класациите, с шведския поп квартет AББА и с „динозаврите“ от Led Zeppelin.   Британските рокаджии постигнаха забележителния резултат през 1979 г., а AББА се изравни с тяхното постижение през 1982 г.. Eminem достигна за осми пореден път №1 през декември миналата година.\r\nПоследният му албум беше остро критикуван от критиците и пренебрегван от някои фенове, въпреки че все пак оглави британските класации.    Eminem хвана музикалния свят неподготвен с изненадващото пускане на \"Kamikaze\", неговия десети солов албум, произведен по-малко от девет месеца след предишния му успех.   ", "date": "2018.09.08", "title": "Eminem надмина ABBA и Led Zeppelin в класациите във Великобритания"}
{"url": "https://www.actualno.com/europe/arhitekt-predstavi-v-geuna-proekt-za-most-kojto-shte-zameni-srutilija-se-news_693811.html", "text": "        „Този мост трябва да издържи 1000 години и трябва да бъде направен от стомана“, каза пиано пред репортери в Генуа, където се е родил преди 80 години. Неговият проект ще изглежда в известна степен като лодка, ще бъде по-изящен и ще бъде бял \"със своята яркост\", каза Пиано.   Въпреки че архитектът каза, че е важно да не се бърза с новия мост, регионалният лидер Джовани Тоти настоя, че конструкцията ще бъде готова до есента на 2019 г. \"най-късно през ноември\".\r\nРаботата по разрушаването на оставащите части на моста ще започне този месец, а работата ще изисква и разрушаване на някои жилищни сгради, намиращи се под него.  Кметът на Генуа Марко Бучи заяви, че ще има международен конкурс, който да вземе решение за \"много красивия квартал\", който ще бъде построен под новия мост.   \"Искаме да превърнем тази трагедия във възможност за Генуа, в крайна сметка ще имаме по-красив град, отколкото преди\", каза Бучи.\r\n\"Генуа от години прави големи неща, не разбирам защо да не можем да продължим да правим това\".    Подробности за окончателния план за моста, включително неговия точен дизайн и кой ще го построи, все още предстои да бъдат решени.", "date": "2018.09.08", "title": "Архитект представи в Геуна проект за мост, който ще замени срутилия се"}
{"url": "https://www.actualno.com/music/eltyn-djon-slaga-kraj-na-muzikalnata-si-kariera-s-proshtalno-turne-news_693886.html", "text": "        Първият от планираните 300 концерта ще се състои днес в Алънтаун, щата Пенсилвания. 70-годишният музикален колос вече обяви, че макар да спира с концертната си дейност след турнето, той ще продължи да пише музика. Певецът заяви, че решението му е продиктувано от желанието му да прекарва повече време със семейството си. Елтън Джон е омъжен за Дейвид Фърниш, с когото имат две деца – Закари на 7 и Илайджа на 4.   През кариерата си сър Елтън Джон има над 4000 концерта в повече от 80 страни по света, 31 платинени и 38 златни албума. Сингълът му „Свещ на вятъра” от 1997 г. – написан по повод трагичната смърт на близката му приятелка лейди Даяна е най-продаваният в цялата история на музикалната индустрия.", "date": "2018.09.08", "title": "Елтън Джон слага край на музикалната си кариера с прощално турне"}
{"url": "https://www.actualno.com/society/novinite-naj-vajnoto-za-denja-8-septemvri-news_693903.html", "text": "          Екипът на ви представя най-важното от деня в традиционния вечерен бюлетин.    Специализираният наказателен съд остави в ареста собственика на \"Винпром Карбонат\" Миню Стайков, родственика му Белун Хазърбасанов и собственика на имота, където е бил разположен заводът за цигари без бандерол - Иван Димитров, съобщи БНР. Руският президент Владимир Путин и турският му колега Реджеп Тайип Ердоган в петък открито изразиха различните си мнения за \"прекратяване на огъня\" в провинция Идлиб в Сирия.     Бившият американски президент Барак Обама атакува неприкрито Републиканската партия за причиняваща разкол политика и спада на присъствието ѝ в глобалното лидерство. Броят на загиналите при катастрофи е най-голям през август и септември, в петъците, а най-рисковите часове са между 18 и 20 ч. Това сочат данните на Националния статистически институт за 2017 г.    Оставките на министрите на вътрешните работи, регионалното развитие и транспорта, подадени след жестоката катастрофа край Своге, няма да решат проблемите, но са морален акт на поемане на политическа отговорност. Това заяви по Нова тв председателят на Народното събрание Цвета Караянчева. Пазарът на недвижими имоти може да предизвика следващата криза в Европа. Това заяви експертът на Европейската централна банка Даниеле Нои в интервю за Латвийската информационна агенция. ", "date": "2018.09.08", "title": "Новините: Най-важното за деня, 8 септември"}
{"url": "https://www.actualno.com/asia/zemetresenie-ot-59-po-rihter-razlulja-kitaj-news_693852.html", "text": "        Трусът е засечен в 05:21 (българско време). Епицентърът е на 11 километра дълбочина.   Сеизмолозите са регистрирали над 3 силни вторични труса. Няма информация за разрушения и жертви.", "date": "2018.09.08", "title": "Земетресение от 5,9 по Рихтер разлюля Китай"}
{"url": "https://www.actualno.com/asia/4-dushi-zaginaha-pri-avtobusna-katastrofa-v-turcija-news_693839.html", "text": "        По информация на местните медицински служби автобусът е пътувал от Истанбул за Адъяман, Югоизточна Турция.   Пострадалите са настанени в няколко болници. Все още не се знае причината за катастрофата.", "date": "2018.09.08", "title": "4 души загинаха при автобусна катастрофа в Турция"}
{"url": "https://www.actualno.com/crime/obyrnat-tir-blokira-trafika-kym-varna-po-magistrala-hemus-news_693858.html", "text": "        Обходният маршрут, който могат да използват шофьорите, е при етапната връзка Каспичан по пътя Нови Пазар-с. Ветрино-Девня, уточняват от агенцията.   Движението се регулира от пътната полиция.\r\nНяма пострадали при инцидента, съобщи МВР Шумен.  ТИР се е обърнал на автомагистралата, уточняват от полицията.  Инцидентът е станала на км 355+700 на автомагистрала „Хемус“ в посока Варна, на около километър край бензиностанцията преди Нови пазар. Към мястото на произшествието са насочени екипи на полицията и пожарната.   След пристигане пътните полицаи установили, че водач на товарен автомобил „Ивеко\" с варненска регистрация се преобърнал върху пътното платно, като част от каросерията била в насрещната лента за движение.\r\nШофьорът е на 54 години от Аксаково. Той не е пострадал, тестът му за алкохол е бил отрицателен.    ", "date": "2018.09.08", "title": "Обърнат тир блокира трафика към Варна по магистрала \"Хемус\""}
{"url": "https://www.actualno.com/football/vsichko-koeto-trjabva-da-znaete-za-novija-turnir-ligata-na-naciite-news_693844.html", "text": "  В последните няколко години от УЕФА се заеха със задачата да направят футбола още по-привлекателен за аудиторията или поне що се отнася до националните отбори. Още преди 4 години, през 2014 година, футболната централа обяви своята идея за създаване на нов турнир, наречен на Европа. Стартът му вече бе даден, а за българския национален отбор той бе мечтан. България победи Словения с 2:0 и в неделя приема Норвегия на Националния стадион \"Васил Левски\" в търсене на втора победа.     Идеята на турнира е да замести безсмислените контролни срещи на националните гарнитури извън официалните мачове и по този начин да се повиши конкуренцията между отборите. Другата му главна цел е, че ще носи класиране на Европейското първенство през 2020 година. А това няма да е никак лесна задача, тъй като цели 55 тима са разпределени на четири Лиги спрямо коефициента на националния отбор. В края на всяка Лига на нациите ще има изпадащи и влизащи от по-долната дивизия.   Лигите носят условните имена Лига А, Лига В, Лига С и Лига D. Последните четири отбора от всяка дивизия изпадат, заменени от първите четири, идващи отдолу. Всяка Лига е разпределена на четири групи. Лига А и Лига В са с по 12 страни - четири групи по три отбора. Лига С са с 15 отбора , а в най-нископоставената лига D са с по 16 отбора. Отборите във всички групи играят по познатата схема за разменено гостуване, като победителят на всяка група от всяка лига след това ще премине в следващия етап на турнира – плейофите. Отборите, които оглавят четирите групи в най-силната лига A ще изиграят един финален турнир – „Финална четворка”. Той ще се проведе през юни 2019 година и ще стане ясен големият победител в първото издание на Лигата на нациите. Каква точно е схемата за плейофите в Лигата на нациите и какво трябва да направи България, за да се класира на Европейското след 2 години - .  ", "date": "2018.09.08", "title": "Всичко, което трябва да знаете за новия турнир Лигата на нациите"}
{"url": "https://www.actualno.com/politics/patriotite-njamame-pretencii-za-ministerski-kresla-news_693849.html", "text": "   Това каза вицепремиерът и лидер на ВМРО пред bTV във връзка с трите министерски оставки на Валентин Радев, Ивайло Московски и Николай Нанков.     Вицепремиерът обърна внимание, че окончателно решение за министрите си е на министър-председателя.   \"Крамолите се появяват, когато няма редовни заседания на коалиционния съвет“, каза той и отчете, че на Съвета миналият понеделник диалогът е бил конструктивен.\r\n\"Не искам да изразявам лична позиция. Ние трябва да отидем с позиция на „Обединени патриоти“. Моята лична позиция може да доведе до недоразумение. Когато се стига до оставки, трябва да има ясни причини за тях\", заяви още вицепремиерът.  Той не се чувствал обиден, че смените не са съгласувани с коалиционните партньори.   \"Валери Симеонов се базира на чл.6 от коалиционния договор между Обединени патриоти и ГЕРБ. Там пише, че смените с нови хора се обсъждат в Коалиционния съвет. Аз не смятам така, но това не ме накара да излизам по медиите и да давам излишен шум в системата\", добави вицепремиерът.\r\nТой поясни, че тъй като и тримата министри са от квотата на ГЕРБ, право на министър-председателя като лидер на най-голямата партия в коалицията, е да прави кадрови промени. По думите му оттук нататък е въпрос на дебат в голямата коалиция.    Каракачанов напомни и българската поговорка „Три пъти мери, един път режи“.   На въпрос дали според него ще има предсрочни избори военният министър отговори:\r\n\"Предсрочни избори не виждам да има. Няма как да има. Чухте и президента какво каза, все пак той е издигнат и избран от гласоподавателите на БСП. Той се опита да вкара малко разум. Няма смисъл да има предсрочни избори.\"", "date": "2018.09.08", "title": "Патриотите: Нямаме претенции за министерски кресла"}
{"url": "https://www.actualno.com/asia/ruski-spytnik-se-opital-da-shpionira-frenski-voenen-satelit-news_693813.html", "text": "        Към сателита Athena-Fidus, използван съвместно с Италия, подходил „твърде близо“ руският спътник „ЛучОлимп“, известен с големите си напреднали възможности за „чуване“, каза Парли.\r\n\"Той беше толкова близо, че можехме да си представим, че се опитва да прихване нашите комуникации\", каза тя в Националния център за космически изследвания на Франция (CNES) в Тулуза, Южна Франция.\r\n\"Опитът да подслушвате съседите си е не само неприятелски. Това е шпионаж.\"     Парли каза, че служителите са взели \"подходящите мерки\" и са продължили да наблюдават сателита, след като се оттеглил, и са наблюдавали маневрирането му и в близост до други цели.\r\nМиналия месец Вашингтон обвини Москва, че разработва антисателитни оръжия и беше споменато \"много необичайното поведение\" на \"космически обект\", използван от Русия през октомври миналата година.\r\nСАЩ отхвърлиха предложеният от Русия и Китай договор договор за избягване на надпревара във въоръжаването в космоса., наричайки го „кух и лицемерен\".    \"Наясно сме, че други големи играчи в космоса разгръщат заинтригуващи обекти в орбита, експериментират с потенциални офанзивни способности, извършват маневри, които не оставят съмнение по отношение на агресивното им намерение\", каза Парли.   Френският президент се ангажира да разработи \"стратегия за космическа защита\" за Франция и Парли заяви, че експертите изготвят препоръки, които тя възнамерява да предаде до края на годината.\r\n\"Ние сме изложени на риск, нашите комуникации, нашите военни маневри и ежедневните ни операции са изложени на риск, ако не реагираме\", каза Парли.\r\nТя отбеляза призива на президента Доналд Тръм миналия месец за създаване на нова \"Космическа сила\", за да утвърди доминирането на САЩ в орбита и да защити от уязвимости своите системи, базирани на сателити.\r\n„Чух някои хора да се присмиват“ на плана на Тръмп, каза Парли, „но аз не съм сред тях“. „Знаем, че Космосът ще се милитаризира. Ние няма просто да седим и да гледаме.“   ", "date": "2018.09.08", "title": "Руски спътник се опитал да шпионира френски военен сателит"}
