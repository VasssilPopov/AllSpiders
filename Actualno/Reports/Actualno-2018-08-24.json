{"url": "https://www.actualno.com/society/novinite-naj-vajnoto-za-denja-24-avgust-news_691614.html", "text": "  Редакционният екип на ви представя най-важните новини за изминалия ден, 24 август.      Общинският съвет в Царево одобри предложението на кмета Георги Лапчев за изработване на план за застрояване на част от местността Силистар. Става дума за парцел от 22 169 кв. м. Лапчев предлага да се направи подробен устройствен план за поземлен имот на дружеството \"Ню Билдинг Естейтс\" ЕООД, който да му позволи да го застрои с вилни сгради. според информация на сайта \"Биволъ\".   Премиерът Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет - Царево по казуса „Силистар“. Борисов възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево.      Българският клон на кипърската застрахователна компания \"Олимпик” не е правил вноски върху застрахователните полици в България в гаранционния фонд в Кипър. Това заяви в интервю за БНР Акис Папахристодулу, генерален мениджър на Кипърския фонд за автомобилно застраховане (бел. ред. - Кипърския гаранционен фонд). Двуместен самолет е паднал на летище Балчик, един човек е загинал, съобщават от Министерството на транспорта, информационните технологии и съобщенията.     Пореден чудесен пример за състоянието на републиканската пътна мрежа даде Институтът за пътна безопасност (ИПБ). Става въпрос за път II-16, който минава през Искърското дефиле и е дълъг малко над 81 километра. От ИПБ напомнят, че освен за хората в района, този път е много важна алтернатива за движение между София и Видин, когато Е-79 е в ремонт или поради други причини по направлението А-2, I-1 не може да се преминава (направлението София-Ботевград-Мездра-Враца). Драматично отслабена, Ислямска държава е изправена пред тотално поражение в единствения по рода си \"халифат\", но експерти твърдят, че е почти невъзможно да се разбере колко членове все още има. Централната избирателна комисия публикува официална покана на своя сайт за определяне на прогнозна цена за производство, закупуване, наемане - дългосрочно или краткосрочно (еднократно) и доставка в страната на не по-малко от 12 500 специализирани устройства за машинно гласуване. Прогнозната стойност на поръчката е до 12 500 лева. Срокът за изпълнение на договора е не повече от 2 месеца, считано от датата на подписването на договора. В края на месец октомври 2018 година в Полша предстоят местни избори. Един от кандидатите за кмет на Варшава е Патрик Яки, който в момента е зам.-министър на правосъдието. Издигнат е от управляващата партия Право и справедливост. Един от основните акценти в предизборната кампания на г-н Яки е строителството на две нови метролинии. За да защити каузата си Патрик Яки посочи за добър пример за бързо и евтино строителство София. Скот Морисън е новият австралийски премиер, след като Малкълм Търнбул беше принуден да напусне, съобщи BBC.  Испанското правителство прие постановление, което позволява ексхумирането останките на Франциско Франко от неговия мавзолей. Това решение раздели испанците и отвори доста стари рани. Българското население живее в пренаселени домакинства при положение, че 1 220 416 жилища са необитаеми – това сочат данни на регионалното министерство относно жилищната ситуация в страната. През 2011 г. населението на страната ни е било 7 327 224 души, живеещи в 3 3887 149 жилища, сочат данните на НСИ. Празните жилища в градовете са 25,45%, а тези в селата – 42,96%, като това се дължи главно на обезлюдяването.", "date": "2018.08.24", "title": "Новините: Най-важното за деня, 24 август"}
{"url": "https://www.actualno.com/america/avstralija-ima-nov-ministyr-predsedatel-news_691619.html", "text": "  Скот Морисън е новият австралийски премиер, след като Малкълм Търнбул беше принуден да напусне, съобщи BBC.     Търнбул беше притиснат от лошото гласуване или както той го определя „бунта” на консервативните депутати.   Морис спечели вътрешното гласуване с 45 на 40 гласа срещу министъра на вътрешните работи Петер Дутон, който беше най-голяма заплаха за бившия министър -председател.   Търнбул е четвъртият премиер на Австралия за десетилетие, който е свален от колегите си.   „Беше голяма привилегия да бъда лидер на тази велика нация. Обичам Австралия. Обичам Австралийците”, каза той в петък след гласуването.", "date": "2018.08.24", "title": "Австралия има нов министър-председател "}
{"url": "https://www.actualno.com/curious/dneven-horoskop-za-25-avgust-news_691450.html", "text": "        През този ден се захванете с всичко, което ви попадне пред очите, само не се оставяйте на мислите си и не потъвайте в тях. Не се колебайте да се обадите на приятел, ако имате нужда. През този ден не тръгвайте да правите всичко сами.  Денят не е достатъчно подходящ, за да се правите на герои. Опитайте да се включите в общите дейности, а вашите собствени могат и да поизчакат.   Днес не търсете нови възможности преди да сте изчерпили съществуващите. Не че е невъзможно да до направите, но е много вероятно да ви обвинят в ненаситност. Лошото е, че ще са абсолютно прави.     Днес се пазете от манипулации. Освен това избягвайте спонтанните и изненадващи решения. Не за друго, а защото е много вероятно те да са изненадващи за самите вас. Внимателно премисляйте възможностите и се опитвайте да предвидите последиците. Днес играйте на сигурно, тъй като вашите сетива няма да са толкова изострени. Не става въпрос за взимането на важни решения, тогава сами ще трябва да поемете отговорността за тях. Днес бъдете по-подозрителни. Замислете се дали хората, които са около вас и демонстрират прекалена загриженост към вас, наистина ви желаят доброто или просто се опитват да се възползват от вас.      Тази събота не разчитайте на късмета си. За нещата, които искате да постигнете в този ден ще трябва да разчитате на собствените си сили. Пазете от грешки, точно сега нямате право да повтаряте стари такива. През днешния ден е възможно някакъв незначителен проблем или недоволство ще е в състояние да наруши, както душевното си, така и физическото си здраве. Нека мисълта за вас самите бъде водеща.    Някой се опитва да влезе в живота ви, а вие бягате като дявол от тамян. Нито сте такъв. Дайте си повече вяра за това, че имате право на щастие. През този ден не позволявайте на никого да помрачи настроението ви. Колкото и някой да се опитва да го развали няма да успее. Много вероятно е вие да предадете доброто си настроение на другите.    През този ден се опитайте се да не отменяте срещи в последния момент. Причината няма да си заслужава, а освен че ще разочаровате човека, ще се влоши и мнението му за вас. Това е ден, в който трябва да сте наясно със себе си и със желанията си. Помислете добре дали хрумванията ви не са просто прищевки.", "date": "2018.08.24", "title": "Дневен хороскоп за 25 август"}
{"url": "https://www.actualno.com/america/boltyn-ako-rusija-ne-se-promeni-sankciite-ostavat-news_691611.html", "text": "  Американският съветник по национална сигурност Джон Болтън заяви в петък, че санкциите на Вашингтон върху Русия ще останат, докато Москва не промени поведението си, предава \"Ройтерс\", цитирани от \"Фокус\".     Вашингтон наложи икономически санкции върху Русия заради предполагаемата намеса в президентските избори в САЩ през 2016 година. Москва отхвърля обвиненията.   „Санкциите остават в сила и ще останат, докато не се види нужната промяна в руското поведение“, заяви Болтън по време на пресконференция в Киев.\r\nСъветникът, който по-рано в петък проведе разговори с президента на Украйна Петро Порошенко, добави и че Киев е постигнал прогрес в усилията си да се присъедини към НАТО, но все още има работа за вършене.  „Много зависи от това Украйна да изпълни нужните изисквания, за да премине всички военни и политически тестове нужни, за да бъде членка на НАТО“, заяви Болтън.   „Бих казал, че има прогрес, но все още има какво да бъде постигнато“, добави съветникът по национална сигурност.", "date": "2018.08.24", "title": "Болтън: Ако Русия не се промени, санкциите остават"}
{"url": "https://www.actualno.com/business/bylgarskijat-klon-na-olimpik-ne-se-e-osigurjaval-sreshtu-falit-v-kipyr-news_691593.html", "text": "   . Това заяви в интервю за БНР Акис Папахристодулу, генерален мениджър на Кипърския фонд за автомобилно застраховане (бел. ред. - ).     Става въпрос за тези пари, които се внасят в България в т.нар. \"Обезпечителен фонд\". От него се изплащат обезщетения в случай на фалит. Припомняме, че вече стана ясно, че в Обезпечителния фонд в България \"Олимпик\" е внесла 2 млн. лева, но какво ще стане с тях тепърва ще се решава. Финансовият министър Владислав Горанов дори изказа предположение, че тези пари могат да отидат в масата на несъстоятелността на компанията в Кипър, т.е. с тях да се плаща на кредитори, които търсят обезщетения не по \"Гражданска отговорност\".   \"Ние получаваме вноски само от автомобили, застраховани в Кипър, автомобили с кипърски номера. \", подчерта генералният мениджър на фонда.\r\nНа изричен въпрос дали българският клон на \"Олимпик\", като част от  регистрираната в Кипър компания, е привеждал вноски за сключените от  него застраховки в кипърския гаранционен фонд, Папахристодулу  отговори: \"Аз ви казвам - българският клон не е плащал вноски в  кипърския гаранционен фонд. Това е ясно”.  \"Фондът има задължение само да компенсира потърпевшите при пътни  злополуки, но няма задължения относно възстановяването на суми по  прекратените застрахователни полици\", уточни мениджърът на Кипърския фонд за автомобилно застраховане, визирайки изплащане на обезщетения по \"Гражданска отговорност\" само при случаи на катастрофи.   Кипърският гаранционен фонд  се финансира с 5% такса върху застрахователните премии за автомобилна застраховка и негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър.", "date": "2018.08.24", "title": "Българският клон на \"Олимпик\" не се е \"осигурявал\" срещу фалит в Кипър"}
{"url": "https://www.actualno.com/society/dyrjavata-e-dala-s-nad-30-po-malko-pari-na-voenno-patriotichni-syuzi-tazi-godina-news_691598.html", "text": "   е дало Министерството на отбраната (МО) на военно-патриотични съюзи през 2018 година. Това става ясно от съответния план на МО и е потвърдено от военния министър Красимир Каракачанов в писмен отговор на зададен му въпрос от парламентарния контрол. От същия отговор става ясно, че през миналата година са дадени повече пари – .     Справка в показва, че държавата е дала на Съюза на ветераните от войните на България за изработване на \"традиционен военно-патриотичен календар\", но за изготвяне на авиационен календар са отишли едва . За изработка на възпоменателен знак \"25 години от края на мисията на Българската армия под егидата на ООН в Камбоджа\" са дадени , усвоени от СБНСК \"4-ти май\" - бивши сини каски.    са платени за възстановка на Дравската отбранителна операция – от Сдружение \"Клуб за исторически въстановки братя по оръжие\". За сравнение въстановката на Дойранската операция е струвала .\r\nЗа разработване на том четвърти от „История на Сухопътните войски на България“ данъкоплатците плащат на Асоциация на Сухопътните войски на България, а за изработване на електронни издания от литературен конкурс за съвременен военен разказ „Новият Йовков“ и военен конкурс за поезия \"Димчо Дебелянов“ - 2000 лева, които са платени на Сдружение на жените военнослужещи.  Парите за военно-патриотични съюзи се дават по следните критерии - обществена значимост на дейността, ефективност и устойчивост на резултатите, ефективност на разходите. По отношение на ефективността и устойчивостта на резултатите от съответните дейности, Каракачанов казва, че това означава \" \".   ", "date": "2018.08.24", "title": "Държавата е дала с над 30% по-малко пари на военно-патриотични съюзи тази година"}
{"url": "https://www.actualno.com/politics/rumen-radev-shte-se-vkluchi-v-chestvaneto-na-141-godini-ot-shipchenskata-epopeja-news_691622.html", "text": "  На 25 август държавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г.     Президентът ще се включи в туристическия поход, който в 11.45 часа ще достигне до връх Шипка.   В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва.\r\nДържавният глава ще произнесе слово и ще положи венец пред Паметника на свободата.  От 13.00 часа ще се състои възстановка на шипченските боеве.   В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.", "date": "2018.08.24", "title": "Румен Радев ще се включи в честването на 141 години от Шипченската епопея"}
{"url": "https://www.actualno.com/america/djon-makkejn-e-vzel-reshenie-da-prekrati-lechenieto-si-news_691625.html", "text": "  Американският сенатор и ветеран Джон Маккейн, който се бори с рака от миналата година е решил да прекрати лечението си, съобщи неговото семейство.     „Прогресът на заболяването и напредналата възраст си казват своето. Със своята обичайна сила на духа той сега реши да прекрати медицинската терапия”, заяви неговото семейство, предаде БГНЕС.   Маккейн ще навърши 82 години през следващата седмица. Той е титан в Сената със своите повече от 3 десетилетия в горната камара на Конгреса. Освен това той е и ветеран, който е прекарал няколко години като военнопленник във Виетнам.\r\nМиналата година Маккейн беше диагностициран с глиобластома, който е същата агресивна форма на рак на мозъка, която отне живота и на друг гигант в американската политика – Тед Кенеди през 2009 г.  ", "date": "2018.08.24", "title": "Джон Маккейн е взел решение да прекрати лечението си"}
{"url": "https://www.actualno.com/europe/rusija-kym-sasht-velikobritanija-i-francija-stiga-manipulacii-news_691626.html", "text": "  Русия призовава Съединените щати, Великобритания и Франция да спрат да манипулират химическия въпрос, за да окажат натиск върху Дамаск и неговите съюзници. Това се посочва в изявление, издадено в петък от руското външно министерство.     Министерството обръща внимание на изявлението на \"трите\" постоянни западни членове на Съвета за сигурност на ООН по повод петата годишнина от трагедията на използване на зарин в източна Гута. \"Жалко е, че Вашингтон, Лондон и Париж се възползва от тъжна дата за сирийския народ и международната общност, в интерес на техния разрушителен курс целящ дискредитирането на президента на Сирия\", отбелязват от министерството, цитирано от БГНЕС.   В сряда Съединените американски щати, Франция и Великобритания за пореден път обвиниха властите в Сирия в извършването на нападения с химическо оръжие и заявиха готовност за ответни действия при нов инцидент от подобен характер.\r\n„На годишнината от ужасяващото нападение със зарин в [източна] Гута, САЩ, Великобритания и Франция отново осъждат използването на химически оръжия от режима на Асад… Нашата позиция относно използването на химическо оръжие от режима на Асад остава непроменена. Както вече демонстрирахме, ние ще отвърнем подобаващо на всяка бъдеща употреба на химическо оръжие от режима на Асад“, се казва в заявление, разпространено от постоянното представителство на Съединените щати в ООН.  „Призоваваме хората, които се преструват, че се интересуват от интересите на сирийския народ да спрат с разрушителният си курс с манипулирането на химическата тема, с цел да се окаже натиск върху Дамаск и нейните съюзници”, казват още от дипломацията на Русия.   ", "date": "2018.08.24", "title": "Русия към САЩ, Великобритания и Франция: Стига манипулации"}
{"url": "https://www.actualno.com/society/dvumesten-samolet-padna-na-letishte-balchik-ima-zaginal-news_691633.html", "text": "  Двуместен самолет е паднал на летище Балчик, един човек е загинал, съобщават от Министерството на транспорта, информационните технологии и съобщенията.     В 17:45 часа двуместният самолет „Cirrus” SR22 излита от летище Лесново. Летял е в неконтролирано въздушно пространство на височина 3100 метра, след което преминава през въздушното пространство на летище Варна и в 18:54 часа е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане. При кацането се удря силно в пистата, преобръща се и се запалва.   Пилотът е загинал на място. Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента.", "date": "2018.08.24", "title": "Двуместен самолет падна на летище Балчик, има загинал"}
{"url": "https://www.actualno.com/smolyan/povishena-e-opasnostta-ot-padashti-kamyni-okolo-smoljan-news_691616.html", "text": "  Сухи и нормално проходими са пътищата в област Смолян, съобщи за „Фокус“ дежурният в Областно пътно управление – Смолян. Времето е слънчево и ясно. През деня на се получавани сигнали за инциденти по пътищата в областта. Заради пресечения релеф на региона е повишена опасността от падащи камъни по всички направления в област Смолян.     Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.   Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т, поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци.  В Смолян пътните настилки са сухи. Автомобилният трафик в края на работната седмица е интензивен по бул. „България“, прилежащите към него улици и кръстовища, както и по входно-изходните артерии на града.   ", "date": "2018.08.24", "title": "Повишена е опасността от падащи камъни около Смолян"}
{"url": "https://www.actualno.com/burgas/delegacija-ot-ruskija-grad-vologda-e-na-poseshtenie-v-burgas-news_691554.html", "text": "  Делегация от руския град Вологда е на посещение в Бургас и днес се срещна с представители на местната администрация. Целта на визитата е да бъдат създадени нови контакти, които да спомогнат за развитието на отношенията между двата града в различни сфери. Делегацията бе приета от зам.-кмета Красимир Стойчев и директора на дирекция \"Икономика и стопански дейности\" Ивелина Стратева.     Красимир Стойчев представи пред гостите възможностите, които Бургас притежава като туристическа дестинация. Акцент в разговора беше и темата какви мерки прилага Община Бургас за насърчаване на бизнеса и привличане на инвестиции.   Представителите на Вологда заявиха, че имат интерес от организирането на съвместни бизнес форуми и мероприятия в областта на икономиката, социалните дейности, работата с млади хора и туризма.", "date": "2018.08.24", "title": "Делегация от руския град Вологда е на посещение в Бургас"}
{"url": "https://www.actualno.com/america/trymp-prekrati-vizitata-na-pompeo-v-severna-koreja-news_691637.html", "text": "  Американският президент Доналд Тръмп обяви, че прекратява дипломатическото пътуване на своя първи дипломат до Северна Корея. Това се случи по време на изявление, в което той критикува усилията на Китай във връзка с ядреното разоръжаване на Корейския полуостров, предаде БГНЕС.     \"Помолих държавния секретар Майк Помпео да не ходи в Северна Корея към този момент, тъй като аз не усещам да постигаме сериозен прогрес по отношение на ядреното разоръжаване на Корейския полуостров\", написа Тръмп в Туитър.   \"Освен това, понеже ние имаме по-твърда позиция относно търговията с Китай, не вярвам, че те помагат с процеса по ядреното разоръжаване, така както някога го правиха (напук на санкциите на ООН, които в момента са им приложени)\", заяви Тръмп.", "date": "2018.08.24", "title": "Тръмп прекрати визитата на Помпео в Северна Корея"}
{"url": "https://www.actualno.com/plovdiv/84-godishen-myj-i-syprugata-mu-sa-v-bolnica-sled-katastrofa-mejdu-dva-leki-avtomobila-v-grada-news_691606.html", "text": "  Катастрофа между два леки автомобила е станала на кръстовището на ул. „Ген. Радко Димитриев” и „Лев Толстой” в Пловдив, съобщи „Фокус“.     В 14.26 часа е постъпил сигнал за пътен инцидент между лек автомобил „Лада“, управляван от 84-годишен мъж, и лека кола „Дачия Докер“, шофирана от мъж на 32 години.   Причината за пътнотранспортното произшествие е отнемане на предимство от страна на възрастния водач. Вследствие на пътния инцидент той и жената, пътувала с него, са транспортирани в болница, без опасност за живота.\r\nПо данни на ПБЗН на мястото на инцидента се е отзовал и противопожарен автомобил, който е обезопасил една от колите, тъй като е имало разлято масло по пътя.  ", "date": "2018.08.24", "title": "84-годишен мъж и съпругата му са в болница след катастрофа между два леки автомобила в града"}
{"url": "https://www.actualno.com/europe/johanes-han-es-trjabva-da-oprosti-procedurata-za-novi-chlenove-news_691620.html", "text": "  Европейският съюз би трябвало да опрости процеса на вземане на решение за приемането на нови членове, така че да не е нужно единодушно за решаването на всяка дреболия, заяви еврокомисарят по разширяването на ЕС Йоханес Хан за германски вестник, съобщи МИА.     Говорейки за разширяването на ЕС със страните от Западните Балкани, той посочи факта, че предприсъединителният процес изисква единодушие за всяка стъпка, предаде БГНЕС.   „Докато дадена страна стане член, са необходими около 200 единодушни решения. Ясно е, че окончателното решение за приемане на членовете трябва да бъде взето единодушно, но пътят към него не трябва да бъде прокаран с единодушни решения. Аз и моите хора прекарваме една трета от време си, убеждавайки една или две държави-членки”, каза Хан.\r\nЕврокомисарят смята, че страхът не е добър съветник.  „Ясно е, че тези страни имат европейска перспектива, това е големият коз. Но трябва да има и качествена подготовка за присъединяването, а не скоросна. Това означава развитие на правова държава, икономическо развитие. Ще получим съгласието на нашите граждани (за разширяването) само ако имат чувството, че новият член ги обогатява, а не ги излага”, каза еврокомисарят по разширяването.   Той припомни, че Стратегията за Западните Балкани ясно показва, че новите членове могат да бъдат допуснати само ако решават двустранните конфликти със своите съседи.\r\n„Това вече предизвика динамика, както може да се види при решаването на спора за името между Бивша югославска република Македония и Гърция. Ние ще изнасяме стабилност или ще създадем нестабилност”, каза Хан.    ", "date": "2018.08.24", "title": "Йоханес Хан: ЕС трябва да опрости процедурата за нови членове"}
{"url": "https://www.actualno.com/curious/djuliana-gani-shte-prepodava-na-studenti-v-plovdivski-vuz-news_691547.html", "text": "  Мис Силикон Джулиана Гани ще преподава мода от тази есен във Висшето училище по агробизнес и развитие на регионите в Пловдив. Тя ще води специален курс, в който ще дава съвети на студентите за мода и стайлинг. Тя ги насочва как да се държат пред камера.     Освен че вече тръгва по пътя на академичната кариера, в момента Джулиана учи своето трето висше. Специалността е артмениджмънт, пише \"Марица\".   \"В моя университет ми предложиха да уча тази специалност. Ректорът ми предложи да водя веднъж седмично лекции на тема мода и здраве. Ще каня мои известни приятели, които ще споделят своя опит. Надявам се часът ми да бъде доста посещаван\", споделя Джулиана Гани.\r\nРекторът на ВУАРР проф. Димитър Димитров споделя, че Джулиана била отговорна и много добра студентка.  \"Ще каня мои известни приятели, които ще споделят пред студентите своя опит\", споделя още Джулиана Гани.   ", "date": "2018.08.24", "title": "Джулиана Гани ще преподава на студенти в пловдивски ВУЗ"}
{"url": "https://www.actualno.com/asia/desetki-jeni-i-deca-sa-ubiti-pri-vyzdushno-napadenie-v-jemen-news_691628.html", "text": "  Поне 22 деца и 4 жени са убити от при въздушна атака на водената от Саудитска Арабия коалиция докато са бягали от битка. Това беше съобщено от ръководителят на спешната помощ на ООН, осъждайки атаките над цивилни.     Вчера при друго нападение бяха убити 4 деца бяха убити в южния квартал Ал Дуряхими на бунтовническия град Ходейда, заяви Марк Лолкок заместник генерален секретар по хуманитарните въпроси на ООН.   ", "date": "2018.08.24", "title": "Десетки жени и деца са убити при въздушно нападение в Йемен"}
{"url": "https://www.actualno.com/society/sedmicata-v-absurdi-20-24-avgust-news_690732.html", "text": "             Над 70 души - или общо 72-ма, са успели да избягат от затвора само за последните 5 години. Повечето от бягствата обаче си остават \"тера инкогнита\" за обществото - защото информация в публичното пространство липсва. Бегълците са изтърпявали присъди за убийства, блудства, изнасилвания, кражби, грабежи, наркотици, измами, контрабанда и телесни повреди. Министерството на правосъдието обаче крие имената им с абсурдния аргумент, че те не са дали съгласие личните им данни да бъдат огласявани публично.      Поредната атака срещу спешно отделение – този път в болницата в Перник, има и пореден абсурден ракурс. Оказва се, че агресивният мъж – 37-годишен, който е изпотрошил спешният кабинет, е успял да стигне, защото персоналът не могъл да натисне паник бутона и да събуди охраната.\r\nБоя се да работя, защото охраната стои в заключено помещение и гледа камерите. Директорът ни обясни при едно друго нападение, че охраната е за да се пази имуществото – сега не го опази, заяви медицинската сестра Мая Алексова.  Ще настояваме г-жа Ралица Агайн да поеме отговорност и да подаде доброволно оставка, тъй като не е предвиден законов механизъм правителството да я освободи. Това заяви финансовият министър Владислав Горанов след днешната среща в Министерския съвет, при премиера Бойко Борисов. Припомняме, че Ралица Агайн е заместник-председател, ръководеща управление \"Застрахователен надзор\". Горанов уточни, че парламентът можел да действа \"много лимитирано\" и ако не спазва правилата и уволни Агайн, ще последва иск пред Европейския съд и вероятно той ще бъде успешен. \"Ако г-жа Агайн иска да запази доброто си име на специалист, нека признае пропуските си и да се оттегли\", призова финансовият министър.     Лекарите, които са участвали в израждането на починалата в Сливен Ренета Томова, продължават да са на работа, а не са пуснати превантивно в отпуск – защото така било по-добре. Така смята директорът на МБАЛ \"Д-р Иван Селимински\" д-р Велислав Петров. А окончателната причина за смъртта на починалата в Сливен родилка Ренета Томова не е ясна и няма да бъде ясна поне 2 седмици.  Малко по-леко се следи за ранените при катастрофи на пътя, те може да не се включат в статистиката. Но загиналите в едномесечен период се отчитат със сигурност. Не е измислено от нас, измислено е от СЗО. Това заяви бившият говорител на КАТ Любка Маринова. В едномесечен период се отчитат само от големите болници, опонира Йонко Иванов, председател на Съюза на преподавателите по авто-мото подготовка.  Вече бившият зам.-председател на КФН Ралица Агайн наблегна и на положението в Европа, като каза, че в 12 страни-членки в ЕС нямало гаранционни фондове, които да покриват фалити на застрахователи. Агайн обяви, че ако регулаторът откаже в срок от два месеца след подаване на заявление лиценз на чужд застраховател, регистриран в държава-членка на ЕС – по т.нар. \"право на установяване\" в рамките на ЕС, то може да има санкция срещу регулаторния орган. Според обаче под \"право на установяване\" се разбира “правото на предприемане на дейност от самонаето лице, както и създаването на предприятия (дружества или фирми) в друга държава-членка при условията, предвидени от нейните закони за собствените ѝ граждани и предприятия\" (чл. 49 във връзка с чл. 54).  По думите на министър-председателя, към днешна дата (21 август) е възстановена базата данни на Търговския регистър до 17 юли, 2018 година, т.е. покрит е периодът на годишните отчети, които са в процес на изтичане, уточни Борисов. В ход е възстановяването на месец август, каза още лидерът на ГЕРБ.   Министерството на правосъдието опроверга информацията, че Анита Желева (Анита Мейзер) ще участва в телевизионно предаване. Причината за опровержението е, че в публичното пространство в последни дни бе разпростанена новината, че скандалната миска ще бъде част от новия сезон на Вип Брадър \"Женско царство\".  Над 10 сигнала относно пропуски, документални непълноти и кражби на документи и активи от масата на несъстоятелността на КТБ са били изпращани до редица институции от бившият изпълнителен директор на КТБ АД Георги Христов и бившият началник на управление \"Кредитиране\" в КТБ Георги Зяпков, но на тях не им е обърнато внимание. Това се твърди в публикация на блога \"Войната КТБ\".   Все повече мъже в България, които стават бащи, избират да гледат детето си вместо майката. Причината - мъжете са осигурявани на по-високо ниво, отколкото дамите и с поемането на ролята на майка доходите в семейството остават на по-добро равнище, отколкото ако истинската майка остане в майчинство. През тази година 884 мъже са решили да гледат децата си, докато жените им работят, сочи статистиката на Националния осигурителен институт (НСИ) за първото полугодие, цитирана от БНТ.  Нови разкрития около проблемите с компанията \"Олимпик\" бяха направени в Кипър. Тамошната Сметна палата е алармирала преди 3 години за потенциални затруднения пред застрахователната компания, съобщава БНР. Председателя на Палатата посочва, че още през 2015-а година кипърската институция е предупредила за възможни проблеми пред компанията от следващата 2016-а година, когато влиза в сила новата система за застрахователен надзор в ЕС - познат като \"Платежоспособност II\". Заради проблеми с капиталовата адекватност „Олимпик” не е в състояние да отговори на изискванията на „Платежоспособност II”, бе решаващият извод в доклада от външния му одит, представен на 4 май тази година.   81 834-ма шофьори са без валидна застраховка \"Гражданска отговорност\" след фалита на дружеството на \"Олимпик\". До вчера (23 август) на обяд броят на превозените средства, които имат валидна задължителна полица, е 115 858, показва справка на Гаранционния фонд.  В края на месец октомври 2018 година в Полша предстоят местни избори. Един от кандидатите за кмет на Варшава е Патрик Яки, който в момента е зам.-министър на правосъдието. Издигнат е от управляващата партия Право и справедливост. Един от основните акценти в предизборната кампания на г-н Яки е строителството на две нови метролинии. За да защити каузата си Патрик Яки посочи за добър пример за бързо и евтино строителство София. Това предизвика недоволството на действащия зам.-кмет по транспорта на Варшава, г-жа Рената Казновска и дори я вдъхнови да изнесе презентация пред полски журналисти, представяща реално и обективно сравнение между това как функционира градският транспорт в двете столици.  Мис Силикон Джулиана Гани ще преподава мода от тази есен във Висшето училище по агробизнес и развитие на регионите в Пловдив. Тя ще води специален курс, в който ще дава съвети на студентите за мода и стайлинг. Тя ги насочва как да се държат пред камера. ", "date": "2018.08.24", "title": "Седмицата в абсурди (20 - 24 август)"}
{"url": "https://www.actualno.com/football/fifa-nakaza-shefa-na-palestinskija-futbol-zaradi-omraza-kym-mesi-news_691631.html", "text": "  ФИФА наказа президента на Футболната федерация на Палестина Джибрил Раджуб с глоба от 17 500 евро и забрана за посещение на официални футболни двубои за 12 месеца.     Световната централа взе това решение заради призивите на Раджуб да се горят фланелки и снимки на Лео Меси в навечерието на приятелския мач между Израел и Аржентина в Йерусалим, предаде БГНЕС.   Контролата трябваше да се играе на 9 юни, но бе отменена заради покачването на напрежението в дните преди мача. Това трябваше да е последната проверка за националния отбор на Аржентина преди Мондиала в Русия. Дисциплинарният комитет на ФИФА е решил, че с думите си Раджуб е разпалил ненавист и насилие и така е нарушил правилата на организацията.", "date": "2018.08.24", "title": "ФИФА наказа шефа на палестинския футбол заради омраза към Меси"}
{"url": "https://www.actualno.com/sofia/puskat-za-dvijenie-remontiranoto-pytno-platno-ot-bulbylgarija-news_691621.html", "text": "  Тази нощ ще бъде отворено за движение пътното платно от бул.“България“ в посока кв.“Бояна“ от бул.“Акад.Иван Гешов“ до бул.“Гоце Делчев“, след като бе положен последният износващ пласт асфалт. Това съобщиха от пресцентъра на Столична община. Движението ще се извършва двупосочно в изцяло ремонтираното пътно платно.     По време на строително-ремонтните работи бе положена метална мрежа с цел заздравяване на основата, както и хидроизолация на подлезите в участъка.   От утре, 25 август, започва фрезоване на пътното платно в посока „център“. По план движението в двете пътни платна трябва да бъде изцяло възстановено на 10 септември.", "date": "2018.08.24", "title": "Пускат за движение ремонтираното пътно платно от бул.“България\""}
{"url": "https://www.actualno.com/smolyan/chepelarci-iskame-si-prokuraturata-news_691561.html", "text": "  Плакати с надписи „ВСС, искаме си прокуратурата!“, „На бунт!“, „С това решение закривате и нашия курорт!“, „След прокуратурата какво следва, господа?“ вдигнаха жители на Чепеларе в защита на районната си прокуратура. Те блокираха за два часа главния път Пловдив – Смолян.     Протестиращите бяха облечени с тениски с лика на Капитан Петко войвода, освободителят на Чепеларе, развяваха българското знаме.   От двете страни на главния път се образуваха опашки от чакащи автомобили, които бяха пропускани през 20 минути. Някои от шофьорите подкрепиха протестиращите. Други пък казаха, че са солидарни с решението на Висшия съдебен съвет, защото това е структура, която товари държавния бюджет.\r\n\"Обществеността на града и на общината се събра и реши да се сформира инициативен комитет, който да отстоява правото на гражданите на община Чепеларе на собствена Районна прокуратура, тъй като те считат, че закриването й накърнява правата им и застрашава тяхната сигурност. Хората бяха изключително притеснени и се взе решение да се стигне до протести със затваряне на пътя Пловдив – Смолян\", обясни адв. Тонка Динчева от инициативния комитет.  „За нас това решение не е адекватно. То е взето на тъмно. Не се страхуваме да го кажем, тъй като няма абсолютно никакъв коментар. Въобще не са правени консултации с нас, като заинтересовани страни, а всъщност такива са и препоръките на Европейската комисия в докладите, отправени както в началото, така и в края на годината“, допълни адв. Динчева.   Общо 11 са районните прокуратури, които с решение на Висшия съдебен съвет от 1 януари догодина ще станат териториални отделения.\r\nОт Чепеларе се вдигнаха на протест въпреки уверенията на Главна прокуратура, че държавните обвинители ще продължат да изпълняват – без промяна и в пълен обем, законовите си задължения.    „По никакъв начин правоприлагането в посочените населени места няма да бъде нарушено, а ефективното изпълнение на работата на прокуратурата ще бъде гарантирано чрез адекватно разпределение на натовареността и оптимално използване на ресурсите“, посочиха още от прокуратурата.   ", "date": "2018.08.24", "title": "Чепеларци: Искаме си прокуратурата!"}
{"url": "https://www.actualno.com/analysis/blizo-li-e-krajat-na-isljamska-dyrjava-news_691529.html", "text": "        Онлайн, в пропагандата си ИД твърди, че е непобедена в онова, което е останало от нейната територия - – което е малък къс от земята, която някога е контролирала, простиращо се в обхванатата от войни страна и съседен Ирак. - като атаката от последните часове близо до Париж - Но експертите, които следят всеки ход на джихадистката група, не могат да кажат със сигурност колко нейни активни членове все още има, отчасти поради факта, че голяма част от предишната й територия остава недостъпна военна зона.     Суфан Груп, консултант по сигурността, отбеляза, че през декември коалицията, ръководена от САЩ, е оценила броя на бойците в Ирак и Сирия на 1 000 души. Миналата седмица обаче американското Министерство на отбраната заяви, че вероятния им брой е 17 000 души в Ирак и 14 000 в Сирия.\r\nНаблюдателите от ООН дадоха пък оценка в неотдавнашен доклад - между 20 000 и 30 000 души в Ирак и Сирия. \"Динамичните промени в оценките са отличителен белег на анти-ИД кампанията от нейното създаване през 2014 г.\", каза Суфан Груп.\r\nВдъхновени и създавани от ислямистките движения в Ирак в продължение на години доброволци напълниха редиците на ИД, пристигащи първо от Близкия изток, а после и от останалата част на света.    Откакто чуждестранните бойци започнаха да пристигат нелегално през граничните пропускателни пунктове, международните разузнавателни служби винаги са се занимавали с оценки.    \"Днес стремежът към постигане на достоверност сочи, че не знаем колко от тях са били убити в коалиционни операции, руски операции, иракски или турски операции\", заяви френският експерт по тероризма Жан-Чарлз Брисард.\r\n\"Телата на джихадистите, убити при въздушни нападения, в много случаи са все още под развалините - никой няма да ги намери\", каза Брисард, ръководител на Центъра за анализ на тероризма (ЦАТ). „Значи, докато не знаем със сигурност, че са били убити, те се смятат за живи, някои от тях дори са заведени в съда в задочно“.      Торе Хамминг, експерт по ислямски екстремизъм в академичен център в Италия смята, че оценката на ООН е твърде щедра за джихадистите. \"Не вярвам на тази цифра, но също така смятам, че е невъзможно да се прецени\", каза той. \"Първо трябва да определите какво е боец или член на ИД... Още през 2015 г. някои говореха, че ИД е 200 000-членна, включвайки хора, работещи в администрацията й\", добави той.\r\n„Новият им брой обхваща само хората с оръжие или всички, които работят за каузата на ИД?... Никой не знае.\r\n„Друг фактор за несигурни данни“, каза Брисард, „е че “.\r\nТурция подсили границите си от началото на сирийската война през 2011 г., но ИД продължава да използва местните контрабандисти, за да помогне на бойците си да я преминат. \"Много джихадисти са преминали нелегално в Турция и са все още там, чакащи да отидат в друга област, където работи ИД“, каза Брисард.   \"Точните числа ще останат несигурни. Всичко, което знаем, е, че има пренасочвания към други места - Пакистан, Афганистан, Филипините\". , Суфан Груп казва, че „е тръгнала по плоскостта - от прото-държава обратно към бунтовническа групировка\".\r\n„И все пак“, добавя той, „тя остава сред най-мощните терористични групировки в историята, без недостиг на оръжие или готови войници.\" ", "date": "2018.08.24", "title": "Близо ли е краят на Ислямска държава?"}
{"url": "https://www.actualno.com/curious/naj-izvestnite-vidove-rizoto-news_691629.html", "text": "  Ризото е италианско ястие от Северна Италия, приготвено с ориз в бульон до кремообразна консистенция. Бульонът може да бъде получен от месо, риба или зеленчуци. Много видове ризото съдържат масло, вино, лук и пармезан. Това е един от най-честите начини за приготвяне на ориз в Италия. Съществува рецепта за ястие, наречено ризото, още от 1854, когато дворцов готвач сварява ориз в бульон от зеленчуци. Оризовите сортове, които сега се използват за ризото, са разработени през 20-ти век, съобщават от foodpanda.     За направата на ризото обикновено се използва висококачествен нишестен (амилопектин), ниско амилозен, среден или къс бял ориз. Те са способни да абсорбират течности и да освобождават нишесте.\r\nОсновните сортове, използвани в Италия, са Arborio, Baldo, Carnaroli, Maratelli, Padano, Roma и Vialone Nano. Карнароли, Maratelli (исторически италиански сорт) и Vialone Nano се считат за най-добрите (и най-скъпите) сортове.\r\nЕто и най-известните видове ризото:      Специалитет от Милано, приготвен с говеждо месо, свинска мас (вместо масло) и сирене, ароматизиран и оцветен с шафран.     Специалитет от Пиемонт, направен от червено вино и може да включва месо или колбаси.    - от региона Венето, с добавено мастило от сепия. Ястие, което се поднася с лъжица, а не вилица; това е супа, толкова гъста, че прилича на ризото.", "date": "2018.08.24", "title": "Най-известните видове ризото"}
{"url": "https://www.actualno.com/education/student-su-e-dupka-v-kojato-zagubih-4-godini-ot-jivota-si-news_691566.html", "text": "  Текст на български студент, завършил Софийски университет и публикуван в , стана хит в интернет днес. В него Калоян Константинов разказва за премеждията си в специалността \"Връзки с обществеността\" по време на бакалавърската си степен, а публикацията му е по повод новината, че , включително за престижни специалности. Ето какво написа Константинов:     \"Статията, че дори след трето класиране в СУ има стотици незаети места и университетът обяви, че ще приема жадно куцо и сакато, не ме изненада, но най-сетне ме накара да разкажа за своите премеждия с ВУЗ-а. Ако не ви се чете докрая, запомнете само това: Никога не следвайте в български университет, изучете се в чужбина и се върнете! Но, ако все пак имате една цигара време, моля:\r\nГодината е 2012, дръзко отхвърлям идеята да следвам в чужбина, защото за мен Софийският университет винаги е бил Светая Светих на образованието, дори вече не помня защо: дали заради криворазбрано родолюбство, или толкова ми е разбирала главата. Приеха ме с първо желание Връзки с обществеността („престижна специалност“) във Факултета по журналистика и масова комуникация, а конспектът пращеше от гръмки обещания, че ще науча широк спектър от дисциплини – от ВО и реклама, през журналистика и социология, до психология и т.н.\r\nЧервените лампички замигаха, когато на първата ни изобщо лекция с „доайена“ на PR-а у нас – Здравко Райков – ни беше казано, че по предмета ще трябва да учим само от неговите книги, които той услужливо може да ни продаде. Те бяха общо 5 на брой за около 70-80 лв., а курсът малко над 60 души, повечето от които си ги закупиха. Аз обаче не бях сред тях, тъй като две от книгите, които той се опита да ни пробута, бяха озаглавени „Вино за здраве“ и „Сън за здраве“ и нямаха нищо общо с предмета.  През следващите седмици потресът ми от правописната, пунктуационна и техническа грамотност на различните преподаватели растеше обратнопропорционално на актуалността на техните лекции, които дори преди 20 години е било комплимент да наречеш „овехтели“. По Компютърно-опосредствена комуникация (КОК, голям майтап, знам) учехме по учебник от 90-те години на миналия век, в който се казваше, че “chat rooms” са бъдещето на интернет комуникацията.\r\nПо Писане за ВО имахме графа как се пускат телеграми, по Редактиране ни изпитваха на коректорски знаци, нещо, което след скромните ми 6 години като журналист още не съм видял да се ползва дори в чужбина.\r\nТова обаче не беше особено голяма болка за умиране, тъй като в много от случаите преподавателите дори не се появяваха за лекции, а когато го правеха, от предвидените 3-4 часа стояхме един, пряко сили два, след което отвисявахме няколко часа по кафетата до следващата лекция, ако изобщо се проведеше. Така още в началото, след като две поредни седмици 60 души бихме път за лекция, на която Райков просто не се появи и дори не си направи труда да предупреди, аз спрях да ходя. Подобни примери бол; Георги Лозанов повече от веднъж не се вясна на лекция, а на самия изпит дойде, написа темите на дъската и си тръгна с думите, като сме готови, да съберем листовете си на един чин и той щял да се върне в някой неопределен момент в бъдещето, за да ги събере.    Комуникацията с повечето преподаватели беше само теория: телефон не можеш да намериш, на електронната си поща рядко отговаряха, а приемното им време беше по-скоро пожелателно. Аз дори подозирам, че част от тях не можеха да боравят добре с техника, след като поне два пъти наблюдавах различни лектори да стигат до ръба на отчаянието в опит да включат лаптопа си или проектора. А тези, които все пак успяваха, не впечатляваха с PowerPoint презентациите си на ниво 10-и клас. Но това не бива да ви изненадва, тъй като средната възраст на лекторите сигурно беше 50-60 години. За Бога, Минка Златева и Здравко Райков се познаваха от времето, когато са работили заедно във в. „Работническо дело“. Тук може би започвам да звуча злобно и дребнаво, но няма да се съглася с вас. Да, моите собствени майка и баща не могат да включат компютъра, но те не са преподаватели във Факултета по журналистика и МАСОВА КОМУНИКАЦИЯ, където се предполага, че да си в крак с технологиите е част от характеристиката.   В тази връзка, намирането на материали, по които да учиш, ставаше почти апокрифно – ще вземеш от някой колега в по-горен курс лекции, ще преснимаш от друг страниците на едно от общо двете копия в цялата страна на едия-коя-си книга, ще надраскаш надве-натри записките, които преподавателят каканиже, гледайки от ръчно написания си лист хартия, нищо, че Гутенберг още през 15-и век е измислил печатането. Практиката в нормалните университети материалите, по които да учиш, да ти бъдат лесно и достъпно предоставени в електронен формат или поне разпечатани и раздадени преди/след лекцията е блян. Вместо това, преди да започне да учи и без това безумните глупости и алабалистики, студентът преминава през приключение в търсенето им, сравнимо с това на Индиана Джоунс, само че в случая Храмът на обречените се нарича Софийски университет.\r\nСлед ученето, разбира се, идваха изпитите, голяма част от които бяха просто скандални. При страшилището на ФЖМК – Бондиков – никой и досега не може да каже критериите, по които оценяваше. Един колега преписва със слушалка на неговия изпит едно към едно от лекциите по предмета и въпреки това едва получи тройка. Мен ме къса може би 4-5 пъти по общо два предмета. След последната поправка с няколко колеги дори го видяхме как хвърля през прозореца листовете от изпита ни (не се ебавам). Подозрението е, че пишеше оценки за присъствие. Същият беше случаят с Райков, при когото няколко души три години подред предавахме едни и същи курсови работи и всеки път получавахме тройки. Същото беше и при Абаджимарионова, Фъртунова и кой ли още не. Слава на Помагало.ком. Положението беше такова: те ни преподаваха колкото да не заспим, ние учехме колкото да не ни скъсат. След всички премеждия и небивалици последните две години от следването си не стъпих на нито една-единствена лекция, дори на някои изпити не отидох. Към този момент аз и още доста колеги отдавна бяхме загрели накъде отиват нещата и се бяхме ориентирали към професионално развитие. На защитата на дипломната ми работа реших да съм малко по-креативен и вместо PowerPoint да използвам онлайн софтуера Prezi. Видите ли обаче, интернет в залата нямаше. Минутата, в която излязох от защитата, хвърлих всички копия на дипломната си работа в най-близката кофа и си обещах, че кракът ми повече няма да стъпи в български университет като студент.\r\nДори няма да отварям дума за бумащината и безкрайното редене на всякакви тъпи опашки сякаш сме Зимбабве, а онлайн администрацията е мираж от прогнилия западен капитализъм. За общежитията не мога да говоря, от София съм, но след малкото ми посещения в Студентски съм се къпал с „Мистър Пропър“ и „Райд“. Колкото до колегите... в началото на първи курс проведох анкета за една статия, от която се разбра, че около половината дори не знаеха коя е Людмила Живкова, а няколко откровено не виждаха смисъл от това да се изучава история изобщо.\r\nВиждате ли, сблъсъкът с цяла учебна система, която сякаш е скроена по най-неудобния начин за студента, арогантните и морално остарели преподаватели, колегите, събрани от кол и въже, след 4 години оставят у теб дълбоко чувство на обида и отчаяние. И знам от мои приятели и роднини, че положението не е по-различно в повечето факултети и специалности на Софийския. Корумпираността на УНСС дори е възпята в песен, а НСА, Господи, НСА каква порнография е. Бедна ми е фантастиката какво е положението в останалите университети и университетчета.      И не е въпрос на пари, пичове и дами, колко струва да си набереш лекциите на компютър и да ги разпратиш до студентите? Колко струва да сканираш нужната глава от книга? Колко му е да пратиш един мейл, че утре няма да проведеш лекцията или да следиш няколко онлайн международни журнала по специалността си, за да не се излагаш като кифладжия? Струва усилието да си вдигнеш глутеус максимуса и да сършиш малко работа, вместо да лежиш на стари лаври, ако бъдем достатъчно щедри и предположим, че такива някога е имало. И ако все пак ще си говорим за пари, нека да попитаме: заслужава ли гореизброеното 20 милиона лева (от общ бюджет на СУ 48 милиона за 2016 г.) в надбавки към заплатите, раздадени само за една година?!? Нима не можеха тия пари да се вкарат в направата на сносен сайт, на нови общежития, оборудване, пропускателна система? Можете ли да си представите какви колосални суми пари са прилапани от администрацията и преподавателското тяло... не, туловище на Софийския за последните 20 години!\r\nИ се чудите защо няма достатъчно студенти. Аз се чудя как изобщо има и един студент. Да, попаднах и на преподаватели като Нели Огнянова, Христо Кафтанджиев, Николай Михайлов, Искра Баева, Мария Николова, за които не мога да кажа и една лоша дума и от чиито професионални качества съм останал впечатлен, но дори няколко птички пролет не правят.\r\nКрайно време e да признаем, че царят е гол и да си кажем право, куме, в очи истината, вместо да мълчим гузно, защото всички участваме в заверата. Може би това е една от причините да си мълча досега, защото не е като да съм бил мечтаният студент. Имал съм своите прегрешения и заставам с името си зад тях, затова и си позволих да назова поименно редица преподаватели – както с лошо, така и с добро – за да понесат отговорността за своите дела. За това, че прахосват най-хубавите години в живота на едни деца, за това, че опропастяват бъдещето им с мързела и глупавите си брътвежи, за това, че предават едно от най-отговорните призвания и обричат родината си на гибел. Но и за да признаем, че повечето от нас допринасят със своето мълчаливо съгласие за кочината, в която живеем. Е, аз няма да си мълча повече. На мен ми писна да съм прасе. ", "date": "2018.08.24", "title": "Студент: СУ е дупка, в която загубих 4 години от живота си"}
{"url": "https://www.actualno.com/society/borisov-razporedi-na-kmeta-na-carevo-da-ne-izpylnjava-reshenieto-za-silistar-news_691618.html", "text": "        Борисов възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево.   Кметът на Царево Георги Лапчев ще даде пресконференция по темата в събота.\r\nПо-рано днес Общинският съвет в Царево одобри предложението на кмета Георги Лапчев за изработване на план за застрояване на част от местността Силистар. Става дума за парцел от 22 169 кв. м. Лапчев предлага да се направи подробен устройствен план за поземлен имот на дружеството \"Ню Билдинг Естейтс\" ЕООД, който да му позволи да го застрои с вилни сгради.  според информация на сайта \"Биволъ\".  Това беше последната 24-точка в дневния ред на общинския съвет днес. В съвета влизат 13 съветници, като предложението на Лапчев е получило подкрепа от деветима от тях, от които 8 са от партия ГЕРБ. Трима са гласували против - двама съветници на БСП и един от обединение \"Народен съюз\" (Демократическата партия и Български земеделски народен съюз), съобщава \"Дневник\". Решението за застрояване обаче е нелегитимно, тъй като проектът за строеж не разполага със становище на екоминистерството за съвместимост с НАТУРА 2000, а и се намира в природен парк \"Странджа\".   Освен това инвестиционният проект е в нарушение на наредба на регионалното министерство, забраняваща да се одобряват подробни устройствени планове (ПУП) на парче преди приемането на Общ устройствен план (ОУП) на общините, в случая - на община Царево, пишат от \"Биволъ\". Върху терена зад плажната ивица на Силистар по времето на социализма е имало свинарници, чиито руини все още са там. Той не е предвиден за застрояване в териториалния устройствен план на община Царево от 1998 г., нито в Общия устройствен план от 2008 г. Липсва и в последния вариант на ОУП от 2018 г. - в района на Силистар не се предвижда никакво вилно строителство. В този проект, който не е минал екооценка, имотите зад плажа са обозначени като зона за къмпинги, каравани, бунгала и палатки.", "date": "2018.08.24", "title": "Борисов разпореди на кмета на Царево да не изпълнява решението за „Силистар“"}
{"url": "https://www.actualno.com/burgas/predstavjat-ma-artterapija-v-burgas-news_691552.html", "text": "  Водещи учени представят в Бургас магистърската програма по \"Арттерапия\", която ще се изучава във филиала на Националната художествена академия в морския град. Срещата с тях ще се състои на 24 август, петък, от 13.00 часа в зала \"Петя Дубарова\" на КЦ \"Морско казино\". Филиалът ще започне да обучава студенти от есента на 2018 година.     На представянето ще присъстват проф. д. изк. Петер Цанев (НХА, София), проф. д.ф.н. Владимир Никитин (МСПИ, Москва), доц. д-р Румяна Панкова (НХА, София).   Те ще съобщят информация за организационната и съдържателна структура на магистърската програма по \"Арттерапия\". Ще се обсъждат въпроси, свързани с възможностите за кандидатстване и прием. Също така ще се коментират специфичните особености на обучението по \"Арттерапия\" в Националната  художествена академия.\r\nОрганизаторите предвиждат представянето да бъде под формата на открит разговор с възможности за дискусия върху актуални въпроси на съвременната арттерапия.  Ще бъде анонсирана и \"Първата международна конференция по арттерапия, организирана от Националната художествена академия\", която ще се проведе на 25-26 октомври в Бургас.   ", "date": "2018.08.24", "title": "Представят МА \"Арттерапия\" в Бургас"}
{"url": "https://www.actualno.com/smolyan/prokuratuata-v-chepelare-e-na-poslednite-mesta-po-natovarenost-news_691555.html", "text": "  Районна прокуратура Чепеларе трайно е на последните места в страната по натовареност. С оглед бюджета на прокуратурата, стойността на един прокурорски акт в РП Чепеларе е 294.69 лв. при средно за РП в страната – 152.69 лв. Това се казва в информация представена от пресцентърът на ПРБ по повод протести в гр. Чепеларе срещу решение на ВСС от 19.07.2018 г. за закриване на районната прокуратура в града и разкриване там на териториално отделение на Районна прокуратура в областния град – гр. Смолян, съобщиха от прокуратурата.     В информацията се посочва, че на 07.08.2018 г. е получена „Официална позиция“ от Инициативен комитет за защита на човешките, гражданските и съюзните права на гражданите на Община Чепеларе, с председател адв. Тотка Динчева. Освен до главния прокурор, позицията е адресирана до президента, министър-председателя, министъра на правосъдието, Пленума на ВСС и Представителството на ЕК у нас. Твърди се, че закриването на РП Чепеларе ще наруши достъпа на гражданите до правосъдие и ще ги лиши от дейността на правоприлагане на територията на общината. Според позицията, Инициативният комитет се създава, за да защитят гражданите „правото си на собствена Прокуратура в гр. Чепеларе“. Заявява се, че отстояването на това право ще включва провеждане на ефективни протести, първият от които ще се проведе на 24.08.2018 г. Припомня се, че на 23.08.2018 г. Пресцентърът на ПРБ разпространи пълният текст на писмото на Прокурорската колегия на ВСС до кметовете и председателите на общинските съвети на всяко от единадесетте населени места, в които районната прокуратура се закрива съгласно решението на ВСС от 19.07.2018 г. и на нейно място се разкрива териториално отделение към РП в съответния областен град. Изрично е посочено, че в разкритите териториални отделения прокурорите ще изпълняват и след 01.01.2019 г. в пълен обем законовите си задължения – ще участват в съдебни заседания, ще дават дежурства и ще приемат граждани. По никакъв начин правоприлагането в съответните населени места няма да бъде нарушено, а ефективното изпълнение на работата на прокуратурата е гарантирано чрез адекватно разпределение на натовареността и оптимално използване на ресурсите.   Решението за закриване на единадесет районни прокуратури е прието, след внимателна преценка и анализ на няколко основни критерия: трайно много ниска или извънредно висока натовареност /на прокуратурата и индивидуална на прокурор/; ниски стойности на натовареност по показателя „досег със съда“, който включва всички актове и действия на прокурор във връзка с дейността на съда; комплексни фактори: население на районите на действие на всяка РП, брой общини, разстояние до областния център, специфични особености на района и др.; кадрова обезпеченост /щатна численост на магистрати и служители/, няколкократно проведени процедури и/или прекратени процедури за избор на административни ръководители поради липса на кандидати.\r\nРайонна прокуратура Чепеларе трайно е на последните места в страната по натовареност, се казва в информацията. Там се посочва, че през 2015 г. при средна натовареност за 1 реално работил прокурор в РП от 2.81, в РП Чепеларе тя е е 1.28. През 2016 г. при средна натовареност от 3,07, тук е 1.22. През 2017 г. при средна натовареност за страната от 2.98, в РП Чепеларе тя е е 1.30. Натовареността на РП Чепеларе, съобразно правилата, приети от ВСС за периода 01.01.2017 -31.12.2017 г. е 1.3 на 1 прокурор. За сравнение, за РП Харманли тя е 5.93, за РП Кърджали – 3.99, за РП Оряхово – 4.43. По показателя „досег със съда“ /всички актове и действия на прокурора във връзка с дейността на районния съд в града/, работата на РП Чепеларе отново е сред най - ниските стойности за страната: -при средна за страната за 2015 г. – 98.6, тук е 41.00; при средна за 2016 г. – 95.23, тук е 35.50; при средна за 2017 г. – 90.39, тук е 46.  С оглед бюджета на прокуратурата, стойността на един прокурорски акт в РП Чепеларе е 294.69 лв. при средно за РП в страната – 152.69 лв. Щатът на прокуратурата в Чепеларе включва 2 прокурори. И след 01.01.2019 г. те ще работят в териториалното отделение ще изпълняват в пълен обем законовите си задължения, включително ще участват в съдебни заседания, ще дават дежурства и ще приемат граждани.   ", "date": "2018.08.24", "title": "Прокуратуата в Чепеларе е на последните места по натовареност"}
{"url": "https://www.actualno.com/cars/jaguar-shte-pravi-izcjalo-elektricheski-e-type-news_691545.html", "text": "  Преди година компанията Jaguar представи концептуален електрически модела E-TYPE Zero, който получи доста положителни отзиви. Сега подразделението на британския производител - Jaguar Classic потвърди, че ще предложи на пазара и сериен модел на ток.      Всъщос това ще бъдат автомобили от оригиналния модел, които компанията ще възстанови и ще превърне в електрически. Това ще се случи във фабриката в Ковънтри, като за да се запази автентичността на базовия варианти, електрическата трансформация ще бъде напълно обратима.   Подробности за техническите спецификации и цените ще бъдат дадени на по-късен етап, но Jaguar Classic вече приема заявки от потенциални клиенти на E-TYPE Zero. Доставките на първите електрически автомобили E-TYPE се очаква да започнат от лятото на 2020 г.   Британците са си поставили за цел пробег от над 270 км. за изцяло електрическия E-TYPE, за което спомагат ниската маса на автомобила в ненатоварено състояние и елегантната аеродинамика. Концептуалният модел се захранва от батерия с мощност 40 кВт/ч, която може да бъде заредена за около 6 часа, в зависимост от източника на зареждане.   С изключение на своя новаторски силов агрегат, модифицирани инструменти и арматурно табло, изтъкващо най-новата информационно-развлекателна система със сензорен екран, концептуалният модел E-TYPE Zero е запазил голяма част от своя оригинален асортимент.     Голяма част от компоненти в електромобили ще бъдат взети от кросоувъра Jaguar I-PACE, като сред тях ще и моторът с едностепенна редукционна предавка. Литиево-йонната батерия има същите размери и подобно тегло като стандартния 6-цилиндров двигател XK, използван в E-TYPE, и е разположена на същото място. Електрическият мотор се намира точно зад батерията, на мястото на скоростната кутия на E-TYPE.", "date": "2018.08.24", "title": "Jaguar ще прави изцяло електрически E-TYPE"}
{"url": "https://www.actualno.com/society/dyjd-ili-slynce-vijte-kakvo-shte-e-vremeto-do-kraja-na-septemvri-news_691507.html", "text": "        До края на тази седмица температурите ще останат високи. Ще има изолирани превалявания - главно в планинските райони, обясни синоптикът от НИМХ Анастасия Стойчева пред Нова телевизия.   В началото на следващата седмица обаче се очаква и първото захлаждане. То ще се усети най-вече в западните райони с усилване на вятъра. Температурите ще се понижат с между 5 и 10 градуса. По морето се очаква градусите да се понижат от вторник.\r\nВ края на август ще има условия и за развитието на гръмотевични бури.  В началото на септември не се очаква... ", "date": "2018.08.24", "title": "Дъжд или слънце? Вижте какво ще е времето до края на септември"}
{"url": "https://www.actualno.com/society/zashto-jiveem-prenaseleno-a-ima-neobitaemi-jilishta-news_691508.html", "text": "  Българското население живее в пренаселени домакинства при положение, че 1 220 416 жилища са необитаеми – това сочат данни на регионалното министерство относно жилищната ситуация в страната.     През 2011 г. населението на страната ни е било 7 327 224 души, живеещи в 3 3887 149 жилища, сочат данните на НСИ. Празните жилища в градовете са 25,45%, а тези в селата – 42,96%, като това се дължи главно на обезлюдяването.   Процентът на празните жилища в Софийска област е много висок – 48,2%. За Перник – 44,9%, а в Бургаска област – 43,7%, съобщи bTV.\r\n\"Причините да са празни са много. Често те са наследствени и съществуват спорове, които не се уреждат, като междувременно апартаментите стоят празни\", поясни зам.-министърът на регионалното развитие Малина Крумова. Другата причина е, че има много хора, които са заминали за чужбина и не отдават, нито продават жилищата си.  Относно данните за Бургаска област, Крумова коментира, че там е възможно статистическо изкривяване, тъй като повечето имоти се водят ваканционни и са заети през определена част от годината.   \"Около 40% от домакинствата в страната ни са пренаселени\", коментира Крумова.\r\nТя уточни, че държавата предвижда данъчни стимули за отдаването или продажбата на празните апартаменти, но това може да бъде направено едва след адекватно разглеждане на жилищния проблем.    ", "date": "2018.08.24", "title": "Защо живеем пренаселено, а има необитаеми жилища?"}
{"url": "https://www.actualno.com/america/zemetresenie-ot-7-po-rihter-udari-na-granicata-mejdu-peru-i-brazilija-news_691559.html", "text": "  Земетресение от 7 по Рихтер разтърси граничния район между перу и Бразилия, показват данни на Европейския средиземноморски сеизмологичен център.     В случая хубавото е, че трусът е бил на дълбочина 651 километра. Най-близкият град до епицентъра е Иберия, който се намира в Перу - 141 километра. На 666 километра пък се намира столицата на Боливия - Ла Пас.     Земетресението е съизмеримо с това, което удари до бреговете на преди два дни. Тогава то беше усетено изключително силно от жителите на столицата на южноамериканската страна - Каракас, макар че тя се намира на 600 километра от епицентъра.  Земните трусове са често явление в Перу, защото държавата се намира на границата между платото Наска и южноамериканските тектонични плочи.", "date": "2018.08.24", "title": "Земетресение от 7 по Рихтер удари на границата между Перу и Бразилия"}
{"url": "https://www.actualno.com/moresport/kobrata-ne-me-interesuvat-parite-iskam-svetovnata-titla-news_691513.html", "text": "  Българската звезда в бокса в тежка категория заяви, че е мотивиран да спечели световната титла и парите не го интересуват. Това е именно основната причина да скъса с промоутърската компания \"Зауерланд\".      , разкри боксьорът пред \"БНТ1\".   В момента Кубрат се готви за мач с британеца Хюи Фюри. Победителят в двубоя ще получи шанса да се бие срещу Антъни Джошуа за световната титла в IBF. Мачът ще бъде на 27 октомври в София. , добави Пулев.   ", "date": "2018.08.24", "title": "Кобрата: Не ме интересуват парите, искам световната титла"}
{"url": "https://www.actualno.com/showbusiness/rapyryt-snup-dog-izdava-gotvarska-kniga-news_691553.html", "text": "   , пише The Guardian.     Изпълнителят ще сподели любимите си рецепти, като сред тях има такива за по-изискани ястия (например омар) и за по-обикновени (например гофрети).   От издателството Chronicle Books пък увериха читателите, че в състава на ястията няма да има канабис. Снуп Дог е известен с честата си употреба на марихуана.\r\nСнуп, чието истинско име е Калвин Колдозар Брадус младши, е на рап сцената от 1992 г. Той има редица хитове и успешни колаборации с други изпълнители. Напоследък обаче се занимава с дейности извън музиката. Дори води готварско предаване с легендата Марта Стюарт.  Той не е първият рапър, който публикува готварска книга. Същото са правили Кулио, Келис и 2Chainz.       ", "date": "2018.08.24", "title": "Рапърът Снуп Дог издава готварска книга "}
{"url": "https://www.actualno.com/goodnews/lekari-platiha-ot-djoba-si-izkustvenata-stava-na-pacientka-news_691567.html", "text": "        Ставата се оказва прекалено скъпа за възрастната жена, която живее със слепия си син. Тя споделя, че двамата разполагали само с 300 лева.   Лекарите обаче бързо вземат решение да помогнат. \"Става въпрос за един напълно осъзнат и осмислен спонтанен жест от наша страна\", посочват докторите от отделението пред bTV.\r\nВъзрастната жена вече се възстановява след операцията и дори прави първи крачки в отделението за рехабилитация.  Пациентката Йорданка Тричкова споделя, че в болницата са много внимателни и ѝ помагат полека вече да се придвижва сама. \"На лекарите им пожелавам много здраве\", казва Йорданка.   От болницата заедно с общината и Съюза на слепите са настанили временно сина на Йорданка в социално заведение. Клиниката ще събере и още средства, с които жената да посрещне нуждите си след изписването.", "date": "2018.08.24", "title": "Лекари платиха от джоба си изкуствената става на пациентка "}
{"url": "https://www.actualno.com/football/zinedin-zidan-e-sklonil-da-poeme-manchestyr-unajted-news_691520.html", "text": "  Слуховете, че бившият треньор на Реал Мадрид и легендарен футболист Зинедин Зидан ще заеме треньорското място в английския гранд \"Манчестър Юнайтед не стихват. Те са подхранени най-вече от непрестанните критики към настоящия треньор на клуба - Жозе Моуриньо.     Британското издание Daily Mail стигна по-далеч, като написа, че Зизу дори вече е разговарял с ръководството на Ман Юнайтед и е дал предварителното си съгласие да поеме \"Червените дяволи\" в свои ръце.   С началото на сезона в Премиършип мястото на Моуриньо в Англия изглежда още по-несигурно. Междувременно, след напускането си от Реал Мадрид, към този момент Зидан е свободен да поеме друг клуб възможно най-бързо. С \"Белия балет\" той спечели цели три пъти Шампионска лига. Зидан пое клуба през 2016-та година от Рафаел Бенитес.", "date": "2018.08.24", "title": "Зинедин Зидан е склонил да поеме Манчестър Юнайтед?"}
{"url": "https://www.actualno.com/burgas/cherven-e-flagyt-na-burgaskija-plaj-vse-oshte-ima-mesta-s-myrtvo-vylnenie-news_691565.html", "text": "  Червен е флагът на бургаския плаж. Това каза за Радио „Фокус“ – Бургас Веселин Илиев, спасител в Бургас. По думите му все още има места с мъртво вълнение, макар и по-слабо от вчера.     \"Усеща се, че малко по малко започва да намалява посещаемостта на плажа. Може да се каже, че днес натовареността е средна\", добави старшият спасител. Той каза още, към този час инциденти на бургаския плаж няма, като се надява това да остане без промяна до края на деня.    ", "date": "2018.08.24", "title": "Червен е флагът на бургаския плаж, все още има места с мъртво вълнение"}
{"url": "https://www.actualno.com/smolyan/chepelare-na-protest-sreshtu-zakrivaneto-na-rajonnata-prokuratura-news_691502.html", "text": "  Жители на родопския град Чепеларе ще затворят днес главния път Пловдив- Смолян от 11 до 13 часа в знак на протест срещу решението на Висшия съдебен съвет за закриване на Районната прокуратура там, предаде БГНЕС.     През 20 минути автомобилите ще бъдат пропускани. Блокадата ще бъде преди входа на гимназията по селско, горско стопанство и туризъм.\r\nПрокурорската колегия на ВСС реши от 1 януари да бъдат открити териториални отделения на Чепеларе и Мадан към Районната прокуратура в Смолян. Реакцията спрямо това решение е крайно негативна не само в Чепеларе, в Мадан местният общински съвет прие през юли протестна декларация.", "date": "2018.08.24", "title": "Чепеларе на протест срещу закриването на районната прокуратура"}
{"url": "https://www.actualno.com/interview/kardiolog-otgovornostta-za-zdraveto-ni-e-na-pyrvo-mjasto-lichna-news_691500.html", "text": "         Сбъдна се мечта, която е на повече от 10 години, за да намаляваме леталитета - смъртността на населението от нашата област при сърдечно-съдовите заболявания. Това е най-важното, че вече даваме добър, еднакъв шанс на хората от нашата област и на гостите от вътрешността на страната, които са дошли в курорта Пампорово или в областта. Те получават кардиологична помощ така, както всички граждани в България.      Голяма гордост е това за нас. И бих искала да благодаря на държавата, която помогна да бъде закупен ангиографът, на директора на болницата, който със средства на лечебното заведение направи ремонта на това отделение. И тази гордост ни кара още повече да работим, с още по-голямо желание, въпреки проблемите, които всички знаем в медицината. Целият екип работим със сърце. О, през много големи. Казах, че повече от 10 години мечтаем. То бяха писания до Министерския съвет, до Народно събрание, до областна управа. Хубаво е, че хората ни разбираха. Народните представители от нашия регион ни разбираха и те всички направиха много, за да се стигне до този резултат. Особено голям принос има председателят на здравната комисия в парламента д-р Даниела Дариткова.        С единия от колегите - инвазивният кардиолог д-р Николай Илиев, се познаваме, тъй като той е родом от Смолян. С него от около 7 години правим планове кое как ще се случи. За него знаех, че твърдо ще дойде да работи и бях спокойна. Освен него още един кардиолог се присъединява към екипа ни. Другият колега го открихме чрез активно търсене. Това е д-р ОканАлиман от Медицинска академия - Пловдив . Той е главен асистент в университета и работи в болница \"Св. Каридат\" в момента. Напуска Пловдив и идва в Смолян. Ще остане само като преподавател в Пловдив, но напуска болницата, за да работи при нас. Той харесва много хората от нашия край, хареса екипа. Аз много пъти съм казвала, че нашият екип е изключително добър в професионално отношение. Ние работим така, както се работи в най-големите клиники в София и Пловдив. Екипната работа е много добре създадена, няма самоизтъквания в персонала - и във висшия, и в средния.       Едно от най-натоварените, защото оперативните - хирургия и ортопедия, също са много натоварени. Със сигурност имаме най-голяма заработка като сума от клинични пътеки. Ако в медицината може да се говори за финанси, отделението ни е най-печелившо. Всеизвестно е, че сърдечно-съдовите и мозъчните заболявания са социално значими - те са в най-висока степен причина за смъртност. Повече от 40% от смъртността се дължи на тези заболявания. Трябва да се спазват известни правила. Ние всички ги знаем. Ако човек има високо кръвно налягане, своевременно да се лекува. Да се води здравословен начин на живот - беден на мазнини, с активно движение, да не се води застоял живот, да се лекува завишената кръвна захар. И поне  веднъж в годината профилактични прегледи на всички с фамилна обремененост. Тютюнопушенето е друг рисков фактор, който причинява сърдечно-съдови заболявания. Ако се спазват тези правила и се търси своевременно кардиологична помощ при най-малките оплаквания, рисковете значително спадат.    На първо място трябва да бъде личната отговорност. Не винаги пациентите стигат до нас. Много голяма част от хората имат оплаквания, но ги омаловажават. Ние нашата я носим и като лекари, и като отделение, и като болница. Ние правим това, което трябва да се направи. Личната превенция и личната отговорност трябва да бъде на първо място. И двете. Доста вече се говори за превенция, много неща се направиха, особено в нашата област, но има още много да се работи по този въпрос. Пак казвам, не може без личната отговорност на всеки от нас. Искам да призова хората от Смолянска област да се обръщат своевременно за помощ и да ни вярват, защото екипът, който е създаден, е много добър. И да бъдат спокойни, че ние бдим за тяхното здраве. ", "date": "2018.08.24", "title": "Кардиолог: Отговорността за здравето ни е на първо място лична"}
{"url": "https://www.actualno.com/plovdiv/554-domashni-kucheta-sa-registrirani-v-plovdiv-ot-nachaloto-na-godinata-news_691454.html", "text": "  554 домашни кучета са регистрирани в град Пловдив от началото на годината. Това съобщиха за Радио „Фокус“ – Пловдив от дирекция „Екология и управление на отпадъците“ към Общината.     От всички регистрирани кучета, 461 попадат в някоя от категориите, освободени от заплащане на „такса куче“, а останалите 93 са внесли в общинския бюджет 2380 лв. Над 44 000 лв. като „такса куче“ са внесли в хазната и 1470 собственици на домашни кучета, регистрирани в общината в предходни години. Справката обаче показва, че други 1244 притежатели на домашни кучета все още не са заплатили в съответната районна администрация дължимите 30 лв. годишна такса за своя любимец.   От дирекция „Екология и управление на отпадъците“ припомнят, че средствата, събрани от „такса куче“, се влагат обратно в дейности по реализиране на мероприятия за овладяване популацията на уличните кучета, както и за провеждане на редица кампании в полза на домашните животни. Важно за притежателите на домашни кучета е да знаят, че една от категориите кучета, чиито собственици са освободени от заплащане на „такса куче“ са кастрираните кучета, а декларирането на домашното куче е задължително, съгласно законодателството ни.\r\nВ началото на пролетта, Община Пловдив стартира две кампании, които целят да стимулират и подпомогнат собствениците на домашни кучета, отглеждани в Пловдив – „Регистрирай куче и спечели награда“, както и кампанията за подпомагане кастрацията на домашни кучета и котки, отглеждани в града. Кампанията по кастриране се провежда със съдействието на 8 ветеринарни кабинета в Пловдив.  ", "date": "2018.08.24", "title": "554 домашни кучета са регистрирани в Пловдив от началото на годината"}
{"url": "https://www.actualno.com/america/masovo-otravjane-na-hora-v-chili-news_691504.html", "text": "  Масовото отравяне на хора беше регистрирано в общините Кинтеро и Пучункави в западната част на Чили, които бяха закрити от облак, вероятно съдържащ твърди частици сяра. Радио Биобио съобщи, че в болниците са настанени повече от 100 души със световъртеж и гадене.     Жълт облак, който \"се предполага, че съдържа твърди частици от серни оксиди\" покри територията на Кинтеро и Пучункави“, съобщи президентът на Чили Себастиан Пинера. Той нареди задълбочено разследване на обстоятелствата около инцидента, за да установи точните причини и източника на масовото отравяне, съобщи БГНЕС.   Управителят на район Валпараисо, където се намират засегнатите общини, обяви в тях \"жълто\" (високо) ниво на екологична тревога, съобщи ТАСС. Там часовете в учебните заведения временно са отменени и детските градини са затворени поради факта, че мнозинството от отровените са деца и юноши.\r\nВ Кинтеро това е вторият случай на отравяне за седмицата. Във вторник трябваше да бъдат евакуирани студентите от три колежа заради световъртеж и гадене на 30 тийнейджъри.  ", "date": "2018.08.24", "title": "Масово отравяне на хора в Чили"}
{"url": "https://www.actualno.com/sliven/prijateli-na-reneta-tomova-se-borjat-za-oceljavaneto-na-konnata-baza-tabora-news_691512.html", "text": "  Смъртта на Ренета Томова която почина след раждане в Сливен на 17 август, остави не само дъщеричката ѝ без майка. Ренета е била собственик на конна база \"Табора\", където се е грижила за 9 коня, понита, кучета и котки, спасени от улицата.     Приятелите й започнаха кампания, за да осигурят храна и грижа за животните.   За оцеляването на „Табора” се борят и родители от Сливен и региона. .\r\n\"Бях очарована от това, че видях едно младо, жизнерадостно, чаровно, винаги усмихнато момиче, винаги готово да помогне\", сподели пред bTV педагогът Таня Данева.  И тя, и родителите са категорични: „Трябва да продължат тези срещи на децата с кончетата, работата с тях благоприятства това те да могат да изразяват себе си”.   Майка на дете с увреждане се обърна към местната власт: „Необходимо е тази база да се съхрани, защото тя е голямо богатство за нашата община”.\r\n„Рени беше движещата сила в тази конна база и, докато дойде човек, който да я управлява, ще има нужда от средства”, обясни Надежда Димитрова.    В конната база имат нужда от сено, овес, лекарства за животните и ламарини и греди за започнатия покрив.   Във Facebook е . Там можете да получите актуална информация за това как можете да помогнете тя да продължи да съществува.   ", "date": "2018.08.24", "title": "Приятели на Ренета Томова се борят за оцеляването на конната база \"Табора\""}
{"url": "https://www.actualno.com/africa/uar-se-jadosa-na-izkazvane-na-trymp-za-pozemlenata-si-reforma-news_691472.html", "text": "  Министерството на външните работи на Южноафриканската република извика посланика на Съединените американски щати Джеси Лапен, за да изрази официален протест във връзка с коментарите на Доналд Тръмп относно поземлената реформа в африканската държава.     В личния си профил в Twitter, Тръмп изказа своята тревога от поземлената реформа в ЮАР, която според него е съпроводена с масови убийства на бели земеделци и животновъди. В отговор властите в ЮАР заявиха, че ще поискат от посолството на САЩ в страната разяснения на тези думи.     Правителството на африканската страна твърди, че целта на предстоящата поземлена реформа е да се поправи историческа несправедливост, която има корени в епохата на колониализма - а именно, отнемането на земи от чернокожите в полза на белите. Идеята е 30% от тези земи да бъдат върнати на техните оригинални собственици. Подчертава се, че всички дейности, свързани с нея, ще бъдат мирни и ще отчетат интересите на всички страни, като по този начин доведат до по-голяма социална стабилност.  По данни на Министерството на развитието на селските райони и поземлената реформа в ЮАР 72% от цялата земеделска земя в ЮАР е собственост на бели. Чернокожите южноафриканци, които са абсолютно мнозинство от населението, притежават едва 4%.", "date": "2018.08.24", "title": "ЮАР се ядоса на изказване на Тръмп за поземлената си реформа"}
{"url": "https://www.actualno.com/business/kratkata-ni-ekspedicija-iz-lovnite-poleta-na-nasluka-lov-ribolov-sport-2018-news_691515.html", "text": "  Че е незаменимо да излезеш с дружинката на лов и да се заредиш с приятни изживявания, няма спор. А сега да си представим, че има място, на което хем да срещнем много приятели и нови съратници, хем да изберем правилното ново оръжие и муниции, хем да си изкараме подобаващо.     Всъщност това място съществува. Това е добре познатото ни изложение . Неговото 26-о поредно издание ще се проведе в Интер Експо Център от 26 до 29 септември. И ще ни представи страхотната възможност да се запознаем с любимите си ловни и спортни оръжия, риболовни принадлежности и туристическа екипировка.   Наситените с участници изложбени площи обещават богат избор от продукти за всеки. Сред тях ще бъде ловният полуавтомат на Vincenzo Bernardelli. Изящно изработено, надеждното оръжие е с двупозиционно газово бутало за лесна смяна от леки на тежки патрони. Изложителите ще се погрижат и за точния ни мерник. Измежду предложенията ще открием оптика Vortex Crossfire ІІ 3-9x40, представена ни от АйЕсДи. С голямото разстояние от окуляра до зеницата на окото, многослойни лещи и възможност за регулиране на настройките, тя е безкомпромисна. В списъка откриваме и продуктите на Tracitive - GPS устройства за кучета, предложени от Мавесто.\r\nРазбира се, неотменим елемент от екипировката ни е ножът. Десетките изложители обещават да ни предложат богат списък от алтернативни предложения. Сред тях попадат тези на ЧУНЧЕ. А Hunter George ще ни предложи богатство от изделия и аксесоари от естествена кожа – калъфи, раници, патрондаши, ремъци и други.    И тъй като за придвижването ни и силно пресечените терени се нуждаем от надеждно оборудване, трябва да екипираме превозните си средства. На Наслука, лов, риболов, спорт“ 2018 ще открием лебедки, въздушни блокажи и аксесоари за офроуд от Пауър Уинч България, гуми, джанти и аксесоари от Агрина ЕООД, както и много други. Със сигурност погледите ни ще привлекат и предложенията на KayakShop, сред чиито предложения са каяците с MirageDrive система за задвижване.\r\nИзложението ще ни даде възможност и да посетим отново Международната киноложка изложба, в която български и чуждестранни любимци ще се включат с четириногите си любимци. Ценителите ще могат да се насладят и на изящна диорама, както и на изложбата, организирана от Националното ловно-рибарско сдружение „Съюз на ловците и риболовците в България“.\r\nНачалото на есента със сигурност ще бъде изпълнено с много адреналин и приятни емоции. Поднесени от 26 до 29 септември и благодарение на ежегодното изложение в Интер Експо Център.", "date": "2018.08.24", "title": "Кратката ни експедиция из ловните полета на „Наслука-лов, риболов, спорт“ 2018"}
{"url": "https://www.actualno.com/curious/ima-li-bezopasna-doza-alkohol-news_691478.html", "text": "  Дори минималните количества алкохол нанасят сериозна вреда на здравето и осезаемо повишават вероятността от преждевременна смърт, сърдечни заболявания, рак и нещастни случаи, твърдят експерти на ООН в статия, публикувана в реномираното научно списание “Лансет“.     Според учените всяка година над три милиона жители на земята стават жертва на спиртните напитки, допълни БГНЕС.   „Събрахме значителен обем данни по този въпрос. Вече можем ясно да заявим, че негативните ефекти от алкохола изчезват само в случай, че изпитото количество е близко до нулата. Опроверган е митът, че една или две чашки алкохол са полезни за здравето“, твърди Емануела Гакиду от Вашингтонския университет.\r\nВ последните десетилетия учените многократно доказваха наличието на връзка между консумацията на алкохол и развитието на рак и редица други заболявания.  От друга страна обаче, редица изследователи публикуваха данни от проучвания, които твърдяха обратното — умерената консумация на алкохол е по-полезна за човешкия организъм, отколкото е пълното въздържание.   Гакиду и нейните колеги, които работят под егидата на ООН, са извършили най-мащабната досега проверка и анализ на разнопосочните твърдения.\r\nЩателно са проучени изходните данни от почти 1 500 научни изследвания.    Според изчисленията на учените всяка година около три милиона души в целия свят намират смъртта си заради заболявания или инциденти, свързани с алкохола. Най-засегнати са мъжете на възраст между 16 и 49 години.   Лидери по алкохолна смъртност са държави в Африка и бившия СССР. Първо място в негативната класация заема Лесото, където на 100 хиляди души жертвите на спиртните напитки са 140. На второ място е Русия, на трето Централноафриканската република, а на четвърто Украйна. Следващите позиции се заема от Латвия, Литва, Казахстан и Беларус", "date": "2018.08.24", "title": "Има ли безопасна доза алкохол?"}
{"url": "https://www.actualno.com/asia/kitaj-e-dovolen-ot-tyrgovskite-pregovori-sys-sasht-no-rezultat-oshte-njama-news_691475.html", "text": "  От Министерството на търговията на Китай нарекоха търговско-икономическите преговорите със Съединените американски щати, които се проведоха на 22 и 23 август във Вашингтон, \"конструктивни и искрени\", предаде БГНЕС.     \"По покана от американска страна, китайска делегация, оглавявана от заместник-министъра на търговията Ван Шоувен, проведе във Вашингтон с делегация на САЩ под ръководството на заместник-министъра на финансите на САЩ Дейвид Мелпес конструктивни и искрени преговори по търговско-икономически въпроси от взаимен интерес\", пише в официалното съобщение.   \"Страните ще поддържат връзка за организирането на следващия кръг преговори\", съобщават още от китайското министерство.\r\nВластите в Китай въведоха в четвъртък ответни мита от 25% на американски внос на стойност 16 млрд. долара. Централната китайска телевизия съобщи, че те влизат в сила от 12:01 часа местно време (7:01 българско време).  Пекин протестира срещу втория пакет наказателни мита, въведен от САЩ, и заяви, че ще предприеме необходимите ответни мерки. На първо време Китай се е обърнал към Световната търговска организация да съдейства за разрешаване на кризата.   ", "date": "2018.08.24", "title": "Китай е доволен от търговските преговори със САЩ, но резултат още няма"}
{"url": "https://www.actualno.com/business/novi-merki-na-nap-sreshtu-izmamite-raztrevojiha-biznesa-news_691455.html", "text": "   Това предупреждава Българска стопанска камара след сигнали на свои членове за затрудненията, които ще породи поредният ремонт на наредбата за фискалните устройства.     Проектопромените предвиждат фирмите да искат от НАП одобрение за всеки софтуер \"за управление на продажбите\", който искат да ползват. Според данъчните тази мярка ще пресече опитите да се укриват обороти и да се издават фалшиви касови бележки. Нарушението е станало \"национален спорт\" в ресторантьорския бизнес, където чрез манипулиране на програмките се укривали до 70% от оборотите, обясни говорителят на НАП Росен Бъчваров, пише    Според приходната агенция новите изисквания на НАП ще засегнат само т.нар. В момента има регистрирани около 43 000 такива устройства, а подмяната на софтуера щяла да струва „само“ около 17 млн.лева. Законът за ДДС визира всякакъв софтуер за управление на продажбите, включително и такъв, който не е свързан с фискално устройство, обясни Станислав Попдончев, финансов директор на БСК. Такива са системите за управление на работата с клиенти (CRM), за обработка на оферти, за издаване на фактури и други. Затова БСК настоява наредбата да се пренапише в тази й част.\r\nОсвен това бизнесът иска внимателно . Често той е част от поголеми системи за управление и планиране на ресурсите в предприятията, които съдържат търговска тайна.  Оказва се също, че При търговията на едро и разносната търговия понякога след поръчването на стоката минават ден-два, докато продажбата бъде завършена, а новите разпоредби не допускат това, обясни Попдончев.   На са съвсем ясни Предвижда се всеки, който се занимава с електронна търговия, независимо дали през собствен домейн или през платформа за продажби в интернет, преди да започне дейност, да се регистрира в портала за е-услуги на НАП с електронен подпис. Излиза, чечовек, който иска да продаде стария си велосипед чрез интернет, ще бъде третиран като нарушител, ако не се регистрира в НАП.\r\nЗатова от БСК настояват ясно да се запише, че е-регистрацията е задължителна само за лица, които продават стоки в интернет „по занятие“, а не за всеки, които инцидентно предлага нещо за продан онлайн.    ", "date": "2018.08.24", "title": "Нови мерки на НАП срещу измамите разтревожиха бизнеса "}
{"url": "https://www.actualno.com/plovdiv/syuzyt-na-arhitektite-pita-plovdivskija-kmet-zashto-novata-hudojestvena-galerija-njama-predviden-parking-news_691522.html", "text": "  Отворено писмо на тема лоши практики в обществените поръчки при изграждане на значими за градския облик на Пловдив сгради изпратиха от пловдивския клон на Съюза на архитектите (САБ). Писмото е адресирано до кмета на Пловдив Иван Тотев и касае две публични сгради – Художествената галерия на ул. \"Гладстон\" в града и нова сграда, която ще обслужва Пловдивската железопътна гара.     Конкретното възражение на архитектите касае практиката на архитектурния инженеринг. По същество тази практика представлява съвместяване на два вида дейности – проектиране и строителство, от само един субект, най-често от строителя. С други думи – строителят проектира и строи едновременно, вместо да изпълнява проект, който е изготвен от специалист т.е. архитект. По този начин даден проект бива съобразен изцяло с възможностите на даден строител – с какъв капацитет разполага, какви технологии ще използва, а това е нещо, което противоречи на смисъла на обществените поръчки, тъй като може да предопредели крайния победител.   По отношение на Художествената галерия, архитектите посочват, че , което се случвало в центъра, \"който общинската администрация  е превърнала в платен паркинг с непрекъснато повишаващи се цени\". Увеличава се площта на поземления имот, зает от бъдещата сграда за сметка на \"приемната\" пред старата галерийна сграда площ, с което още повече се затруднява пешеходното и транспортно  движение, категорични са архитектите. \"Обект от ранга на \"Художествена галерия\" изисква изработване най-напред на фазата \"Обемно-градоустройствен проект\" - ОГП, с който да се изясни функция, разпределение, художествено решение, връзки с околната среда, транспортно и пешеходно обслужване, каквито с предложеното проектно решение остават неизяснени и пренебрегнати\", категорични са експертите и подчертават, че са \"изненадани, че е допуснато изработването на комплексен проект за инвестиционна инициатива, в който, вероятно за да се помести \"готовия инвестиционен проект\" за сградата на галерията, се променя регулационния план, без доказана необходимост за такова нещо\".\r\nОсвен това, от САБ припомнят, че Пловдив няма Художествена галерия, която по изискуем стандарт да може да приема чуждестранни изложби, а Градът под тепетата догодина ще е Европейска столица на културата.  Що се отнася до прилежащата сграда към Пловдивската жп гара, архитектите питат дали става въпрос за сграда с „търговско-офисни функции“, тъй като няма достатъчно официална информация по въпроса. Те припомнят, че що се отнася до харченето на публични средства, прозрачността и обществените обсъждания са задължителни.   ", "date": "2018.08.24", "title": "Съюзът на архитектите пита пловдивския кмет защо новата Художествена галерия няма предвиден паркинг?"}
{"url": "https://www.actualno.com/europe/medvedev-se-kontuzil-i-izvestno-vreme-njama-da-raboti-news_691477.html", "text": "  Руският министър-председател Дмитрий Медведев няма да участва в публични прояви заради получена спортна травма, съобщават от пресслужбата на руското правителство, предаде БГНЕС.     \"Травма, получена по време на спортни занимания, не позволява на премиера да участва в публични мероприятия\", пише в официално съобщение на пресслужбата.   Не се уточнява видът на травмата и конкретните спортни занимания, по време на които е пострадал Медведев.\r\nВ последно време руският премиер не за пръв път има здравословни проблеми, които го отклоняват от служебните му задължения. През март 2017 година той се разболя от грип и се наложи да отмени редица вече планирани прояви.  ", "date": "2018.08.24", "title": "Медведев се контузил и известно време няма да работи"}
{"url": "https://www.actualno.com/business/ekspert-shte-ima-poskypvane-na-parnoto-sled-povishavaneto-na-cenata-na-gaza-news_691480.html", "text": "  \"Очаква се увеличение в цените на парното, хранителните продукти и услугите, но няма да бъде драстично.\" Това е прогнозата на председателя на Български енергиен форум Иван Хиновски след четвъртото за годината поскъпване на природния газ.     Според енергийния експерт плановото поскъпване от 15% ще се свие до около 10%. По думите му трябва да очакваме поскъпване на парното средно с 5%. При тока няма да се усети повишаване, но при стоките и услугите ръстът ще бъде към 7%, предвиди още Хиновски пред bTV.   Председателят на Български енергиен форум обясни, че поскъпването на природния газ не се дължи на приумици на КЕВР.\r\n\"Това е борсова стока, чиято цена е свързана с петрола от сорт Brent, а заради неговия скок се променя цената на \"Газпром\" към нас\", каза още енергийният експерт и допълни, че страната ни може да преговаря с руската компания за крайната цена.  Председателят на Български енергиен форум допълни, че цената на природния газ в България не е от най-високите в Европа, а това е благодарение на КЕВР, които според него си вършат добре работата.   ", "date": "2018.08.24", "title": "Експерт: Ще има поскъпване на парното след повишаването на цената на газа"}
{"url": "https://www.actualno.com/america/sasht-spirat-da-plashtat-za-pravata-na-choveka-v-budjeta-na-oon-news_691468.html", "text": "  Съединените американски щати възнамеряват да съкратят до края на годината вноската си в бюджета на ООН, заяви съветникът по национална сигурност на Белия дом Джон Болтън, предаде БГНЕС.     Мотивът за решението е излизането на САЩ от Съвета на ООН по правата на човека (СПЧ).   \"Възнамеряваме да прекратим финансирането на Съвета по правата на човека\", каза Болтън и предупреди, че Вашингтон обмисля сходни мерки и по отношение на други структури на международната организация.\r\nФинансовата вноска на Съединените щати съставлява около 22% от бюджета на ООН.  На 19 юни постоянният представител на САЩ в ООН Ники Хейли съобщи, че страната ѝ излиза от СПЧ. Вашингтон критикува Съвета, че не проявява обективност спрямо Израел по Близкоизточния мирен въпрос.   ", "date": "2018.08.24", "title": "САЩ спират да плащат за правата на човека в бюджета на ООН"}
{"url": "https://www.actualno.com/literature/iz-1968-smazvaneto-na-prajkata-prolet-ot-angel-filchev-news_691456.html", "text": "        Първите дни на новоизбрания лидер на ЧССР Александър Дубчек не предвещават нищо извънредно. Преминават в класическите протоколни задължения, приемане на поздравления, изказвания на срещи на партийни организации. На тях за пръв път говори за задачите, които си поставя новото ръководство, и заявява, че резки движения в партийната линия няма да има. Но подчертава, че ЦК ще се съобрази с исканията за преодоляване на пасивността при решаване на важни въпроси. Въобще говори повече за дребни поправки, отколкото за радикална промяна в нея. Никой в ЦК няма интерес от установяване на демокрация, което би довело до загубване на монопола над властта. Намеренията на повечето от реформаторите са да се постигне смекчаване на режима и рационализиране на управлението, наричано с разтегливото понятие „демократизация“. Новата линия обаче предизвиква, макар и не веднага, истински взрив в системата, който поставя началото на низ от събития, които съвсем не са резултат само от дейността на „ревизионистите в ЦК“ и „контрареволюционните елементи“, както твърди съветската пропаганда. Породени са от натиска отдолу. И то не само от низовите партийни организации, а от широката общественост, където новата линия получава силен стихиен отклик. Цинизмът беше абсолютно несвойствен на Дубчек... Той искрено вярваше в доброто и винаги мислеше, че и другите имат добри намерения. Той често се лъжеше, но от това не променяше своята натура. С течение на времето стана по-предпазлив в политическото си поведение, но до края на живота си си остана доверчив човек – независимо за добро или лошо.  Иржи Хофман (чешки историк)\r\nДо този момент мнозинството от населението, благодарение на 20-годишния си опит от комунистическия режим, е свикнало с неизменното състояние на нещата, с празнословието и противосмислието на пропагандните клишета. И първоначално не възприема изявленията на първия секретар за радикални промени като нещо сериозно. Хората са се наслушали на обещания и фрази, които не водят до нищо и дори означават точно обратното: „светло бъдеще“ – което никога не идва, „свобода и равни права“ и „народна демокрация“ – означаващи тотална диктатура. При това средният чехословашки гражданин е готов да признае, че не живее чак толкова лошо, и че известни позитивни промени все пак има. Но би желал те да стават по-бързо – без да се нарушават „основите“ и „достиженията“. Това обаче, което кара гражданите да започнат да се вслушват в обещаваните промени, е неочакваният факт, че те започват наистина да се случват. Наказателното дирене срещу участниците в Страховската демонстрация е прекратено, служителите на СНБ (полицията), виновни за бруталното насилие, са наказани. Започва отново да излиза забраненият преди време седмичник на Съюза на чехословашките писатели. Отменен е дискриминационният правилник за прием във ВУЗ и единствен критерий става наистина резултатът от приемните изпити. Премахнат е дори монополът на ЧСМ (Комсомола) и започва свободно сдружаване на младежта. Едно от важните събития, което допринася за промени в ръководството, е и т.нар. Шейнова афера. Генерал Ян Шейна, депутат в НС, в края на февруари 1968 г. забягва на Запад – първоначално в Италия, а след това в САЩ. Подбудите му са криминални, но общественото мнение свързва „Семковия генерал“ (наречен така заради машинациите му със семена за посев) с президента Новотни – заради непотвърдена семейна близост. Възникват и съмнения, че е подготвял държавен преврат. Това дава повод на ЦК на КПЧ да свали доверието си от Новотни и на 22 март той подава оставка. Народното събрание я приема и е избран нов президент – известния с героизираното си минало генерал Лудвиг Свобода, ползващ се със съчувствието на народа като репресиран през 50-те години. Същият е вече на възраст, няма политически опит и други амбиции и не застрашава никого от партийното ръководство. Обществеността посреща Свобода – бивш командир на Чехословашкия корпус в СССР по време на ВСВ, с голямо доверие и дълго време той е сред най-одобряваните политици. При разискванията в ЦК на КПЧ са направени и други промени в ръководните органи. За министър-председател е избран Олдржих Черник, а за председател на НС Йозеф Смръковски (също репресиран) – един от ръководителите на Пражкото въстание срещу хитлеристите през 1945 г. Тази решителност в следването на новия курс събужда обществена активност и донася на новото ръководство голямо обществено доверие. Според проучванията 75% от запитаните оценяват положително извършените промени. И вярата във „Възродителния процес“ расте с всеки изминал ден.     Програмата беше еретическа, но ние направихме всичко възможно тя да не изглежда такава... При това трябваше да имаме винаги наум едно ограничение: не можехме дори да намекнем, че имаме намерение да се върнем към пълен демократически плурализъм с множество политически партии. В очите на Съветския съюз това би било равносилно на демонтаж на социализма.\r\nАлександър Дубчек\r\nПървият най-важен документ, отразяващ реформистките виждания на новото ръководство, е разработената от специална комисия на ЦК Програма за действие на КПЧ (Akční program KSČ). Приета е на 5 май на пленум на ЦК – по традиция единодушно. Основните є точки са следните:   •\tПридържа се към класическите постулати за ръководната роля на партията, но предвижда разделяне на дейността на партийния апарат и правителството, както и равнопоставеност на партиите в Народния фронт.\r\n•\tОбявява се за нова кадрова политика, в която водещи са квалификацията и образованието, а не класово-партийният подход – идея, доскоро подсъдна.   •\tПредлага решение за нарушените взаимоотношения между чехи и словаци, и то радикално – федерализация на държавата.\r\n•\tПредвижда въвеждане на икономически лостове в ръководството на промишлеността, легализиране на дребния частен бизнес и повече внимание за развитие на науката, образованието и културата.   •\tНай-важното, което предвижда, е премахването на цензурата, свобода на сдружаването на гражданите и на пътуванията зад граница.\r\n•\tОтменени са и ред други ограничения, с което се създават условия за възникване на гражданско общество.\r\nВъобще предвижда радикална за дотогавашната комунистическа практика демократизация по посока на нов, очовечен тип социалистическа система – „Социализъм с човешко лице“.\r\nВъпреки това документът вече е изостанал от обществените нагласи. Привкусът, който оставя, е описан доста точно от професора по социология в Карловия университет Милослав Петрусек: „Месец май, мисля, че беше прекрасен и слънчев, започна с глупост, която на литературен език би могла да се нарече опит за компромис – между радикалните консерватори, които не искаха да се разделят с Москва, и комунистите-реформатори, които не искаха да се разделят с това, което от февруари 1948 насам бяха получили за първи път – спонтанната и масова подкрепа на обикновените хора. Така планината роди мишка. Некомунистите бяха отегчени от нечитаемостта на текста на Програмата за действие, който беше комбинация от интелигентни идеи и дървен партиен език, а комунистите бяха разочаровани от това, че се предлага нещо интимно известно – объркан и неопределен компромис, който държи на всяка цена здраво в ръцете си „ръководната роля на партията“.    Всъщност, аз вярвах в честността и порядъчността у хората.\r\nАлександър Дубчек\r\nНа фона на дългата и деспотична история на комунизма наистина е трудно да се повярва, че на даден етап в една неголяма страна, заобиколена от три страни с подобни режими, могат да се намерят в самата компартия хора, искрено желаещи да променят системата в интерес на народа, но се случва. В исторически план подобна идея не е новост. За такъв вид общества това е най-рационалният начин за противопоставяне на съществуващата, запълнила всяка клетка на обществото, система. С годините агресивната пропаганда е превърнала догмите в начин на мислене на огромно мнозинство от населението и затова първоначално те могат да бъдат атакувани най-безболезнено посредством искания за вътрешна еволюция. По съвсем същия начин през Средновековието, във вид на ереси в официалната църква, започва и освобождаването на обществото от мракобесния клерикализъм. В борбата си срещу него тогавашните църковни реформатори също използват езика и черпят аргументи от самия му фундамент – Библията, но я тълкуват в противоположен на господстващите догми аспект. Чехите имат велик пример в своята история за това – Ян Хус, идеолога на чешката реформация, изгорен на клада, защото отказва да се откаже от идеите си.   Самата идея за създаването на „Социализъм с човешко лице“ вещае сблъсък с Големия брат. В Програмата на КПЧ потенциално опасна за Кремъл е само една нейна точка – отменянето на цензурата, но тя води след себе си низ от последствия, които отиват толкова далече, че не оставят никакво място не само за комунистическия режим, но и за съветското господство. Защото свободата на словото поражда плурализъм, който еманципира чехословашкото общество, у което неминуемо ще се породи стремеж към възстановяване на демокрацията в автентичен вид, така и на държавния суверенитет. А при имперските нагласи на съветската върхушка подобна перспектива е оценявана като истинска катастрофа. И това е основната причина за съветската непримиримост – опасността Чехословакия да се превърне в суверенна държава, да даде лош пример и империята да започне да се разпада, което няма как да не породи политически катаклизми и в самия СССР. Названието „Пражка пролет“ е заимствано от едноименния фестивал за класическа музика, който се провежда ежегодно от 1946 г. Тогава Прага, заедно с цяла Чехословакия, празнува годишнината от края на Втората световна война и същевременно 50-годишнината на Чешката филхармония. В него има нещо символичнo, защото се открива винаги с „Моята родина“ (Má Vlast) – цикъл от шест симфонични поеми на емблематичния за чешката музикална класика композитор Сметана, и се закрива с „Ода на радостта“ на Бетовен – днешния химн на Обединена Европа. Названието се прехвърля върху събитията през 1968 г. неслучайно. Въвеждат го западни журналисти, но се възприема от всички, защото изразява духа на времето – на очакванията за раждането на нещо ново и по-добро, с което винаги се свързва и пролетта. – така Александър Дубчек и съмишлениците му – реформаторското крило в ЧКП, назовават политическата си идея за създаване на хуманен социализъм, който може да бъде постигнат, като бъде изчистена светлата утопична социалистическа мечта от наслоената върху нея тоталитарна мръсотия. Крайната цел на този процес е построяването на „Социализъм с човешко лице“ (socialismus s lidskou tváří, словашки: socializmus s ľudskou tvárou) – обществено-политическо устройство, обърнато към интересите на цялото общество, а не само към управляващата номенклатура. Терминът е въведен в обращение още в началото на възродителния процес. Придобива огромна популярност, понеже отговаря не само на вижданията на реформаторите в ЧКП, но и на въжделенията на огромното мнозинство от населението. Съдържанието, което всички влагат в него, е антипод на терора и насилието, които сталинистите налагат след Втората световна война в целия Източен блок. И на постсталинисткия „реален социализъм“. В подкрепа на идеята се обявява най-напред мнозинството от чехословашката интелигенция и особено тази от сферата на културата. Тя допринася съществено за развитието и дооформянето на неговия облик. Прави го с убеждението, че така повече не може да се живее и че всичко в държавата трябва да се промени по посока на световния прогрес. Огромното мнозинство от народа тръгва с нея и с вярата, че това е само началото на процес, който няма да приключи с прокламираните в Програмата за действие задачи.", "date": "2018.08.24", "title": "Из \"1968. Смазването на Пражката пролет\" от Ангел Филчев"}
{"url": "https://www.actualno.com/society/blizo-82-000-klienti-na-olimpik-oshte-ne-sa-skluchili-nova-grajdanska-otgovornost-news_691451.html", "text": "   показва справка на Гаранционния фонд за „Монитор“.     В началото на месеца най-много незастраховани превозни средства спрямо регистрираните по области са Видин със 7 на сто, Кърджали с 6,32%, Враца – 5,26%, и Русе с 4,75 на сто.   Преди седмица действащите полици по застраховка „Гражданска отговорност“ на автомобилистите са 197 551. От тях 96 658 полици, което е почти половината, са сключени на разсрочено плащане на 3-месечни вноски, а другите – на 6-месечни вноски, показват още разчетите на фонда. Това означава, че за шест дни едва около една пета от нередовните шофьори са посетили друг застраховател, за да сключат нова полица.\r\nНо това крие и своите рискове. Лице, което не е собственик, но управлява моторно превозно средство без действаща „Гражданска отговорност“, се наказва с глоба от 400 лева, гласи законът. От вчера „Пътна полиция“ вече го прави, след като изтече гратисният петдневен период за налагане на глоби на водачи.  ", "date": "2018.08.24", "title": "Близо 82 000 клиенти на \"Олимпик\" още не са сключили нова \"Гражданска отговорност\""}
{"url": "https://www.actualno.com/europe/ispanija-vyrna-malko-nad-100-migranti-v-maroko-news_691470.html", "text": "  Испанските власти върнаха обратно в Мароко 116 мигранти, които онзи ден (22 август) успяха със сила да проникнат на територията на испанския автономен град Сеута в Северна Африка, предаде БГНЕС.     Правозащитни организации единодушно осъдиха решението за масовото експулсиране.   Мигрантите успяха да влязат на испанска територия като щурмуваха граничната ограда с Мароко и нападнаха полицейските сили. Единствено двама непълнолетни са останали в Испания.\r\nОт началото на годината около 3100 мигранти са проникнали в Испания през границите на Сеута и Мелиля, друга испанска територия на северната граница с Мароко.  Още поне 25 000 са пристигнали до Испания по море, сочат данни на Международната организация по миграция.   ", "date": "2018.08.24", "title": "Испания върна малко над 100 мигранти в Мароко"}
{"url": "https://www.actualno.com/society/sofija-se-okaza-sred-gradovete-s-naj-malko-sanirani-blokove-po-dyrjavnata-programa-news_691449.html", "text": "        В столицата има подписани 164 договора, в Търговище са 33, а в Силистра - 20. Изпълнението на програмата върви бавно и в Разград, Ловеч и Враца, където миналата година рапортуваха по две санирани сгради, а в Сливен, Кърджали и Варна - по три. Видин се представя по-добре от тях - при подписани 22 договори има 10 оздравени блока. Това разкрива анализ на състоянието на жилищния сектор, изготвен от регионалното министерство, пише . Данните са от 2017 година.   През пролетта от ведомството на Николай Нанков се похвалиха, че блокове в София с подобрена енергийна ефективност вече са Дори и с тях обаче столицата изостава драматично от други градове, които се включиха далеч по-енергично в надпреварата за \"безплатните\" милиони, раздавани от правителството.\r\nЛидер по брой санирани сгради е В южния град с нови дограми и изолации са се сдобили цели 54 блока, показват данните към 2017 г. В Бургас има подписани цели 236 договора, но само 18 блока са били завършени. Наред с ремонтните блокове в морския град обаче вървят и проблемите - няколко пъти там, а и в други градове на страната, част от обновените блокове протекоха заради некачествена изолация и лоши материали.  Анализът на МРРБ откроява и дефектите на програмата за безплатно саниране. Един от съществените проблеми е, че субсидията не дели обитателите на блоковете на бедни и богати и така помощ получават и заможни собственици, която нямат нужда от нея, изтъкват експертите на министерството.   ", "date": "2018.08.24", "title": "София се оказа сред градовете с най-малко санирани блокове по държавната програма"}
{"url": "https://www.actualno.com/health/amerikansko-izsledvane-ruski-trolove-ubejdavat-kolko-vredni-sa-vaksinite-news_691474.html", "text": "  Учени от университета Джордж Вашингтон са установили, че \"руски тролове\" са причината за разгорещените спорове в интернет пространството за вредите и ползите от ваксините за различни заболявания. Изводите от изследването са публикувани в академичното списание American Journal of Public Health, съобщава БГНЕС.     Целта на проучването е било да се установи по какъв начин интернет ботове и \"тролове\" разпространяват в Twitter здравна информация.   \"Руските тролове и специализирани ботове публикуват туитове със здравна информация значително по-често от обикновените потребители… Руските тролове са хиперболизирали мненията на двете страни в спора за ваксините“, пише в публикацията.\r\nСпоред изследователите \"хаштаговете, които руските тролове използват, демонстрират факта, че техните съобщения са по-политизирани и разпалват идейните разногласия. Маскирани като обикновени потребители, те формират лъжлива равнопоставеност на мненията \"за\" и \"против\" ваксините и по този начин подкопават обществения консенсус относно ваксинациите\", е заключението на проучването.  Припомняме, че през тази седмица СЗО излезе с данни, че заболелите от морбили в Европа са достигнали рекордно ниво. Само в Сърбия вече има 15 смъртни случая - заради липсата на ваксинация.   ", "date": "2018.08.24", "title": "Американско изследване: Руски тролове убеждават колко вредни са ваксините"}
{"url": "https://www.actualno.com/chronicles/aljaska-stava-teritorija-na-sasht-news_691361.html", "text": "  Аляска е 49-ият щат на САЩ, приет на 3 януари 1959 г.[1] В него живеят 738 432 души (2015).     Името „Аляска“ (на английски: Alaska) най-вероятно произлиза от алеутската дума за „голяма страна“ или „суша“. Местните я наричат „Алиеска“, което означава „голямата земя“.    Граничи с Юкон и Британска Колумбия, Канада на изток, с Аляския залив и Тихия океан на юг, с Берингово море, Беринговия проток и Чукотско море на запад, с морето Бофорт и Арктическия океан на север.  Аляска и Хаваи са единствените щати в САЩ, които не са в съседство с другите 48 американски щати на континента. Аляска е най-големият щат в САЩ по територия (1 717 854 km²). Ако се наложи карта на Аляска върху карта на континенталните 48 щата, Аляска би заела пространството от Минесота до Тексас и от Джорджия до Калифорния.\r\nИстория   Аляска вероятно е заселена за пръв път от народи, които идват по Беринговия сухоземен мост, включително инуити и множество индиански групи. По-голямата част от предколумбовото население на Северна и Южна Америка вероятно е дошло по този път, но е продължило да се придвижва на юг.    Първите исторически свидетелства показват, че първите европейци, достигнали до Аляска, са дошли от Русия. Подбудени от държавния секретар Уилям Сюард, американският сенат купува Аляска за $7,2 милиона ($1,67 млрд. по днешни цени) на 30 март 1867 г., а флагът на САЩ е издигнат на 18 октомври същата година. Днес 18 октомври се празнува в щата като ден на Аляска. Заедно с новия собственик Аляска приема нов календар – Григорианския, и по този начин 6 октомври 1867 (петък) е последван от 18 октомври 1867 (петък).\r\nНовата придобивка не се приема добре в старата част на САЩ, където наричат Аляска „безумието на Сюард“ и „хладилникът на Сюард“ (на английски: Seward's icebox). Аляска отбелязва покупката всяка година на Деня на Сюард, който се пада последният понеделник на март. От 1867 до 1884 г. Аляска е преименувана на департамент Аляска, а в периода 1884 – 1912 носи името окръг Аляска. Първият американски администратор на Аляска е Владимир Кжижановски. На 8 януари 1900 г. американският президент Уилям Маккинли обявява военно положение в щата.\r\nНа 7 юли 1958 г. президентът Дуайт Айзенхауер подписва указ, чрез който американското законодателство влиза в сила за Аляска. Така се подготвя почвата за приемането на Аляска като 49-тия щат на САЩ, което става на 3 януари 1959 г.   Аляска претърпява едно от най-мощните земетресения в историята на Северна Америка, което на 27 март 1964 г., с магнитуд 9,2, разтърсва южната част на щата.\r\nПрез 1976 г. населението на Аляска внася поправки в щатската конституция като създава Алясканския постоянен фонд. Той инвестира част от приходите от минералите, както и от нефтопровода Трансаляска, „за да облагодетелства всички аляскански поколения“. През март 2005 г. наличните средства на фонда са над $30 млрд.   Няколко плавателни съдове носят името Аляска в чест на щата.\r\nПо време на Втората световна война 3 от външните Алеутски острови – Ату, Агату и Киска, са окупирани от японски войници. Това е единствената територия на САЩ, която е окупирана по време на войната.", "date": "2018.08.24", "title": "Аляска става територия на САЩ"}
{"url": "https://www.actualno.com/crime/advokatyt-na-bencho-benchev-mnogo-hora-se-uprajnjavat-na-gyrba-mu-news_691482.html", "text": "  \"В момента много хора се упражняват на гърба на Бенчо Бенчев, явно е необходим на някого. Това каза адвокатът му Иво Найденов.     Според Найденов Желязков помолил Бенчев да пътува с него до Турция. Общинският съветник се съгласил, като по това време Желязков не е бил издирван от властите.   \"Познават се лично, но не са били в близки отношения\", коментира Найденов.\r\n\"Служителите в „Аркус” сигурно са повече от 200 или 300 души, това не означава, че Бенчев има общ бизнес с тях\", категоричен е Найденов.  Според прокуратурата в дома на Бенчев е открит тефтер с „черно счетоводство”, където били записани сумите, които трябва да бъдат дадени на Митьо Очите. „Няма такова нещо – не са ни предоставили такива книжки”, каза Найденов.   \"Ако Бенчо Бенчев не беше там в този хотел, а беше Иван Петров, който никой не познава, вниманието нямаше да е такова\", смята адвокатът.\r\n\"Явно е необходим на някого. Даже някои политици заявиха в студиата, че не се познават с него, което е тъжно\", каза Найденов.    Според него прокуратурата се използва за тези атаки срещу Бенчев и единственият достоен акт е това разследване да бъде прекратено.   ", "date": "2018.08.24", "title": "Адвокатът на Бенчо Бенчев: Много хора се упражняват на гърба му "}
{"url": "https://www.actualno.com/asia/rusija-s-obvinenie-isljamska-dyrjava-se-vyoryjava-ot-specialni-slujbi-na-opredeleni-dyrjavi-news_691464.html", "text": "  \"Ислямска държава\" получава оръжие от източници, свързани със специалните служби на определени държави. Това заяви постоянният представител на Русия в ООН Василий Небензя, съобщава Агенция \"Фокус\", позовавайки се на РИА Новости.     \"Продължават да се трупат свидетелства за осъществяването на доставки на оръжие за \"Ислямска държава\" отвън, в това число през полулегални структури или дори под покровителството на специалните служби на определени страни\", заяви Небензя. Той предупреди, че е \"напълно възможно честотата на терористичните атаки да се увеличи, най-вече в сирийската провинция Идлиб\".   Дипломатът напомни, че при \"подкрепата на въоръжените сили на Русия в Сирия\" от терористите са освободени повече от 1400 населени места, а повече от 96% от територията на страната е преминала под контрола на войските на Башар Асад и отрядите на народното опълчение. \"Вследствие от това повече от 1,5 млн. сирийски бежанци вече успяха да се завърнат в родината си“, отбеляза Небензя.\r\nСъщевременно Небензя каза, че \"Ислямска държава\" се концентрира върху нови източници на финансиране, като активно влага пари в туристическия бизнес, селското стопанство, а също така \"играе\" на фондовите борси.  \"След нанасянето на удар на системата за контрабанда на петрол, терористите се концертираха върху нови източници за финансова и материална подкрепа. Фиксира се спекулация на фондовите борси и стремеж да се инвестира в легални сектори на икономиката в редица страни\", заяви Небензя по време на заседание на Съвета за сигурност на ООН. Той допълни, че терористичната групировка \"продължава да се бори за контрола над наркотиците, в точа число в Афганистан\".   ", "date": "2018.08.24", "title": "Русия с обвинение: \"Ислямска държава\" се въоръжава от специални служби на \"определени държави\""}
{"url": "https://www.actualno.com/europe/pojar-v-germanija-priblijava-centyra-na-berlin-news_691483.html", "text": "  Миризмата на огън от горския пожар, който избухна на 50 километра от Берлин, достигна централните региони на германската столица, съобщи ТАСС. Както градската полиция съобщи в Туитър, получени са много обаждания от разтревожени жители, събудени от миризмата.     Най-напред димът се е усетил в ранните сутрешни часове в южните и централните квартали на столицата. Властите препоръчаха жителите на Берлин и Потсдам да затворят прозорците и вратите си, допълни БГНЕС.   Междувременно около 300 пожарникари продължават да се борят с огъня, опитвайки се да предотвратят разпространението му в град Тройенбрицен (федерална провинция Бранденбург). Според вестник Билд в гасенето са се включили булдозери и хеликоптери. През нощта властите са евакуирали около 600 души - жителите на Тифенбрунен, Клаусдорф и Фронсдорф - предградията на Тройенбрицен.\r\nГорският пожар избухна в четвъртък около 12:30 местно време на 50 километра югозападно от столицата на Германия. Огънят се разпространи бързо в резултат на необичайно топлото време и вятъра, като от 5 хектара през нощта достигна до 300 хектара. Горят гори на територия, сравнима с площ от 400 футболни игрища. Временно спря трафика по път 102 и междуградските влакове по линията РB33.  Поради факта, че в горите на Бранденбург има много боеприпаси от Втората световна война, които заплашват да експлодират, пожарникарите не могат да стигнат до някои райони, обхванати от огъня.   ", "date": "2018.08.24", "title": "Пожар в Германия приближава центъра на Берлин"}
{"url": "https://www.actualno.com/society/zashto-dyrjavata-pecheli-za-dvoreca-vrana-zaradi-zakon-ot-1947-godina-news_691481.html", "text": "  Приемаме съдебното решение, въпреки че не съм съгласна с тезите, които е застъпил Софийският градски съд (СГС). Това заяви адвокат Валя Гигова, която е защитник на сестрата на Симеон Сакскобургготски – Мария-Луиза.     По думите ѝ, дворецът Врана бил създаден след като цар Фердинанд бил купувал множество малко имоти, за да направи резиденцията. Има над 500 нотариални актове, каза Гигова, като уточни, че в основата на Врана стои имот, купен от дядото на Симеон Сакскобургготски от търговец, изпаднал в несъстоятелност.   Юристът-защитник на Мария-Луиза уточни, че по сегашното дело е трябвало да се установи местоположението на закупените имоти. Няма един лев, вложен от държавата, категорична беше Гигова пред Нова телевизия, защото нямало документи за такова нещо. Били представени всички държавни бюджети до 1947 година, за да се установи харчено ли е нещо и нищо не било харчено, по думите на адвокатката.\r\nНа въпрос защо няма един акт за собственост, с три имена, Гигова отговори, че личността на царя е свещена и неприкосновена и не можел да участва в гражданско-правни спорове. Затова царят се представя от интендант. Има акт от 1928 година на името на Интендантството на цивилната листа, което било \"другото аз на царя\", обясни адвокатът.      Според адвокат Ирен Савова, която защитава държавния интерес в спора за Врана, Интендантството на цивилната листа всъщност е държавна институция. Ако съдът беше казал, че интендатството е частна институция, то законът от 1947 година отменена цялото лично имущество на царя и царското семейство. Действието на този закон е еднократно, уточни Савова и добави, че Конституционният съд решил, че нормата е противоконституционна. Дори цар Фердинанд да е купувал с лични средства имотите, законът от 1947 година отнема двореца, заяви Савова. И напомни, че точно тезата за интендантството е застъпена и по другите дела. Савова добави и, че Симеон Сакскобургготски е подписал в качеството си на действащ премиер връщането на имотите.", "date": "2018.08.24", "title": "Защо държавата печели за двореца \"Врана\" - заради закон от 1947 година"}
{"url": "https://www.actualno.com/curious/zodija-deva-v-lubovta-news_691499.html", "text": "  Представителите на зодия Дева са много интересни като личности, но доста често остават неразбрани и не могат да намерят половинката си. Девите трудно се доверяват и винаги имат някакви съмнения, което със сигурност не им помага в отношенията им с другите зодиакални знаци. Ето няколко характерни черти относно любовния живот на Девите, които е добре да знаете, ако имате нещо общо с представител на тази зодия:      Може да са лудо влюбени във вас, може да не са срещали по-впечатляващ човек или пък да не са  били по-влюбени, но да не казват абсолютно нищо относно това. Те са от хората, които не признават чувствата си от страх да не бъдат отхвърлени и от прекалено премисляне на нещата. Те никога не действат първосигнално, особено когато става въпрос за любов. Мислят дълго време как да постъпят, преосмислят абсолютно всички възможни варианти и чак тогава взимат решение, в което често не са сигурни. Типичните прояви на чувства като романтично отношение, влюбен поглед или обяснение в любов никога няма да срещнете от представител на тази зодия.   При Девите интересното е, че биха направили признание в любов, единствено и само ако половинката им вече го е направила милиони пъти. Девите трябва да са сигурни , че човекът срещу тях ги обича безусловно и чак тогава са готови да направят мил жест или пък да кажат, че обичат. В противен случай, пазят чувствата си дълбоко скрити в сърцето си и за нищо на света не биха им позволили да излязат.    Никога не биха предали половинката си и са способни да се борят за нея и да влизат в скандали. Те се имат за хора с високо интелектуално ниво и определено претендират, че имат добра репутация, точно поради тази причина не биха изневерили и очернили името си.     Това е  така, защото имат прекалено големи изисквания, които не всеки може да покрие. Те искат човека до тях да е перфектен и да няма абсолютно никакви недостатъци. Девите често са дребнави и заради това изпускат много добри шансове.    Много е грижовна и всеотдайна. Обикновено представителите на зодия Дева сключват брак доста късно. Това е така именно заради желанието им  да  са напълно убедени, че това е правилния човек.    Те биха дали всичко, за да се чувства добре човекът до тях. Държат се много мило и са напълно отдадени на човека до себе си. Опитват се да не го нараняват с думи и дела, но когато се стигне до скандали около Девите винаги е много опасно. Те са изтънчени и не биха седнали да обиждат човека срещу тях. Те започват интелектуален двубой, в който могат да смажат абсолютно всеки. Започват да го обсипват с думи и определения, на които не би издържал почти никой.", "date": "2018.08.24", "title": "Зодия Дева в любовта "}
{"url": "https://www.actualno.com/europe/ungarija-e-sprjala-dostavkite-na-hrana-na-othvyrlenite-kandidati-za-ubejishte-news_691489.html", "text": "  Унгарските власти са преустановили доставките на храна на търсещите убежище, настанени в транзитните зони, съобщава електронното издание на швейцарския вестник Die Neue Zuercher Zeitung в поредна статия, посветен на голямата тема за миграцията в Европа.     Правозащитници обвиняват Унгария, че по този начин властите се опитват да принудят мигрантите да се откажат от правни действия и да напуснат страната в най-кратки срокове. Поради тази причина са поискали намеса от Европейския съд по правата на човека (ЕСПЧ) в Страсбург. След проведено разследване е потвърдено, че в действителност Будапеща е разпоредила подобни мерки. В резултат органът е издал решение, което задължава властите в централноевропейската страна да предоставят хранителни продукти на търсещите убежище, допълва агенция Фокус.   Констатирани са четири случая, два от които – със семейства от Афганистан, едното от които – с бебе. Молбите на търсещите убежище са отхвърлени през юли, след близо две години престой в транзитната зона на границата със Сърбия. След това майката, която е кърмила бебе, и непълнолетните й деца са били лишени от храна и са били инструктирани да чакат експулсирането си в Сърбия.\r\nДруг случай засяга двама братя от Сирия. Едва след разпореждането на временните мерки от ЕСПЧ, на лицата са осигурени редовни дажби храна.  ", "date": "2018.08.24", "title": "Унгария е спряла доставките на храна на отхвърлените кандидати за убежище"}
{"url": "https://www.actualno.com/asia/i-lideryt-na-al-kajda-prizova-za-djihad-news_691465.html", "text": "  Буквално часове, след като лидерът на \"Ислямска държава\" Абу Бакр Ал Багдади се появи в аудиозапис, в който призова към джихад всички \"правоверни\" мюсюлмани, на видеозапис се появи и лидерът на \"Ал Кайда\" Айман ал Зауахири, който призова за единство, пише Агенция \"Фокус\", цитирайки The New York Times.     Айман ал Зауахири призовава мюсюлманите по света да се обединят в свещена война, съобщава американската частна разузнавателна кампания САЙТ, която следи интернет дейността на джихадистите по света. Заухири се е заканил, че тя ще продължи борбата в сирийската провинция Идлиб – последния бастион на антиправителствените сили в страната.   През април миналата година Зауахири публикува запис, в който призова всички терористи в Сирия да се обединят срещу правителството на страната и всички други врагове.\r\nОще от създаването си, \"Ислямска държава\" държи линия, която не съвпада напълно с тази на \"Ал Кайда\" що се отнася до Сирия. ИД винаги е била готова на война, но с цената на всичко - на поголовни жертви там, където воюва, докато \"Ал Кайда\" предпочита да си осигури подкрепата на местните в районите, в които иска да действа.  ", "date": "2018.08.24", "title": "И лидерът на \"Ал Кайда\" призова за джихад"}
{"url": "https://www.actualno.com/scene/zapochva-bansko-opera-fest-news_691498.html", "text": "  Фестивалът за оперна и класическа музика – Банско Опера Фест, започна своето девето издание. С разнообразна програма, организаторите от Монте Мюзик привлякоха отново любителите на красивото изкуство. Събитието започна с концерта „Класиката среща АББА”. Пред изпълненото площадно пространство, Даниела и Юлия от дует „Мания” изпълниха най-популярните песни от репертоара на легендарните АББА, под прекрасния музикален съпровод на оркестъра на Държавна опера – Стара Загора, съобщиха от Общината.     Специално за откриването на фестивала, пристигна заместник-министъра на културата Румен Димитров. Заедно с кмета Георги Икономов, те отправиха своите приветствия към феновете на оперното изкуство, към организаторите от Монте Мюзик, както и към музикантите от Старозагорската и Варненската опера. „Звездите на небето над Банско са гостоприемни за всички музикални жанрове. Тук се чувстват еднакво добре класиката, джаза, съвременната поп музика и народната музика. Банско се доказа като космополитен град и наистина се превръщаме в лятна фестивална столица на Балканите.  За мен е радостно отново да бъдем домакини на едно от най-красивите изкуства в историята на човечеството, а именно операта и класическата музика. Пожелавам на жителите и гостите на курорта прекрасни минути с нашия фестивал” каза градоначалникът от сцената на Банско Опера Фест. Ресорният заместник-министър изказа своето задоволство от присъствието си в планинския град. Преди да се включи в официалната церемония, той проведе работна среща с Икономов, на която обсъдиха силната културна политика на планинската община и възможностите за съдействие от страна на министерството за разширяване на културната политика.    ", "date": "2018.08.24", "title": "Започва Банско Опера Фест"}
{"url": "https://www.actualno.com/europe/evakuacija-kraj-berlin-zaradi-gorski-pojar-news_691467.html", "text": "  Жителите на три населени места край Берлин бяха евакуирани заради горски пожар, който в снощи (23 август)  обхвана територия от около 300 хектара, съобщиха правоохранителните органи на провинция Бранденбург, предаде БГНЕС.     На места огънят се е приближил на по-малко от 100 метра от жилищните сгради. Общо са евакуирани 600 жители на Тифенбрюнен, Клаусдорф и Фронсдорф, предградия на Бранденбург.   Реймунд Енгел от местната противопожарна служба определи ситуацията като \"драматична\", а полицията не изключи да се наложи евакуацията и на жители на други населени места.\r\nГорският пожар е възникнал около 13:30 часа, на 50 километра югозападно от столицата Берлин. Стихията бързо е обхванала значителни площи заради необичайно горещото време и силния вятър.  В горите на Бранденбург има останали голямо количество боеприпаси от времето на Втората световна война, което значително затруднява погасяването на огъня. От противопожарната служба съобщиха, че вече се чуват гърмежи от техните взривове.   ", "date": "2018.08.24", "title": "Евакуация край Берлин заради горски пожар"}
{"url": "https://www.actualno.com/sofia/startyt-na-deloto-za-znakova-zamenka-v-strelbishte-ot-vremeto-na-borisov-e-izmesten-news_691466.html", "text": "  Делото (номер 292/2018), с което ще се гледа нищожност на заменката, с която фирма НИКМИ придоби една от знаковите градинки в квартал \"Стрелбище\" и иска там да построи 44-етажна сграда, е пренасрочено, показва справка на в официалния сайт на Административен съд-София.     Беше предвидено то да се състои на 31.10.2018, от 15:30 часа, но датата е променена за почти месец по-късно - 27.11.2018, от 15:00 часа. Делото ще се гледа от 39-ти състав от Второ отделение на Административен съд-София.   Случаят касае имот, който се намира на ъгъла на булевардите \"България\" и \"Петко Тодоров\".\r\nВ протеста на прокуратурата срещу решението на Столичния общински съвет и заповедта за изпълнението му, подписана от Бойко Борисов в качеството му на кмет на София, изрично се посочва, че липсват доказателства относно твърдението на НИКМИ, че са изградили инфраструктура в \"Стрелбище\" и затова заменката може да стане, както и че ще изградят за своя сметка необходимата инфраструктура за квартала, ако направят небостъргача си. Отделно за придобития от тях имот е имало претенция от друго лице по времето на заменката, като спорът е стигнал до съд. Освен това е имало заявления за замяна, касаещо имота, и от други фирми - \"Ивали 2\" ООД и \"Нитекс-Ко\" ЕООД, но не е проведен конкурс, както е трябвало, посочва прокуратурата.  Държавното обвинение е категорично, че случаят не попада в нито една от общо пет хипотези, които биха позволили извършената заменка – фактически НИКМИ не е съсобственик на урегулирания поземлен имот, не е съсед на имот, за който се предвижда сключено застрояване, не е наемател на общински имот, не притежава временен обект върху имота, запазването на който не противоречи на действащия Подробен устройствен план (ПУП), не е бивш собственик или наследник на бившия собственик на общинския имот и НИКМИ не е реализирала за своя сметка инфраструктура, която да обслужва и общинския имот.   ", "date": "2018.08.24", "title": "Стартът на делото за знакова заменка в \"Стрелбище\" от времето на Борисов е изместен"}
{"url": "https://www.actualno.com/society/plovdivski-predpriemach-predostavja-vila-na-simeon-sakskoburggotski-news_691533.html", "text": "  Пловдивският предприемач доц. д-р Невен Енчев предоставя на Симеон Сакскобургготски за пожизнено ползване вила в луксозния новостроящ се комплекс „Голденбург“ край Белащица. Той взел това решение, след като Софийският градски съд постанови, че дворецът „Врана“ е собственост на държавата. Негово Величество ще може да ползва вилата още от тази есен, тъй като в момента сградата е изградена до втора плоча, увериха изпълнителите от строителна фирма „Мейсън Брос“.     Пловдивският предприемач поддържа близки отношения с царя отдавна - имат поредица от съвместни изяви – редовно участват в церемониите, с които у нас всяка пролет се отбелязват годишнините от Спасяването на българските евреи, за което огромен принос имат цар Борис Трети, патриарх Кирил, народни представители и интелектуалци от онова време.    \"За мен и семейството ми ще бъде огромна чест Симеон Втори и царското семейство да приемат вилата и да бъдат наши съседи\", заяви доц. Енчев от Германия, където живее от началото на годината и в момента реновира двореца си, който ще превърне в лечебно заведение с хоспис.  ", "date": "2018.08.24", "title": "Пловдивски предприемач предоставя вила на Симеон Сакскобургготски"}
{"url": "https://www.actualno.com/asia/bivshijat-prezident-na-ujna-koreja-ostava-v-zatvora-po-dylgo-news_691476.html", "text": "  Южнокорейски апелативен съд увеличи ефективната присъда на бившия президент на страната от 24 на 25 години и глоба в размер на 17,8 млн. долара, предаде БГНЕС.     Пак Гън Хе беше осъдена през април на 24 години затвор по обвинения в корупция и злоупотреба с власт. Прокуратурата доказа, че тя е поискала от големите конгломерати в страната - например Samsung,  повече от 20 млн. американски долара. В допълнение тя е нарушила правилата са боравене със секретни документи, оказвала е натиск срещу културни дейци, които са критикували нейните политики и е уволнявала чиновници, които са се противопоставяли на злоупотребата с власт.   Скандалът около Пак избухна през есента на 2016 година, когато медиите осветиха влиянието, което има нейната близка приятелка Чой Сун Сил върху държавния апарат.\r\nПак беше отстранена от поста през 2017 година след продължителни многохилядни протести. През февруари 2018 година на 20 години затвор беше осъдена приятелката ѝ Чой. Съдът постанови тя да заплати и сумата от 17,8 млн. долара.  ", "date": "2018.08.24", "title": "Бившият президент на Южна Корея остава в затвора по-дълго"}
{"url": "https://www.actualno.com/viewpoint/izcheznalijat-vid-novini-news_691534.html", "text": "  Търговският регистър две седмици го няма, надеждата за възраждане казват умирала на 40-тия ден. Кипърската застрахователна компания \"Олимпик\" изчезна да търси Търговския регистър и без \"Гражданска отговорност\". Сводката за загиналите по пътя ще я научите от услуживите \"телевизионни професионалисти\", защото е твърде дълга. Списъкът с пострадалите от лекарски грешки или пострадалите въпреки лекарската грижа – медиите често смесват тези два параметъра, също! И с хората с увреждания вече свикнахме – при толкова абсурди един повече, един по-малко, все тая. Бойко пробутва все по-тъпи обяснения за поредната криза – случвало се, късмет дано имаме, Корнелия обаче с вбесяващия си патос успява да ги накара да изглеждат дори добре, другите спят някъде на хлад по плажовете, само демократите се напъват, но няма вече кой да ги чуе. Обичайните щуротии коя хайлайф дзвезда с коя друга се лендзила също не влизат в дефицит. В Сирия войната не спира, Тръмп още е на власт, Путин винаги ще е на власт. Въобще – като се огледаме и сякаш нищо хубаво не става по света, но особено и у нас.     Предвид тази картинка, се замислих специално в България какви новини не сме чували не просто скоро, ами от години – дали защото ги няма, дали защото не искаме да им обърнем внимание. Новини, с които да започнат дори телевизионните емисии, които се отразяват и от световни информационни гиганти, а не да са начело на главната страница на някой сайт, където още вирее мозъчна дейност. Новини, които да не те натоварват психически. Новини, които ти е драго да ги чуеш. Новини, които те обогатяват – интелектуално, културно, емоционално. Новини, за които сме жадни, но вече дори не разбираме, че е така. И така, ето я моята импровизирана класация\r\n1. За голямо българско научно-техническо постижение. От тези, които променят света. Не е нужно да е някоя невиждана технология или популярно приложение тип помагащо за еди-какво-си. Защо не ново лекарство или иновативен метод за развитие на селското стопанство, може би животновъдството? Защо не дори строителен обект, който да е едновременно функционален и красив и да прави живота на хората по-лесен и по-приятен.\r\n2. За иновация в образованието. Например – въвеждане на метод на работа, който след това почва да се ползва масово в други държави.  3. За полезна практика, улесняваща живота на хората. Да речем – организирали сме трафика на място с много хора по начин, по който изобщо не се усеща какво натоварване има всъщност.\r\n4. За запомнящ се спортен успех. Не че няма по някоя и друга победа, но тук говоря да сме на челно място в спорт, който се радва на голяма популярност в световен мащаб. Дали Григор да грабне купата на някой турнир от Шлема, дали Кубрат Пулев да е равностоен на Антъни Джошуа, дали националния футболен отбор или някой клубен да я докара поне до полуфинал на голямо състезание, защо не пък волейболният. Мечти, а не реалност - е хайде да помечтаем най-сетне!\r\n5. За голям успех в политиката. Например, да предложим нещо – дали ще е конкретна стратегия за справяне с някакъв проблем или пък ще изберат наш представител да ръководи голяма организация.    Ей такива неща – хем полезни, хем приятни. Трудно или въобще не ги виждаме, не ги чуваме. Не искаме ли? Ако искаме, ще трябва да се потрудим, като започнем на първо място със себе си. Почнем ли да се уважаваме, тогава идва ред на голямото чистене на Авгиевите обори – чистенето на тази тор, заради която сега не виждаме и не чуваме дори по една добра новина.  ", "date": "2018.08.24", "title": "Изчезналият вид новини"}
{"url": "https://www.actualno.com/europe/merkel-othvyrli-idejata-za-byrzo-chlenstvo-v-nato-za-gruzija-news_691536.html", "text": "  Германският канцлер Ангела Меркел отхвърли всякаква идея за бързо членство в НАТО за Грузия, десет години след като лидерите на алианса обещаха бившата съветска република да се присъедини към клуба.     \"Не виждам бързо присъединяване на Грузия към НАТО, това е позицията на Германия\", каза Меркел по време на среща със студенти от Държавния университет в грузинската столица. \"Нещата стават постепенно\", каза тя за интеграцията на страната в НАТО по време на първия етап от регионалното пътуване до Южен Кавказ.   На срещата на високо равнище в Букурещ през 2008 г. лидерите на НАТО заявиха, че Грузия ще стане в член на НАТО в даден момент, но след натиск от страна на Меркел и тогавашния френски президент Никола Саркози отказа да допусне малката черноморска нация до официално членство, предаде БГНЕС.\r\nОпитът на Грузия да се присъедини към военния алианс от 29 държави разгневи господарят й от съветската ера Русия.  Годините на нарастващо напрежение достигнаха кулминацията си през август 2008 г. с кратка война срещу грузинските московски сепаратистки райони Южна Осетия и Абхазия.   Войната – в която руските войски се разправиха с малките военни части на Грузия само за пет дни - отне живота на стотици хора от двете страни. След конфликта Русия призна двата анклава като независими държави и постави там постоянни военни бази. Този ход представлява \"окупация на 20% от територията на Грузия и голяма несправедливост\", каза Меркел пред студентите.\r\nМеркел посети и административната граница с Южна Осетия, където руските гранични служители са изградили огради от бодлива тел.    От Тбилиси канцлерът ще се отправи към Армения, а след това - до Азербайджан, където тя ще насърчи \"мирно и консенсусно решение\" за дългогодишния териториален конфликт на двете страни в региона на Нагорни Карабах.   В Азербайджан се очаква тя да обсъди енергийното сътрудничество с богатата на петрол каспийска република, която се смята за една от възможностите за намаляване на зависимостта на Европа от руския природен газ и нефт.", "date": "2018.08.24", "title": "Меркел отхвърли идеята за бързо членство в НАТО за Грузия"}
{"url": "https://www.actualno.com/actualno/prebijte-kamerierkite-precakajte-studentite-vajnoto-e-hotelyt-da-e-dobre-news_691537.html", "text": "  Украинска камериерка, работеща на Слънчев бряг, не получила последната си заплата, а от сина на собственика на хотела. След това двама-трима мъже от персонала  извели жената, качили я в кола и я оставили в местността Кошарица при Слънчев бряг. Да беше мислила, казали ѝ, и я зарязали там. Това е нещо като обратното на ол инклузив. Хем няма пари, хем те пребиват, хем те изхвърлят.     Когато обсъждаме различни обществени ситуации, назоваваме някакво странно образувание, наречено \"Бизнесът\". В медиите се казва: \"Бизнесът\" поиска това, но синдикатите рекоха онова, омбудсманът прецени така, а \"бизнесът\" рече иначе.\r\nА всъщност няма такова нещо като \"бизнесът\".\r\nПо морето бизнесът не търси работници. Търсят се \"едни там дето да ми бачкат по 14 часа за 600 лева, от които да не им дам последната заплата, ма голяма работа, ко се праят, кой кат тях, цяло лято на морето, че и пари искат отгоре, иначе щеха да си седат в провинцията и да броят мухите, сега поне ше спестат за лаптоп, ко не съм аз отде ше ги вземат тия кинти, ма кво ме обвинявате бе и в другите хотели е така, нема там да им дават по 6 стотака, пък аз да се бръквам за хилядарка, осигуровки ли, кви осигуровки, аре е**те си майката\".  На повърхността вървят някакви тъпанарски дискусии за шума (Симеонов), отчитат се някакви високи проценти и приходи от туризъм (Ангелкова), отправят се бодри призиви да се почива на Черноморието (Борисов). Отдолу обаче кипи някаква хаотична, зле платена, зле организирана и от сезон на сезон все по-брутална експлоатация, в която петзвездният бизнес методично погазва де що има трудови правила, минимален морал и човешко отношение. Принципът е ясен - да се наемат студенти, хора от провинцията, хора в нужда, онези, за които 600 лева са всичко, а после, приковани към необходимостта им, да се изстискат до обезводняване - все едни три месеца ще издържат, после ще има да реанимират цяла година, още към Коледа ще са се оправили. Най-фрапиращи на този палачески фон са преживелите еснафски афект и развълнувани от важността на обяда си българи, които не могат да видят отвъд това, че са им забавили или объркали поръчката и важно-важно клатейки глава отсъждат, че \"обслужването по Черноморието е на изключително ниско ниво\", а какви хубави, възпитани и спретнати били сервитьорките в чужбина. Виждаш ли, персоналът по морето просто е скапан по генетика, посредствен и бездарен, и най-вече неблагодарен за привилегията да вложи цялото си същество за няколко стотачки и 60-70 часова работна седмица. \r\nПребийте камериерките, завлечете с пари студентите, забранете палатките, а накрая отчетете приходите от туризъм и с наслюнчени пръсти затворете страницата и на тази година. Добра беше.      ", "date": "2018.08.24", "title": "Пребийте камериерките, прецакайте студентите - важното е хотелът да е добре"}
{"url": "https://www.actualno.com/plovdiv/zabavnata-srybska-banda-sars-gostuva-za-pyrvi-pyt-v-plovdiv-news_691525.html", "text": "  Спечелили сериозна популярност с редовните си гостувания у нас, сръбската банда S.A.R.S определено е със славата на любимци на публиката. И то съвсем заслужено. Те са сред най-актуалните групи на Балканите и не само, които събират и радват хиляди фенове на концертите си на живо. Изключително свежата банда S.A.R.S. ще гостува за първи път в Пловдив на 29 август на сцената на Летния театър, а началото на купона е в 21.00 ч. Организаторите от Stroeja ще отворят врати за феновете още в 20.00 ч. Билети ще се продават и на място на входа.     Ден преди концертът им в Пловдив, гостите ще купонясват в столичния клуб “Маймунарника”, а това ще бъде поредното лятно и вече традиционно гостуване на бандата в София. Участвали са и в Каваци Бийч Фестивал през 2016 г.  Всичките им концерти у нас се радват на голям интерес от страна на публиката, а залите са напълно разпродадени. Настоящи членове на S.A.R.S. са: Александър Лукович, Борис Тасев, Ненад Джордевич, Петър Миланович, Саня Лалич, Тихомир Хинич, Зарко Ковачевич. Стилово музиката им се определя като: алтернативен рок, реге, блус, джаз, хип-хоп и етно. Концертите им пък можем да характеризираме с: голям купон и веселие, страхотни емоции и неповторимо изживяване за публиката.  До сега групата има издадени 6 студийни албума, а клиповете и концертните им изпълнения в You Tube се радват на десетки милиони гледания. Супер забавните и свежи -  S.А.R.S. ще зарадват феновете си в Пловдив за първи път на 29 август!   Билетите за събитието вече са в продажба в мрежата на Eventim.bg и са с цена 20 лв. на предварителна продажба и 25 лв. на самата дата и на място.  Можете да ги намерите на следните каси в Пловдив: бензиностанции ОМВ, Orange Center, Orange.bg, Usit Colours, Български пощи, Билетна каса \"МаскАрт\", Билетна касата пред община Пловдив, Мюзик Център.\r\nВ София можете да ги намерите на: щанд на EVENTIM на ул. \"6-ти септември\", Office 1 Superstore, OMV, Orange Center, Orange.bg, Usit Colours, Билетен център НДК, Български пощи, Строежа, Вастелс България, Каса Арена Армеец, Технополис, Duende Travel София, книжарница „Бард“, книжарница „На спирката“, както и онлайн през сайта на компанията.   Поради очакван интерес, организаторите препоръчват предварителното закупуване на билети.    Билети има .\r\nПрисъединете се към събитието във Facebook .", "date": "2018.08.24", "title": "Забавната сръбска банда S.A.R.S. гостува за първи път в Пловдив"}
{"url": "https://www.actualno.com/europe/ryanair-shte-iska-pari-i-za-rychnija-bagaj-news_691573.html", "text": "   съобщава Reuters.     Превозвачът направи промени в политиката си за багажа в началото на  годината, но твърди, че след това пътниците са започнали да носят твърде  много личен багаж, което причинявало забавяне на полети заради  проверките.   От ноември за багажите до 10 кг ще трябва се плащат 6 до 8 евро, за  да бъдат качени на борда и превозени в багажното отделение над  седалките, или между 8 до 10 евро, за да бъдат чекирани.\r\nПасажерите ще могат да взимат със себе си безплатно една малка чанта,  която може да се вмества под седалката или в отделението за багаж  отгоре.  \"Новата ни политика ще ускори качването на борда и ще намали  закъсненията на полетите. 60% от пътниците няма да бъдат засегнати от  нея. Очакваме другите 40% да избират да чекират багажа си или да пътуват  само с една малка чанта като ръчен багаж\", заяви Кени Джехкъбс,  маркетинг директор на Ryanair.   Припомняме, че през лятото авиокомпанията отмени стотици полети, тъй  като екипажите ѝ от няколко европейски държави стачкуваха с искане за  по-добри условия на труд.    ", "date": "2018.08.24", "title": "Ryanair ще иска пари и за ръчния багаж "}
{"url": "https://www.actualno.com/varna/17-deca-ot-varna-sa-osinoveni-prez-pyrvoto-polugodie-na-2018-g-news_691575.html", "text": "  17 деца от Варна са осиновени през първото полугодие на 2018 година. Това каза за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя добави, че 14 от осиновените деца са били настанени в приемни семейства, две – в Дома за медико-социални грижи за деца във Варна, и едно – при роднини. От осиновените 17 деца, 4 са осиновени в чужбина, останалите – в България.     По думите ѝ 27 деца са върнати в биологичните семейства през първото полугодие на 2018 година. Анализът на дейностите по прилагане мерки за закрила на детето на територията на община Варна и община Аксаково през първото шестмесечие на 2018 година сочи, че общият брой случаи на реинтеграция, по които е работено през отчетния период, е 59, като 18 от тях са нови, започнати през първото полугодие. От направения анализ на социалната работа по реинтеграция на децата може да се направи заключение, че тя е свързана с връщането им в биологичното семейство, с осиновяването им или с навършване на пълнолетие.   Анна Конукова посочи, че в повечето случаи социалната работа при децата, навършили пълнолетие, не прекъсва. Децата от специализираните институции остават там до завършване на започнатото образование, тези при роднините си също могат да получават месечна финансова подкрепа до завършване на средно образование, но не повече от 20-годишна възраст, а пълнолетните деца с увреждане, навършили пълнолетие се поемат за работа от социалните работници от отдел „Хора с увреждания и социални услуги“.\r\n145 лица са подпомогнати с помощи през първото полугодие на 2018 година. 78 от отпуснатите помощи са за еднократна финансова подкрепа на деца във връзка с превенция на изоставянето им, реинтеграция или за подкрепа на дете в приемно семейство, 63 – за месечна помощ на настанени при близки и роднини деца. Отпуснати са и 4 помощи за месечна добавка на дете с увреждане, настанено при роднини.  Общата стойност на изплатените еднократни помощи за първото полугодие на годината е 30 170 лева. С месечни помощи към месец юни 2018 година се подпомагат 60 деца, настанени при роднини и близки. За всички деца, настанени в приемни семейства, помощите се изплащат по проекта „Приеми ме“ от Община Варна.   ", "date": "2018.08.24", "title": "17 деца от Варна са осиновени през първото полугодие на 2018 г."}
{"url": "https://www.actualno.com/sofia/kak-koshmarnijat-gradski-transport-v-sofija-stigna-do-varshava-news_691523.html", "text": "  В края на месец октомври 2018 година в Полша предстоят местни избори. Един от кандидатите за кмет на Варшава е Патрик Яки, който в момента е зам.-министър на правосъдието. Издигнат е от  управляващата партия Право и справедливост. Един от основните акценти в предизборната кампания на г-н Яки е строителството на две нови метролинии. За да защити каузата си Патрик Яки посочи за добър пример за бързо и евтино строителство София. Това предизвика недоволството на действащия зам.-кмет по транспорта на Варшава, г-жа Рената Казновска и дори я вдъхнови да изнесе презентация пред полски журналисти, представяща реално и обективно сравнение между това как функционира градският транспорт в двете столици.     От неправителствената организация \" \" предоставиха основните акценти в презентацията на г-жа Казновска. В нея се казва, че В София броят на новите трамваи е десетократно по-малък от купените от Варшава и има “канибализация и безстопанственост на наземния градски транспорт за сметка на метрото”   В сравнението между двете столици се откроява фактът, че . Това е основна пречка в адекватното обслужване на пътникопотока в българската столица: , гласят данни от сравнителната презентация.  \"Влаковете за новата М3 в София са 60 метрови , се казва още в доклада на г-жа Казновска.   Във Варшава дължината на пероните на всички метростанции е 120 метра, докато софийските варират от 105 до 120 м, което не позволява използването на по-дълги влакове по всички метростанции. Проблем е и дължината на самите влакове, които във Варшава са  двойно по-дълги, отколкото бъдещите по М3 (третия лъч на метрото) в София.\r\nДалеч по-стегнатите и адекватни разписания пък са и част от причините, заради които метрото във Варшава, макар и с по-малко станции от софийското, превозва двойно повече пътници всеки ден.    За разлика от София, в полската столица функционира система от 4 линии на градска железница с интервал на движение от 10 мин в час пик, допълват от „Спаси София”.   \"В София всеки може да види канибализацията и безстопанствеността на наземния градски транспорт за сметка на метрото. Няколко трамвайни маршрута бяха закрити, включително и такива, водещи до метрото. Инвестиции в подвижен състав почти няма. Между 2006 и 2008 година Варшава закупи 281 нови трамвая, докато София едва 25. \", сочи безпощадно анализът на г-жа Казновска.\r\nОт \"Спаси София\" обръщат внимание на намаляващото потребление на градския транспорт въпреки над 1 милиард евро, инвестирани в разширението на метрото, систематичното унищожение на трамвайните трасета и увеличаващата се зависимост на софиянци от личния автомобил.", "date": "2018.08.24", "title": "Как кошмарният градски транспорт в София стигна до Варшава!"}
{"url": "https://www.actualno.com/sofia/pochti-23-mln-leva-za-remont-na-pytja-prez-iskyrskoto-defile-vijte-rezultata-snimki-news_691580.html", "text": "  Пореден чудесен пример за състоянието на републиканската пътна мрежа даде Институтът за пътна безопасност (ИПБ).     Става въпрос за път II-16, който минава през Искърското дефиле и е дълъг малко над 81 километра. От ИПБ напомнят, че освен за хората в района, този път е много важна алтернатива за движение между София и Видин, когато Е-79 е в ремонт или поради други причини по направлението А-2, I-1 не  може да се преминава (направлението София-Ботевград-Мездра-Враца). Ето какво още посочва Института:\r\n\"С договор за строителство от 03.08.2011 г. е възложено изпълнението на \"Рехабилитация и реконструкция на път II-16 от републиканската пътна мрежа\" във връзка с проект Транзитни пътища V, Лот 17. /СМР + аванс/, а заложеният срок на изпълнение е 24 месеца + 365 дни за съобщаване на дефекти. (според справка по Закона за достъп до обществена информация)\r\nПо информацията, предоставена на Института, става ясно и че Агенция \"Пътна инфраструктура\" е организирала провеждането на оглед на обекта от комисии с цел констатиране на всички гаранционни дефекти. Огледите са проведени и наличните гаранционни дефекти са описани. Тяхното отстраняване следва да бъде извършено от фирмата изпълнител на обекта – ДЗЗД \"Трейс Своге\", като се планира това да се случи преди началото на зимния сезон.  Към 3 август, 2018 година ИПБ направи своя проверка и констатира следното състояние на ремонтирания за 22 957 298,00 евро без ДДС път към 03.08.2018 година:       На много места асфалтовата настилка е компрометирана и в лошо състояние. Това реално се е случило след по-малко от две години след завършването на обекта.\r\nЕкспертите на института изпратиха запитване и относно това дали и колко пари общо са похарчени за поддръжка на пътя по отношение на почистването на крайпътните канавки от паднали камъни, подмяна на пътни знаци, които са били счупени и подрязването на храсти от началото на тази година. От АПИ чрез Реш. № РД-ОИ-55/23.08.2018 г. ни предоставиха информация, че дейността по поддръжка се извършва от фирмата, поддържаща републиканските пътища в област София. До момента конкретно за този пътен участък от началото на годината са похарчени 33 906 лв. с ДДС.\r\nИПБ направи отново своя проверка за състоянието на пътя след извършеното почистване на стойност 33 906 лв. с ДДС и установи следното към дата 03.08.2018 г.:    ", "date": "2018.08.24", "title": "Почти 23 млн. лева за ремонт на пътя през Искърското дефиле - вижте резултата (СНИМКИ)"}
{"url": "https://www.actualno.com/europe/vlastite-v-ispanija-razreshiha-ekshumiraneto-na-franko-news_691587.html", "text": "  Испанското правителство прие постановление, което позволява ексхумирането останките на Франциско Франко от неговия мавзолей. Това решение раздели испанците и отвори доста стари рани.     Министър-председателят на страната Педро Санчес, който дойде на власт през юни месец, след като свали от власт своя предшественик направи премахването на останките на диктатора от неговия мавзолеен комплекс в близост до Мадрид, своя основна задача, предаде БГНЕС.   \"Като една установена европейска демократична страна Испания не може да си позволи символи, които да разделят испанците\", заяви Санчес по националната телевизия TVE, малко след като стъпи на власт. Той също така заяви, че подобен мавзолей би бил „неприемлив” в другите европейски страни, които също са имали диктатори, като Германия и Италия.\r\nРешението взето днес беше обявено от вицепремиера на страната Кармен Калво, но постановлението ще трябва да бъде одобрено и от парламента.  Социалистите на Санчес казват, че целта на това действие е да превърнат мавзолейния комплекс „Долината на падналите” в място за „помирение” и възпоменание за всички испанци.   ", "date": "2018.08.24", "title": "Властите в Испания разрешиха ексхумирането на Франко"}
{"url": "https://www.actualno.com/society/obshtinskijat-syvet-na-carevo-odobri-zastrojavaneto-na-silistar-news_691592.html", "text": "        Става дума за парцел от 22 169 кв. м. Лапчев предлага да се направи подробен устройствен план за поземлен имот на дружеството \"Ню Билдинг  Естейтс\" ЕООД, който според информация на сайта    Това беше последната 24-точка в дневния ред на общинския съвет днес. В съвета влизат 13 съветници, като предложението на Лапчев е получило подкрепа от деветима от тях, от които 8 са от партия ГЕРБ. Трима са гласували против - двама съветници на БСП и един от обединение \"Народен съюз\" (Демократическата партия и Български земеделски народен съюз), съобщава Решението за застрояване обаче е нелегитимно, тъй като Освен това инвестиционният проект е , забраняваща да се одобряват подробни устройствени планове (ПУП) на парче преди приемането на Общ устройствен план (ОУП) на общините, в случая - на община Царево, пишат от \"Биволъ\".  Върху терена зад плажната ивица на Силистар по времето на социализма е имало свинарници, чиито руини все още са там. Липсва и в последния вариант на ОУП от 2018 г. - в района на Силистар не се предвижда никакво вилно строителство. В този проект, който не е минал екооценка, имотите зад плажа са обозначени като зона за къмпинги, каравани, бунгала и палатки.   В съседство на предлагания за застрояване терен се намират имоти, придобити, според изданието, с неправомерни действия от лица и фирми, свързани пряко или косвено с депутата от ДПС Йордан Цонев и арх. Калин Тихолов, който бе номиниран за министър на инвестиционното проектиране в правителството на Пламен Орешарски от квотата на ДПС, но много бързо беше оттеглен, защото името му бе замесено в скандали с одобрени от него проекти за строежи в парк \"Странджа\" и върху пясъчни дюни.\r\nСлед разтурването на ТКЗС-тата Още преди това неясно как имотът е придобит от фирмата \"Силистар-Юг“ на строителния предприемач Пламен Бенински, която през 2002 г. го продава на \"Евробул България Холдинг“ за 5000 лв. Новият собственик го ипотекира в СИБанк, която става негов притежател през 2015 г. заради натрупани дългове по заема.    Сегашният му собственик \"Ню Билдинг Естейтс“ има капитал от 500 лв. и е собственост на \"Ню Билдинг Пропърти“ ЕООД с капитал 100 лв., която е еднолична собственост на Десислава Георгиева. Тя е в съдружие с Петьо Петков в няколко фирми.    Един от тях е от Казанлък, подвизавал се като депутат от НДСВ, \"Свободна България и \"Евророма\", участник в тв шоуто Биг Брадър и известен като също като скандалния бивш ДПС депутат от Самоков.\r\nДруг съдружник на Десислава Георгиева е който успя да прокара без екооценка проект за луксозни вили край защитената територия \"Круше\" до Разлог.", "date": "2018.08.24", "title": "Общинският съвет на Царево одобри застрояването на Силистар "}
{"url": "https://www.actualno.com/society/prognoza-za-vremeto-24-avgust-petyk-news_691452.html", "text": "  Днес ще е слънчево. Следобед ще се развива предимно купеста облачност и до вечерта само на изолирани места, главно в планините ще превали. Вятърът ще е слаб до умерен от изток-североизток. Максималните температури отново ще са между 28° и 33°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.     Атмосферното налягане след обяд ще се понижи, приближавайки се до средното за месеца.   По Черноморието ще е предимно слънчево. Ще духа слаб до умерен североизточен вятър. Максималните температури ще са 28-30°. Температурата на морската вода е 26-27°. Вълнението на морето най-често ще е 3 бала.\r\nНад планините ще е предимно слънчево. След обяд ще се развива купеста облачност, на изолирани места и купесто-дъждовна с краткотраен валеж. Ще духа слаб до умерен, предимно източен вятър. Максималната температура на височина 1200 метра ще е около 22°, на 2000 метра – около 15°.  През почивните дни вятърът ще се ориентира от юг, температурите ще се повишат с 1-2 градуса и максималните ще са предимно между 30° и 35°. Ще бъде предимно слънчево, с временни увеличения на облачността, по-значителни над западните и планинските райони. По-късно през деня в неделя на места в Западна България ще има краткотрайни валежи с гръмотевици; възможни са локални интензивни явления. В началото на следващата седмица с обръщане на вятъра от запад-северозапад ще започне по-съществена промяна на времето. В понеделник в Западна България температурите ще се понижат, ще бъде с превалявания, докато на югоизток ще остане все още горещо и предимно слънчево; по-късно през деня и на отделни места в Източна България ще се развие купесто-дъждовна облачност и ще има краткотрайни интензивни валежи и гръмотевични бури.   ", "date": "2018.08.24", "title": "Прогноза за времето - 24 август (петък)"}
{"url": "https://www.actualno.com/europe/chavushoglu-voennoto-reshenie-v-sirija-shte-dovede-do-katastrofa-news_691600.html", "text": "  Турският външен министър Мевлют Чавушоглу предупреди, че търсенето на военно решение в последната бунтовническа провинция Идлиб би довело до катастрофа.     „Военното решение там ще доведе до катастрофа”, заяви Чавушоглу по време на пресконференция в Москва заедно с руския си колега Сергей Лавров.   „Не само за региона на Идлиб, но и за цяла Сирия подобно решение ще доведе до катастрофи и сблъсъци, които могат да продължат доста дълго време”, добави още той.\r\nЧавушоглу подчерта и риска за голямото цивилно население в района.  „Цивилните ще пострадат. В момента там има около 3.5 милиона цивилни?”, каза още той.\r\nТова изявление е в отговор на нарастващите спекулации, че този район може да бъде нападнат от подкрепяното от Русия сирийско правителство, тъй като той е едно от последните убежища на бунтовниците.   Чавушоглу заяви, че Турция все пак смята, че тези „терористични групи трябва да бъдат обезвредени”.    „Това е доста важно и за Турция, защото те са и от другата страна на нашата граница. Те са представляват заплаха и за нас”, допълни още външният министър на Турция.\r\nВъншният министър на Русия Сергей Лавров заяви, че ситуацията е „многостранна„ и призова за разделяне на „здравословната опозиция от терористичните структури”.\r\n„Когато зоната за де ескалация на напрежението беше създадена в Идлиб, никой не предположи, че терористите може да я използват, за да се крият зад цивилното население, като зад жив щит”, заяви Лавров.   И добави „особено след като те не просто стоят там. Там непрекъснато се организират бунтове и се нападат постовете на сирийската армия”.\r\nЛавров заяви, че е сигурен, че руският и турският президенти ще „говорят в детайли тази тема ”.   ", "date": "2018.08.24", "title": "Чавушоглу: Военното решение в Сирия ще доведе до катастрофа"}
{"url": "https://www.actualno.com/curious/luboven-horoskop-za-uikenda-news_691605.html", "text": "        В последния уикенд на август ви очакват нови красиви възможности в любовта. Ако се намирате във връзка, това е чудесна възможност за вас и любимия човек да се радвате на романтиката. Хармонията помежду ви ще ви накара да постави връзката ви на първо място. Важно е да преразгледате вашите желания и подход. Ако се намирате в сериозни взаимоотношения и това е любовта, за която сте мечтали, очевидно вашите тактики на този етап не работят. Любовта я има, важно е да обмисляте вашите стъпки по-внимателно.      Любовният живот на Близнаците може да се промени значително и то в положителна посока. За тези от вас, които търсят любовта, има шанс да срещнат някоя нова и интересна личност и да се влюбят лудо. Ако вече се намирате в сериозна връзка, някои от вас ще започнат да правят планове и за бебе.     Почивните дни са подходящи да представите любимия човек на близките си, ако скоро сте започнали нова връзка. Любовната хармония ще се задържи доста след уикенда. Периодът е подходящ и за взимане на по-големи важни решения, като общо съжителство, например.    Комуникацията с половинката ще върви гладко. Имате прекрасна възможност да споделите това, което ви вълнува, да се свържете с любимия човек на едно духовно ниво. Ще споделяте, ще говорите за проблемите и ще съумеете да ги разрешите по един разумен начин. Уикенд на промени за родените под знака на зодия Дева. Някои събития ще ви накарат да се почувствате объркани. Не бързайте да се тревожите, ако трябва да направите някаква промяна в сектора на любовта, не отлагайте, а действайте. Резултатите може и да ви изненадат.      Звездите ще ви направят още по-магнетични за любимия, а за другите ще бъде трудно да ви игнорират. Тези от вас, които се намират в сериозна връзка, ще получат повече внимание и комплименти от половинката си. Предстоят интересни дни за обвързаните представители на зодията. Ще имате възможността да обсъдите разногласията с любимия човек, да прекарате повече време заедно. Най-хубавото е, че след това ще бъдете благодарни, че сте го направили.    Тайната на вашето любовно щастие се крие в социалните ви контакти. Опитайте се да приемете повече покани за събития, срещи, партита. Това ще вдъхне нов живот на старата връзка. Вашата половинка може да изиграе ключова роля по отношение на работата ви през тези два дни. Той ще ви окаже своята подкрепа и ще ви помогне по някакъв начин да се издигнете по-високо в работата. Не забравяйте да се отдадете и на  романтика.    Хармония очаква онези от вас, които се намират в сериозна връзка. Ще намерите баланса между вас и половинката, ще се преоткриете. Освен пътувания, в този момент ви вълнуват и други неща, които може да правите заедно. Това може да са някакви курсове, посещаване на семинари. Очаквайте положителни новини от вашата половинка по отношение на финансите. Възможно е любимият човек да получи повишение, бонус или да се възползвате от обща инвестиция.", "date": "2018.08.24", "title": "Любовен хороскоп за уикенда"}
{"url": "https://www.actualno.com/society/cik-objavi-nova-obshtestvena-porychka-za-mashini-za-glasuvane-news_691541.html", "text": "  Централната избирателна комисия публикува официална покана на за определяне на прогнозна цена за производство, закупуване, наемане - дългосрочно или краткосрочно (еднократно) и доставка в страната на .      Целта на обществената поръчка е провеждане на проучване на всички участници на пазара, които произвеждат и доставят устройства за машинно гласуване.   В документацията е публикувана и таблица с дейности с прогнозна цена, за които изпълнителят следва да предостави информация. Става въпрос за 14 дейности, сред които производство и доставка на 1 устройство с оборудване, закупуване и доставка, дългосрочен наем, краткосрочен наем, одитиране и сертифициране на устройствата, техническо обслужване и поддръжка, включително в изборния ден, охрана и т.н.\r\n\"В случай на проявен интерес от Ваша страна офертите се подават на адрес: гр. София, пл. „Княз Александър І” № 1, вход от към бул. „Княз Александър Дондуков“, Централна избирателна комисия, всеки работен ден от 10:00 до 17:30 ч. За час на получаване се приема часът, отбелязан при издаване на входящ номер. Краен срок за подаване на офертите 17:30 ч. на 10 септември 2018 г. (понеделник).  Условията и реда за подаване на офертите, изискванията към участниците, както и техническата спецификация са подробно описани в е на обществената поръчка\", пише в поканата, отправена от ЦИК.    припомня, че през през февруари миналата година ЦИК спря обществената поръчка за машините за гласуване, като кандидат - \"Лирекс\". Това стана въз основа на доклада на техническата комисия, която установи, че предложените от фирмата технически условия не отговарят на посочените параметри.\r\nВ началото на този месец да въведе машинно гласуване, тъй като неговото въвеждане навсякъде бе просрочено. Според решението на Софийския административен съд ЦИК трябва да осигури машини за алтернатива на аналоговия хартиен вот във всяка секция, както постановява Изборният кодекс.    ", "date": "2018.08.24", "title": "ЦИК обяви нова обществена поръчка за машини за гласуване"}
{"url": "https://www.actualno.com/crime/poredna-jertva-na-katastrofa-na-pytja-ruse-bjala-news_691535.html", "text": "  Тежка катастрофа взе поредна жертва на пътя Русе-Бяла. Лек автомобил се е ударил в тир, превозващ прасета и в микробус. При сблъсъка водачът на колата е загинал на място.     Инцидентът е станал около 8:30 ч. преди разклона за Иваново. Лекият автомобил пътувал към Русе, но навлязъл в насрещното платно, след което последвал ударът. При сблъсъка камионът е спукал гума и се преобърнал. Шофьорът на колата е загинал на място, а другите двама водачи не са пострадали. На място са изпратени екипи на Спешна помощ, полицията и пожарната.   Заради инцидента движението се извършва само в една лента, предстои животните по-късно през деня да бъдат претоварени. Причините за катастрофата се изясняват.\r\n\"Изкачвах баира нагоре и лек автомобил, зелен на цвят, тръгна челно срещу мен. Помъчих се да свия вдясно обаче той сви рязко към мен и ме удари. Спука се предна лява гума и не можах да овладея камиона, понеже товарът е живи животни\", каза Петър Петров, шофьор на тира.  ", "date": "2018.08.24", "title": "Поредна жертва на катастрофа на пътя Русе-Бяла"}
{"url": "https://www.actualno.com/celebrate/sv-sveshtenomychenik-i-apostol-evtih-news_691352.html", "text": "  Св. свещеномъченик Евтих, родом от гр. Севастопол (Палестина), бил ученик на св. Йоан Богослов. Той обходил много страни и градове като апостол и епископ. Бил гонен, изтезаван и държан в окови. Завършил мъченически своя живот – посечен бил с меч.         ", "date": "2018.08.24", "title": "Св. свещеномъченик и апостол Евтих"}
{"url": "https://www.actualno.com/crime/85-svidetelstva-za-upravlenie-na-mps-sa-otneti-zaradi-neplateni-zadyljenija-news_691591.html", "text": "  85 свидетелства за управление на МПС са отнети заради неплатени задължения по Закона за движение по пътищата. По време на осъществените проверки на място на гражданите са връчени общо 451 електронни фиша.     Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 6185 моторни превозни средства и 9311 души. Установени са общо 4898 нарушения, от които 1392 са за управление на МПС с превишена скорост. Издадени са 1392 фиша и 917 акта за установени административни нарушения, съобщиха от МВР.   Засилените проверки ще продължат до края на месец септември.", "date": "2018.08.24", "title": "85 свидетелства за управление на МПС са отнети заради неплатени задължения"}
{"url": "https://www.actualno.com/society/nacionalna-kampanija-na-dazd-vyv-vsichki-detski-gradini-i-uchilishta-v-stranata-news_691528.html", "text": "  Национална информационна кампания на Държавната агенция за закрила на детето (ДАЗД) и на Съвета на децата „Живот без насилие за всички деца“ ще стартира от началото на учебната 2018/2019 г.     В нея ще бъдат поканени да се включат всички паралелки в училищата и групи в детските градини в страната. Тя ще бъде подкрепена от Синдиката на българските учители, Синдикат „Образование“ към КТ „Подкрепа“, Съюза на работодателите в системата на народната просвета в България и Сдружението на директорите в системата на образованието в Република България. За това се договориха председателят на ДАЗД д-р Елеонора Лилова и ръководителите на организациите - д-р Янка Такева, д-р Юлиян Петров, Надежда Николчева и Асен Александров, съобщиха от Агенцията за закрила на детето.   Кампанията се реализира в изпълнение на Националната програма за закрила на детето за 2018 г. и ще включва различни инициативи. В тяхното изпълнение ще бъдат включени националния детски консултативен орган – Съвета на децата, и съществуващите ученически съвети в училищата.\r\nПредседателят на ДАЗД обсъди с работодателските и синдикалните организации в системата на образованието и създаването на новата Национална стратегия за детето. Участниците в срещата се обединиха около мнението, че стратегическият документ ще бъде изключително значим за бъдещото поколение и в изпълнението му трябва да са въвлечени както институциите, така и учителите, родителите и децата.  Разговорът е част от консултационния процес, който председателят на ДАЗД реализира в процеса на изработване на новата Национална стратегия за детето. Чрез поредицата от срещи д-р Лилова търси мненията на широк кръг професионалисти, институции и неправителствени организации, за да бъдат създадени подходящи стратегически политики.   ", "date": "2018.08.24", "title": "Национална кампания на ДАЗД във всички детски градини и училища в страната"}
{"url": "https://www.actualno.com/crime/dvama-postradaha-pri-katastrofa-s-linejka-v-sofija-news_691548.html", "text": "  Тежък пътен инцидент на столичното \"Околовръстно шосе\". Катастрофирали са няколко автомобила и линейка. По време на инцидента автомобилът на Спешна помощ е превозвал пациент.     Сигналът за инцидента е подаден около 10:46 часа. Двама души леко са пострадали, предаде БГНЕС.   Болният от линейката е прехвърлен в друга. Водачът и пътник в автомобила са транспортирани за преглед.", "date": "2018.08.24", "title": "Двама пострадаха при катастрофа с линейка в София"}
