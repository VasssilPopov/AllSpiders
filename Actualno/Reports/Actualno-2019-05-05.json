{"url": "https://www.actualno.com/balkani/stevo-pendarovski-vodi-ubeditelno-na-prezidentskite-izbori-v-severna-makedonija-news_746053.html", "text": "  Стево Пендаровски почти сигурно е първият президент на Република Северна Македония. Той води убедително срещу  кандидата на опозиционната ВМРО-ДПМНЕ Гордана Силяновска-Давкова, съобщава БГНЕС. Пендаровски бе издигнат от управляващата партия на премиера Зоран Заев Социалдемократически съюз /СДСМ/.     Държавната избирателна комисия /ДИК/ съобщи, че Стево Пендаровски получава над 55% от подадените гласове. До момента са преброени над 50 на сто от бюлетините. Давкова получава подкрепата на 41 на сто от избирателите.   Досегашният президент Георге Иванов, който бе личен избор на Груевски, на няколко пъти изправи страната пред опасността от граждански и междуетнически сблъсъци. През последните две години той отказваше да подпише гласуваните от парламента закони. Иванов отказа да подпише и Преспанското споразумение, което откри пътя за евроатлантическата интеграция на страната.\r\nСтево Пендаровски има богат политически опит. Той е бил главен съветник за националната сигурност на покойния президент Борис Трайковски, а след това заема същата длъжност при наследника на Трайковски Бранко Цървенковски между 2005 и 2009 г. По този начин Пендаровски работи за двете водещи партии - първоначално за ВМРО-ДПМНЕ, а след това и за СДСМ.  От 2008 до 2014 г. работи в Университета „Американ колидж“ в Скопие, където преподава международна сигурност, глобализация, световна политика и САЩ\r\nНа президентските избори през 2014 г. СДСМ издигна кандидатурата му за опонент на Георге Иванов. Пендаровски загуби с близо 14% на втория тур. Придържайки се към позицията на СДСМ, Пендаровски не признава изборните резултати тогава.   Социалдемократите решиха да заложат отново на него на тези избори. Той смята, че след години на разделение сега Македония се нуждае от междупартиен диалог, а президентът трябва да бъде глас на разума.    Пендаровски обещава кабинетът на държавния глава да отразява мултикултурния характер на обществото. „Аз ще бъда президент на всички граждани и първо ще го докажа в моя кабинет. Кабинетът на президента ще има представители от всички етнически общности, подбрани според тяхната компетентност и професионализъм“, каза той.\r\nСлед като доста време беше национален координатор за присъединяването на Македония към НАТО, наскоро Пендаровски заяви, че през 2020 г. Скопие вече ще е столица на държава-членка на Северноатлантическия алианс.", "date": "2019.05.05", "title": "Стево Пендаровски води убедително на президентските избори в Северна Македония"}
{"url": "https://www.actualno.com/curious/dneven-horoskop-za-6-maj-news_745972.html", "text": "        Това е ден, в който да запазите желанията си в тайна. Дори да са добронамерени още не е настъпил момента да ги споделяте. Бъдете сдържани. Това е ден, в който да отделите време за проверка на дейностите ви от последните дни. Може да направите важни корекции, за да започнете работната седмица начисто.   Този понеделник прегледайте плановете и графика си за работната седмица. Хубаво е да сте с 1-2 действия преди конкурентите.     Този понеделник използвайте времето максимално, за да вземете всичко от почивния ден. Не изпитвайте никаква вина за това, че използвате почивката си пълноценно.    Този понеделник е подходящ ден за изхвърлянето на всичко ненужно. Не бъдете прекалено сантиментални особени за вещи от бита. Този понеделник може да отметнете много задачи, свързани с бита. Ще ви хрумнат и блестящи идеи за преустройство на дома, но не се захващайте с неизпълними задачи.   Този понеделник помислете за себе си. Направете всичко онова, за което все не сте имали време или поне една част от нещата, които ви носят удоволствие.    Този понеделник не оставайте у дома. Имате възможност да се запознаете с интересни хора, които покажат една нова и непозната за вас страна от живота. Този понеделник не се насилвайте за нищо. Ако ви се стои у дома - останете. Насила хубост не става, а и не бива.    Този понеделник прекарайте времето със семейството си в неангажиращи и разтоварващи дейности. Работата няма да избяга. Това е ден, в който да проявите умереност и скромност. Изберете обикновените неща пред суетата и самоизтъкването. Този понеделник не залагайте на факта, че е почивен ден. Имате възможност да свършите много работа, която да ви спести извънредни усилия през седмицата.", "date": "2019.05.05", "title": "Дневен хороскоп за 6 май "}
{"url": "https://www.actualno.com/society/zadyrjaha-narushitel-po-vreme-na-vizitata-na-papa-francisk-v-sofija-news_745973.html", "text": "  Задържаха 58-годишен мъж със забранени предмети по време на мероприятията с папа Франциск в София, съобщиха от МВР. Нарушителят бил забелязан от служители на реда по един от централните булеварди и е отведен в столично районно управление. По информация на Нова телевизия той е носил пистолет.     По информация на вътрешното министерство към 14,00 часа няма други допуснати нарушения на обществения ред по време на масовите мероприятия във връзка с посещението на папата в София. Предвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано.   Контролните пунктове имат готовност за проверки 3 часа по-рано от планираното начало на проявите. Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие. За времето на провеждането на мероприятията няма да се допуска използването на дронове, за да не се застрашава живота и здравето на присъстващите.\r\nОколо 12 000 души са присъствали на празничната Света литургия на площад \"Княз Александър I\". Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление.  Оказана е медицинска помощ на място общо на шестима, четирима от тях - чужди граждани. Две деца, изгубили се в множеството, са били предадени на родителите им.\r\nУтре посещението на папа Франциск продължава според .   ", "date": "2019.05.05", "title": "Задържаха нарушител по време на визитата на папа Франциск в София"}
{"url": "https://www.actualno.com/europe/otkriha-oshte-edna-jertva-na-serijnija-ubiec-i-iznasilvach-ot-kipyr-news_745949.html", "text": "                   Човекът, който призна, че е убил седем жени в Кипър, е разследван по допълнителни обвинения за изнасилване на чужденка, която е фотографирал като модел. Това съобщи следовател от кипърската полиция, цитиран от Асошиейтед прес.   Ръководител на отдела за криминални разследвания каза днес в съда в Никозия, че заподозреният е изнасилил жената в своята кола в покрайнините на Никозия в началото на 2017 г., след като я качил с обещанието да й направи снимки. Извършителят заснел изнасилването с мобилния си телефон. Жертвата, 19-годишна чужда гражданка, се обадила на тогавашната съпруга на изнасилвача и й разказала какво се е случило.\r\nСъдът продължи със 7 дни задържането на заподозрения в ареста. 35-годишният армейски капитан призна за общо седем убийства на жени, с които се бил свързал в сайтове за запознанства. Сред предполагаемите жертви са и две момичета - на 6 и на 8 години, които са дъщери на изчезналите, пише .  ", "date": "2019.05.05", "title": "Откриха още една жертва на серийния убиец и изнасилвач от Кипър"}
{"url": "https://www.actualno.com/crime/bus-s-rabotnici-se-obyrna-kraj-vidin-news_745971.html", "text": "  Фирмен бус с шестима селскостопански работници се преобърна на пътя Арчар – Видин, съобщи bTV. При инцидента няма данни за тежко пострадали, но всичките седем души в буса са закарани във Видинската болница с различни наранявания.     Според информацията, автомобилът е паднал в дълбоко 4-5 метра дере при движение по мокър участък. Шофьорът и пътниците са транспортирани до болницата. Причините за катастрофата се изясняват. Движението на тежкотоварни автомобили се пренасочва по обходен маршрут.   ", "date": "2019.05.05", "title": "Бус с работници се обърна край Видин"}
{"url": "https://www.actualno.com/society/obshtina-kazanlyk-nie-sme-edinstven-nositel-na-pravata-po-organizirane-na-konkursa-carica-roza-news_745983.html", "text": "  Призоваваме казанлъчани да проявят съпричастност към куража на абитуриентките от Града на розите и техните семейства да се впуснат в една от най-вълнуващите надпревари в техния живот „Пътят към короната“ и да не участват в нерегламентирани класации! Това се казва в съобщение на община Казанлък по повод появилите се поредни опити в интернет пространството момичетата, кандидатки за короната на Царица Роза да бъдат предмет на нерегламентирани игри. Община Казанлък категорично се разграничава от подобни вредни инициативи, които внасят тревога в момичетата и техните семейства!     Община Казанлък е единствен организатор на един от най-старите конкурси за красота в България, единствен носител на правата по организиране и провеждане на конкурса „Царица Роза“. Всички действия по повод неговото провеждане от физическо или юридическо лице, неоторизирани за това, се считат за нарушаване на авторските права и ще им бъде търсена отговорност пред компетентния съд. Подобни практики възприемаме като опит за злоупотреба с огромния труд, отговорност и творчество, влагани всяка година в празничната програма за радост на всички участници, жители и многобройни гости на Казанлък по време на Фестивала на розата, категорични са от общината.   „За да не позволим опорочаване на чистата почит на местните хора към красотата на Долината на розите и на тракийските царе, чиито символ е Царица Роза призоваваме всички с разум и сърце да се придържат към утвърдения дългогодишен регламент за провеждане на конкурса! Следете събитията по програмата „Пътят към короната“ през сайта на Общината www.kazanlak.bg и фейсбук профила „Община Казанлък“, уточняват от местната управа.", "date": "2019.05.05", "title": "Община Казанлък: Ние сме единствен носител на правата по организиране на конкурса „Царица Роза“"}
{"url": "https://www.actualno.com/tips/dyjd-ot-golove-futbolni-prognozi-za-sreshtite-v-koito-shte-padat-popadenija-news_745947.html", "text": "  Всеки футболен фен обича да вижда голове в мачовете, които гледа, а  поради тази причина и един от най-редовните залози на тези, които обичат ,  е за попадения в срещите. Поради тази причина в рубриката \"Дъжд от  голове\" търсим двубои, в които могат да се очакват попадения. Ето и  няколко за голове в неделния ден, след като вчера записахме 2 от 3 успешни предложения:      Два от отборите, които се борят за място в топ 4 и съответно в Шампионска лига. Гостите са в изумителна серия и се наредиха точно на 4-о място и ще отбраняват позицията с цената на всички. Лацио обаче прави финален щурм към четворката и ще даде силен отпор на Дуван Сапата и компания. Трудно може да се предвиди победител в срещата, но едно изглежда сигурно - ще има голове и в двете врати. В 6 от последните 8 двубоя между двата тима видяхме голове от страна и на двата отбора, а в 4 от последните 5 гостувания на Аталанта видяхме да се изпълнява тази закономерност. : И двата отбора да отбележат гол (1.55)    Продължаваме с два много рискови залога, но коефициентите просто предполагат да бъдат опитани. Първият идва от Мадрид, където Реал вече не се бори за нищо в шампионата, а Зинедин Зидан прави кастинг за това кои футболисти да останат в отбора. Виляреал от своя страна на драго сърце ще вземе точка от \"Сантиаго Бернабеу\" и ще се бори със зъби и нокти да не допусне гол. Като домакин Реал има цели 10 \"ъндъра\"-а, а Виляреал - 9 като гост. Мисля, че е редно да се изпробва тази рискова ставка.        : Под 2.5 гола (коефициент 2.70). По-сигурно е под 3.5 гола (1.60 коефициент)  Този сблъсък на пръв поглед по нищо не предвещава да паднат много попадения. От тази гледна точка залогът е до известна степен рисков, но и коефициентът е достатъчно изкушаващ, за да не експериментираме. Валядолид посреща Билбао в един от важните мачове в кръга, като и двата отбора има за какво да се борят - домакините за оставане в Ла Лига, а гостите за класиране в евротурнирите. Това само по себе си предвещава оспорван двубой, в който и двата отбора ще търсят победата, а за това се нуждаят от голове. В последните си седем срещи помежду си Валядолид и Билбао неизменно завършват мачовете си с гол и в двете врати, а това най-вероятно ще се повтори и в днешния сблъсък. : Над 2,5 гола (2.55 коефициент)    ", "date": "2019.05.05", "title": "Дъжд от голове: Футболни прогнози за срещите, в които ще падат попадения"}
{"url": "https://www.actualno.com/society/otide-si-radoslav-jankulov-news_746010.html", "text": "  На 66 години почина Радослав Янкулов - един от емблематичните спортни журналисти, бивш директор на Българското национално радио, запален фен на футболния \"Славия\", съобщава .     Радослав Янкулов е роден на 11 февруари 1953 година в София. Учи в 7-а гимназия, но в края на 10-и клас се премества в спортното училище \"Олимпийски надежди\". Завършва ВИФ и журналистика в СУ \"Св. Климент Охридски\". През 1976 г. постъпва в БНР. В края на 80-те напуска \"Хоризонт\" и за кратко е заместник-главен редактор на спортната редакция в БНТ. Оглавява частното радио \"Експрес\" през 1992 г. от самото му тръгване, а когато го напуска, става шеф на радио \"99\". След него оглавява софийския канал на пловдивското радио \"Канал Ком\". Основател е на първото спортно радио в България - радио \"Спорт\", дало пътя на редица настоящи спортни журналисти. Директор е на пресслужбата на БФС от 2001 до 2003 г. След това става шеф на спортната редакция на Би Би Ти, когато в ефира на медията за първи път в България са излъчвани мачове от английската Висша лига. Ръководител е на пресслужбата на бившата Държавна агенция за младежта и спорта (ДАМС), когато начело бе Весела Лечева (2005-2009 г.) Генерален директор е на Българското национално радио от 23 май 2013 г. до 17 май 2016 г.    изказва искрени съболезнования на семейството на Радослав Янкулов.", "date": "2019.05.05", "title": "Отиде си Радослав Янкулов"}
{"url": "https://www.actualno.com/curious/sedmichen-horoskop-za-6-12-maj-news_745957.html", "text": "        През тази седмица заложете на тишината. Много вероятно е да издадете ваши тайни намерения с прекалената си приказливост. Не допускайте и самохвалство. Във вторник ще имате най-много нужда от проява на гъвкавост и адаптивност. В сряда е добре да проявите висша форма на управление на чувствата и емоциите ви. В края на седмицата ще имате добър шанс да съберете единомишленици около себе си. Периодът е добър за промяна на графика ви и въвеждането на полезни навици. Седмицата е добра за уреждането на личните отношения. Сега всеки проблем, който е застанал между вас и интимния ви партньор може да бъде разрешен с лекота, а договореното ще се спазва дълго време. В служебен план е време за отстъпки и компромиси. Засега не бързайте с новите планове, периодът не е подходящ за започването на нов проект. У дома отношенията няма да ви създават грижи, но вашата инициатива и участие може да допринесат за приятната атмосфера вкъщи.   Това е седмица, в която да се съсредоточите върху работата си. Потърсете вариант, в който да може да прехвърлите по-рутинните задачи на хора, на които имате доверие. В личен план може да изникне сериозен въпрос за решаване. Подходете към него с рационалност и хладнокръвие. В края на седмицата ви очаква добра новина, която ще улесни значително битието ви. През почивните дни посветете времето си на активна почивка сред природата и умерена физическа активност.     Седмицата започва с приятно приключение за представителите на вашия знак. Не изпитвайте вина затова, че сте се забавлявали до насита. Във вторник обаче ще трябва да мобилизирате цялата си воля, за да покажете, че сте във форма. От вас ще се очаква проява на инициатива и доказване на твърденията ви. В личен план нещата ще са прекрасни. От вас зависи да продължат да бъдат такива. Това е седмица, в която няма да има нищо по-важно за вас от работата. Избрали сте добро време за атакуване на служебните върхов. В понеделник подгответе почвата за своите действия и искания. Вторник е най-добрият ден за активни действия, а сряда - за договаряния. В четвъртък може да си вземете кратка почивка, но не изпускайте нещата от поглед. През почивните дни отдайте заслуженото време и внимание на вашата половинка. През тази седмица от вас ще се очаква да проявите своите организаторски качества. Освен това ще имате възможност да се прояви със свои идеи, които да покажат готовността ви към новаторски подходи. Сега вашата инициативност и креативност може да се окажат решаващи за развитието на фирмата и бизнеса ви. Някои представители на знака ще имат блестящи хрумвания за създаването на собствен бизнес. Потърсете експерти, които да ви помогнат в начинанието, но дръжте нещата под контрол.   Това е седмица, която да обърнете повече внимание на природата и движението. Постарайте се да прекарвате по-малко време пред компютъра, телевизора или телефона. Живото общуване е това, от което имате нужда. Дългите разходки сред природата ще ви дадат усещането за баланс и разтоварване. Времето е подходящо и за търсенето на вашата техника за релакс. Намерете начин да ѝ отделите време във всекидневието ви. Почивните дни прекарайте извън града.    Това е седмица, в която да се включите в повече събития. Сега е момент за проява на вашата комуникативност и положителни качества. Осигурете си достатъчно сън и време, за да сте във форма и не отказвайте покани. Задачата няма да е лесна, но с малко усилие ще успеете да се справите. Възможно е да загубите едно приятелство, но да спечелите ново. Не тъгувайте по миналото и не оставайте в него, защото ще ви е трудно да продължите напред. Това е седмица, в която трябва да сте по-внимателни към новите познанства. Не бързайте да възлагате големи надежди на хора, които не познавате добре. Освен това винаги е най-удачно да разчитаме на собствените си сили. Понякога чуждата помощ, колкото и добронамерена да изглежда може само да ни забави и дори да обърка някои неща. Бъдете дисциплинирани и готови за покоряването на нови върхове. В любовта действайте внимателно, бавно и сдържано.    Това е седмица, в която събитията ще се стекат благоприятно за успешна комуникация, нови познанства и ползотворни преговори. Все пак не бързайте да се предоверявате, макар че първото впечатление ще е почти сигурно, че е правилно. В средата на седмицата може да имате проблем с техниката или транспорта. В края на периода помислете за здравето си и физическата ви форма. Не ги пренебрегвайте. През тази седмица заложете на скромността. Вече сте показали на какво сте способни и нямате нужда от самоизтъкване. В противен случай може да развалите, създаденото положително впечатление. Насочете усилията си към помощта у дома. Там имате немалко работа за вършене. В средата на седмицата ви очаква приятно запознанство. Периодът е добър за дейности, свързани с повишаване на квалификацията ви. Това е седмица, в която способността ви да запазите хладнокръвие и да разсъждавате трезво ще бъдат основни за постигането на целите ви. Може да постигнете значителен успех и да получите повече, отколкото сте очаквали с много малко от планираното усилие. За целта е необходимо да премислите действията си до най-малката подробност и да разграфите дните си до минутата. Не си позволявайте никакви отклонения. За изпълнението на рутинните ви задачи включете автопилот. В личен план ви очаква приятна изненада от страна на интимния ви партньор. Отнесете се с цялата нежност, на която сте способни към случката.", "date": "2019.05.05", "title": "Седмичен хороскоп за 6-12 май "}
{"url": "https://www.actualno.com/society/papa-francisk-kym-patriarh-neofit-shte-nosja-v-syrceto-si-spomena-za-tazi-bratska-sreshta-news_745953.html", "text": "  \"В радостта на възкръсналия Господ отправям към Вас пасхалния поздрав в тази неделя, която в Християнския изток е наричана \"Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: \"Господ мой и Бог мой!\". Това заяви папа Франциск при срещата си с патриарх Неофит. Двамата духовни водачи се срещнаха в Синодалната палата. На срещата присъстваха още кардинали и епископи от Ватикана, придружаващи го във визитата му.            \"В радостта на възкръсналия Господ отправям към Вас пасхалния поздрав в тази неделя, която в Християнския изток е наричана \"Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: \"Господ мой и Бог мой!\". Това заяви папа Франциск при срещата си с патриарх Неофит. Двамата духовни водачи се срещнаха в Синодалната палата. На срещата присъстваха още кардинали и епископи от Ватикана, придружаващи го във визитата му.   \"Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна\", допълни папа Франциск. \"Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща. Христос Воскресе!\", завърши словото си папа Франциск.   От своя страна патриарх Неофит приветства своя гост с добре дошъл. \"Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели\", каза в обръщението си към папата патриарх Неофит.\r\nТой изтъкна още, че \"глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души\".   \"Стараем се да опазваме Църквата, която е \"без петно, или порок, или нещо подобно\" и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения\", добави патриарх Неофит.    Срещата завърши с благопожелания и вдъхновение от Пасхалната радост, написаха в прессъобщение от сайта, посветен специално на в България.", "date": "2019.05.05", "title": "Папа Франциск към патриарх Неофит: Ще нося в сърцето си спомена за тази братска среща"}
{"url": "https://www.actualno.com/crime/treta-jertva-sled-katastrofata-na-pytja-plovdiv-asenovgrad-news_745967.html", "text": "  Три са вече жертвите на зверската катастрофа, станала днес преди обяд на пътя Пловдив – Асеновград. Преди минути стана ясно, че една от жените, настанена в болница, също е починала.     Инцидентът стана около 11.30 часа днес край кръговото до Комбината за цветни метали в посока Асеновград. След челен удар между джип Мерцедес и лек автомобил Тойота на място загинаха мъж на 67 години и жена на 43 години, които са се возили в японския автомобил.   В болница бяха откарани водачът на колата, на 43 години, и две пътнички на 64 години, като по-късно едната от тях е починала. В мерцедеса сам е пътувал шофьорът - 70-годишен. Взета му е кръвна проба за алкохол и употреба на наркотични вещества. По случая е образувано досъдебно производство за разследване на причините, довели до инцидента.", "date": "2019.05.05", "title": "Трета жертва след катастрофата на пътя Пловдив - Асеновград"}
{"url": "https://www.actualno.com/society/novinite-naj-vajnoto-za-denja-5-maj-news_746029.html", "text": "   По традиция, ето най-важното от днешния 5 май през погледа на .       Папа Франциск пристигна на официално посещение у нас. Той проведе срещи с и президента Румен Радев, а по обяд произнесе традиционната неделна молитва „Царица небесна“ на площад „Свети Александър Невски“. В края на деня Светият отец води и празнична литургия в центъра на София.   Две жени и мъж загинаха при зверска катастрофа на пътя Пловдив – Асеновград. Инцидентът стана при челен удар на джип и лек автомобил днес преди обяд. На 66 години почина Радослав Янкулов - един от емблематичните спортни журналисти, бивш директор на Българското национално радио, запален фен на футболния \"Славия\".     Министърът на туризма Николина Ангелкова не е поискала да бъде направено изменение на кадастралната карта за отчуждаване на засегнати частни имоти и утвърждаване с акт за изключителна държавна собственост за територията на крайбрежната плажна ивица на съответните земи от плаж \"Корал\". Това става ясно от официален отговор на регионалния министър Петя Аврамова, публикуван във Facebook групата „Да запазим Корал”. Самолетът излетял около 18:00 часа московско време от \"Шереметиево\" за Мурманск, направил няколко кръга над Московска област и рязко започнал да намалява височина. Пилотът поискал аварийно кацане и около 18:40 часа той се приземил, при което един от двигателите се запалил.    Повече от половин час наблюдаващият прокурор Кирил Пейчинов обясняваше в какво се изразява престъпната дейност на групата. По думите му Вълчо и Маринела управлявали огромен конгломерат от дружества, 38 на брой. Голяма част от кухи фирми, регистрирани на името на социално слаби. Чрез многото фирми всеки момент можело да се прикриват и средства. Дружествата, чиито собственици са Арабаджиеви, са захарен комбинат и \"Виктория груп\". Според обвинението те се облагодетелствали от данъчните измами. Част от дружествата били с така наречените \"липсващи търговци\". Те сключвали договори за дейности за захарен комбинат, които всъщност не извършвали и така им се възстановявало ДДС, твърди държавното обвинение. Засилен интерес на българи към нови туристически дестинации в Румъния отчитат русенски агенции. Все повече туристи не само от Русе, но и от други краища на страната посещават северната ни съседка. Турция реагира изключително остро на израелска атака в ивицата Газа, при която бе офисът на турската държавна информационна Анадолска агенция беше ударен от ракета. При атаката няма пострадали, но сградата е била унищожена. В първата неделя след Възкресение Христово почитаме паметта на апостол Тома - един от 12-те христови ученици.", "date": "2019.05.05", "title": "Новините: Най-важното за деня, 5 май "}
{"url": "https://www.actualno.com/europe/burja-otkloni-samoleta-na-gryckija-prezident-news_745976.html", "text": "  Самолетът на гръцкия президент Прокопис Павлопулос направи аварийно кацане на летището в Ираклион на остров Крит заради буря. Машината е пътувала към град Ханя в Крит, но заради климатичните условия не е стигнала дестинацията си.     Екипажът е решил самолетът да извърши аварийно кацане в Ираклион, откъдето Павлопулос се отправи с кола към Ханя. Заради силните ветрове в региона в неделя бяха анулирани полети на две гръцки авиокомпании от Ханя до Атина и обратно.   ", "date": "2019.05.05", "title": "Буря отклони самолета на гръцкия президент"}
{"url": "https://www.actualno.com/music/navyrshvat-se-sto-godini-ot-rojdenieto-na-maestro-ruslan-rajchev-news_745997.html", "text": "  Националният музикален театър посвещава концерта-спектакъл \"ВИЕНСКА ГАЛА\" на 8 юни от 19 часа на сто години от рождението на големия български диригент Руслан Райчев. Маестро Райчев е роден на 5 май 1919 година – на днешния ден преди сто години. Бил е дългогодишен главен диригент на Националния музикален театър, изключителна личност и музикант на световно ниво.      В блестящата си кариера Руслан Райчев има огромен оперен, симфоничен и хоров репертоар. Има над 140 оперни, оперетни и балетни премиери, а също и близо 2000 симфонични концерта. Дирижирал е турнетата в чужбина на Софийската опера, Пловдивската филхармония, Националният музикален театър. Има индивидуални гостувания като гост-диригент в цял свят. В репертоара му са записани 90 оперни, оперетни и балетни заглавия.\r\nТой пръв дирижира премиера на българска опера в чужбина – \"Луд Гидия\" от Парашкев Хаджиев през 1964 г. в Белгия. Маестро Райчев е първият български диригент дирижирал в Миланската Скала.  Канен е на най-престижните оперни сцени в Европа, сред които Парижката Гранд Опера, Ковънт Гардън, Виенската Щатсопера, Болшой театър и много други. Дирижира най-престижните симфонични оркестри в света, сред които Виенската, Парижката, Московската филхармонии. Прави  записи с най-прочутите симфонични оркестри, сред които Берлинския симфоничен оркестър.\r\nПри всички негови концерти в чужбина включва произведения от българските композитори Панчо Владигеров, Веселин Стоянов, Марин Големинов, Георги Минчев. По цял свят критиците оценяват със суперлативи диригентското му майсторство. Подчертават не само музикалността, но  и ерудицията му, чувството за правилно тълкуване на драматургията, спойката между сцена и оркестър, както и пестеливия му, но ясен и изразителен диригентски жест.\r\nВ оперни спектакли Руслан Райчев е дирижирал най-големите съвременни певци: Пласидо Доминго, Хосе Карерас, Мирела Френи, Монсерат Кабайе, Джеси Норман, Катя Ричарели, Елена Образцова и много други.    На концертния подиум той е партнирал на такива светила като Святослав Рихтер, Давид Ойстрах баща и син, Клаудио Арау, Пинкас Цукерман, Маурицио Полини, Исак Щерн, Руджеро Ричи, Шура Черкаски, Алексис Вайсенберг, Иво Погорелич, Минчо Минчев, Людмил Ангелов и много други.\r\nВсички наши големи певци – Николай Гяуров, Никола Гюзелев, Анна Томова-Синтова, Гена Димитрова, Райна Кабаиванска, Стефка Евстатиева, Александрина Милчева, Никола Николов, Асен Селимски, Димитър Узунов, Стоян Попов, Михаил Светлев, Юлия Винер, Любомир Бодуров са участвали в безброй спектакли под палката на Руслан Райчев. Почти всички имат с него и записи-рецитали в \"Балкантон\". С \"Балкантон\"  той  прави плочи с хор \"Гусла\" както и записи на десетки опери. Руслан Райчев става заслужил артист на 50 години, а народен – на 61 години. Награден е с орден \"Hародна Република България\" Втора степен, когато е на 60 години. През 1982 г. Руслан Райчев е първият българин \"Кавалер на ордена за изкуство и литература\" на Франция. През 1999 г., за 80-годишнината си, е награден с орден \"Стара планина\" – Първа степен.", "date": "2019.05.05", "title": "Навършват се сто години от рождението на маестро Руслан Райчев"}
{"url": "https://www.actualno.com/society/prognoza-za-vremeto-5-maj-nedelja-news_745819.html", "text": "  Днес облачността над страната ще е предимно значителна. На места ще има превалявания от дъжд. По-съществени и придружени с гръмотевици ще са валежите по-късно след обяд и вечерта в западните райони и Южните Родопи. Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. Привечер вятърът в Западна България ще се ориентира от запад и ще отслабне. Остава топло, с максимални температури предимно между 20° и 25°, минимални – между 8° и 13°. Атмосферното налягане е по-ниско от средното за месеца и продължава да се понижава. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).     Над Черноморието облачността ще е променлива. След обяд на отделни места ще превали и се очаква валежът да е цветен (ще съдържа прах от Сахара). Ще духа умерен и силен юг-югоизточен вятър. Максимални температури на въздуха 18-22°. Температурата на морската вода е 14-15°. Вълнението на морето ще е 2-3 бала.\r\nНад планините ще е предимно облачно. На места ще има валежи от дъжд, по-късно след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Остава топло, с максимална температура на 1200 метра около 14°, на 2000 метра - около 8°.\r\nВ понеделник вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури. Ще има и градушки. Във вторник ще бъде доста ветровито и хладно, предимно облачно, все още на места с валежи. Със застудяването в западната половина от страната в районите с надморска височина над 900-1000 метра през нощта срещу вторник и във вторник ще вали сняг, в крайните западни райони границата на снега ще бъде и по-ниско. В сряда ще започне подобрение на времето. Вероятността за валежи е малка, вятърът ще отслабне. Облачността ще е разкъсана, временно ще намалява и до слънчево, в нощните часове – до ясно и се повишава вероятността за слана, главно в котловините. Дневните температури ще се повишат, но ще са все още по-ниски от обичайните за периода.  ", "date": "2019.05.05", "title": "Прогноза за времето - 5 май (неделя)"}
{"url": "https://www.actualno.com/crime/vetko-arabadjiev-e-veche-v-bylgarija-video-news_745855.html", "text": "  Самолетът от Испания с издирвания хотелиер Ветко Арабаджиев, кацна на аерогара София малко след полунощ, съобщи Нова телевизия. Арабаджиев бе задържан със съпругата му Маринела по обвинения за данъчни престъпления и пране на пари.     Бизнесменът пристигна под конвой при засилени мерки за сигурност и с белезници. Часове преди пристигането му на летище София имаше увеличено полицейско присъствие. Дойде и конвой на Съдебна охрана, за да го откара до ареста. Арабаджиев ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред Специализирания съд.   Ветко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места.                ", "date": "2019.05.05", "title": "Ветко Арабаджиев е вече в България (ВИДЕО)"}
{"url": "https://www.actualno.com/balkani/do-15-chasa-okolo-30-izbiratelna-aktivnost-na-prezidentskite-izbori-v-severna-makedonija-news_746007.html", "text": "  До 15 часа избирателната активност на втория кръг на президентските избори в Северна Македония е била 30,34 процента. Това обяви говорителката на Държавната избирателна комисия Люпка Гугучевска, цитирана от БГНЕС. Гласували са 527 068 души според 95,67 процента от обработените данни от избирателните секции.     Най-висока е избирателната активност в общините Македонски Брод, Крива паланка, Демир капия, Демир Хисар и Крушево. Най-ниска е избирателната активност в общините Желино, Боговине и Център Жупа. Активността в общините Ново село и Охрид, където днес се гласува и за кметове е била съответно 33,87 и 35,1 на сто. На първия кръг на президентските избори активността до 15 часа е била 28,89 на сто.   ", "date": "2019.05.05", "title": "До 15 часа: Около 30% избирателна активност на президентските избори в Северна Македония"}
{"url": "https://www.actualno.com/society/papa-francisk-gospod-nikoga-ne-se-umorjava-da-ni-prizovava-na-jivo-news_746000.html", "text": "  Бог призовава, Бог изненадва, Бог обича. Това каза папа Франциск, който отслужи неделна света литургия на площад \"Княз Александър Първи\" в София.      Господ знае какво силно изкушение е да се върнем към начина, по който нещата са били преди, каза Светият отец. Той разтълкува, че в Библията мрежите на Петър са символ на изкушаваща носталгия към миналото, на желанието да се върнем към нещата от миналото.\r\nПред опита на провала, на болката или факта, че понякога нещата не са така, както сме се надявали, винаги се появява едно опасно изкушение да се обезсърчим и да се предадем, допълни папа Франциск.  Господ не чака перфектната ситуация или вътрешни разположения - той ги създава, той не чака да срещне хора без проблеми, разочарования, грехове или ограничения, каза Светият отец.   Братя и сестри, Господ никога не се уморява да ни призовава. Силата на любовта преобръща всяка прогноза и знае как да се започне отново, посочи папа Франциск.\r\nНеделната литургия бе изключително тържествена и организирана от папския церемониал-майстор монсеньор Гуидо Марини. В нея участие взе и специален хор, съставен от най-добрите католически хористи в България. Светата литургия започна с обща изповед. „Братя, преди да отслужим светите тайни, да признаем греховете си“, призова папа Франциск в началото на службата.    Програмата на папа Франциск ще продължи с посещение на бежанския център „Враждебна“ на 6 май, след което в град Раковски ще проведе света литургия с първо причастие на 250 деца в църквата „Пресвето сърце Исусово“. Първото причастие е паметен ден за децата католици, а този път те ще бъдат със самия глава на Римокатолическата църква.\r\nМоже да гледате на живо литургията тук: ", "date": "2019.05.05", "title": "Папа Франциск: Господ никога не се уморява да ни призовава (НА ЖИВО)"}
{"url": "https://www.actualno.com/curious/4-te-zodii-koito-ne-iskat-i-da-chuvat-za-brak-news_745117.html", "text": "        Ето четирите зодии, които не искат дори за минута да помислят за сватба.    Овенът действа по свой собствен начин и по свои правила. Ако се окаже в любовна идилия, очаква пълно разбирателство и „подчинение“ от човека до себе си. За нищо на света не би рискуват свободата си за сметка на постоянни съображения. Освен застрашената си свобода, представителите на този знак пазят и самите себе си. Във връзките си те рядко успяват да се чувстват цялостни и в синхрон с половинката си.    Близнаците се славят със своите комуникативни способности. Винаги завладяват вниманието и успяват да запълнят тишината. Дойде ли времето на задълбочени сериозни отношения, близнаците сякаш изключват. Сякаш някой натиска бутон за режим без звук. Спират да намират общи теми с половинката си, която вече знае до болка всичките им шеги и истории. Бракът за тази зодия е всичко, от което някога са се страхували.        Хора, които се чувстват най-добре сами или в компанията на приятели. Дори, когато са обвързани, продължават да предпочитат собствената си компания. Бързо губят интерес и са почитатели на краткотрайните връзки. Техните връзки отначалото винаги изглеждат обещаващи. Всичко е прекрасно, дори изглежда, че им харесва. Но осъзнаят ли, че отношенията стават наистина сериозни се отдръпват и започват да водят стария си купонджийски живот, с който успяват да отблъснт човека до себе си. Зодията, която се справя най-добре със сериозните връзки. Харесват интимността между двама човека, обичат силно, въпреки че, е трудно да разбереш какво се върти в главата им. Стигне ли се до брак, водолеят лесно може да бъде изгубен. Най-малкото нещо може да прекрати дългогодишни отношения. Всичко върви перфектно, докато един ден просто не им омръзне – тръгват си директно.   ", "date": "2019.05.05", "title": "4-те зодии, които не искат и да чуват за брак "}
{"url": "https://www.actualno.com/society/mvr-12-000-dushi-sa-prisystvali-na-liturgijata-na-ploshtad-knjaz-aleksandyr-i-news_746019.html", "text": "  Около 12 000 души са присъствали на празничната Света литургия на площад \"Княз Александър I\".           Около 12 000 души са присъствали на празничната Света литургия на площад \"Княз Александър I\". Това съобщиха от пресцентъра на МВР.   Събитието е част от Апостолическото пътуване на папа Франциск в България. По време на провеждането му не са регистрирани инциденти. Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление. Оказана е медицинска помощ на място общо на шестима, четирима от тях - чужди граждани. Две деца, изгубили се в множеството, са били предадени на родителите им.\r\nУтре посещението на папа Франциск продължава според предварителната програма. За утре е предвидено посещение на бежанския център „Враждебна“, след което светият отец в град Раковски ще проведе света литургия с първо причастие на 250 деца в църквата „Пресвето сърце Исусово“.  ", "date": "2019.05.05", "title": "МВР: 12 000 души са присъствали на литургията на площад \"Княз Александър I\""}
{"url": "https://www.actualno.com/crime/vetko-arabadjiev-v-syda-ne-razbiram-zashto-sym-v-tazi-zala-news_746014.html", "text": "  Чужди разузнавателни служби са докладвали в ДАНС за бизнесмена Ветко Арабаджиев. Подобни справки били приложени по делото, което наброява 607 тома. Това стана ясно в Специализирания съд, където в 16 часа започна делото за определяне на мярка за неотклонение на хотелиера. Той бе екстрадиран тази нощ от Мадрид, припомня \" \".     Ветко Арабаджиев, съпругата му Маринела, синът им, който носи името на баща си, счетоводителките Елена Караянева, Румелия Кирилова и Серафим Стефанов са обвинени за участие в престъпна група, създадена с цел данъчни престъпления и пране на 5,432 млн. лв.\r\nПред съда бизнесменът демонстрира спокойствие. Той бе в черно сако, бяла риза и дънков панталон. Да го подкрепят в залата бяха дошли синът му Вълчо, който наскоро напусна ареста срещу 500 000 лв. гаранция, дъщеря му Александра и техни приятели. Повече от половин час наблюдаващият прокурор Кирил Пейчинов обясняваше в какво се изразява престъпната дейност на групата. По думите му Вълчо и Маринела управлявали огромен конгломерат от дружества, 38 на брой. Голяма част от кухи фирми, регистрирани на името на социално слаби. Тези хора били разпитани като свидетели и обяснили, че никога не са развивали дейност и не знаят да са сключвали сделки със захарен комбинат.\r\nЧрез многото фирми всеки момент можело да се прикриват и средства. Дружествата, чиито собственици са Арабаджиеви, са захарен комбинат и \"Виктория груп\". Според обвинението те се облагодетелствали от данъчните измами. Част от дружествата били с така наречените \"липсващи търговци\". Те сключвали договори за дейности за захарен комбинат, които всъщност не извършвали и така им се възстановявало ДДС, твърди държавното обвинение. Едно от тези дружества било за изграждане на вилно селище през 2013 година, което и до момента все още не е реалност. Най-общо тези дружества извършвали фиктивни сделки за доставки.     По думите на прокурора чрез свидетелски показания и документи се доказвало, че захарният комбинат и \"Виктория груп корпорейшън\" са собственост на Арабаджиеви. Също така Ветко сключил договор с офшорната фирма собственост на захарния комбинат, за стипендия на сина му Вълчо. В мобилните телефони на двамата, конфискувани при задържането им в Кабрера де Мар, били открити схеми на всички свързани фирми в конгломерата. Пак там имало подробни обяснения кои свидетели са били вече разпитани по делото срещу семейство Арабаджиеви и кои е щяло да бъдат призовавани. Имало и информация за данъчни служители. За един от тях дори се казвало в каква зависимост е от Арабаджиеви.\r\nАдвокатът на Ветко Илиян Василев пък настоя клиентът му да бъде незабавно освободен още в съдебната зала, тъй като по силата на решението на съда в Мадрид . Също така според защитника му има разминаване между годините в обвинението и в европейската заповед за арест. Василев посочи, че в своята пледоария прокурорът говорел за 2013 и 2014 година, но не споменал нищо за престъпления, извършени през 2017 и 2018 година, периодът, за който всъщност се отнася европейската заповед за арест.\r\nСамият Ветко Арабаджиев бе лаконичен и каза, че не разбира защо е в съдебната зала. \"Всичко това, което каза прокурорът, няма нищо общо с фактите\", обясни бизнесменът. Очаква се съдът да се произнесе в 19:30 часа.     В крайна сметка съдът реши Арабаджиев да остане в ареста. С оглед избягване на по-нататъшни неясноти е необходимо да се изиска от испанския съд разяснение заради това, че Ветко Арабаджиев не е екстрадиран по едно от обвиненията, а именно за данъчни престъпления и по този текст от закона той не може да бъде съден. . Евентуално обжалване ще се гледа на 14 май.", "date": "2019.05.05", "title": "Ветко Арабаджиев в съда: Не разбирам защо съм в тази зала*"}
{"url": "https://www.actualno.com/europe/samolet-se-zapali-pri-avarijno-kacane-v-moskva-ima-postradali-video-news_746023.html", "text": "  Руски пътнически самолет, летящ за Мурманск, се запали при аварийно кацане на московското летище \"Шереметиево\", предаде ТАСС. Възможно е самолетът \"Сухой Суперджет 100\" да е бил ударен от мълния, посочи източник от службите за извънредни ситуации.            Самолетът излетял около 18:00 часа московско време от Шереметиево за Мурманск, направил няколко кръга над Московска област и рязко започнал да намалява височина. Пилотът поискал аварийно кацане и около 18:40 часа той се приземил, при което един от двигателите се запалил.\r\nСпоред BBC всички пътници на борда са били евакуирани, но някои от тях са пострадали. За момента не се уточнява техният брой или нараняванията, които са получили. На място са изпратени десетки екипи на \"Бърза помощ\".   Информацията за пълна евакуация е потвърдена и от Russia Today. Изведени са 78 души, съобщава се за един загинали  и четирима ранени. Освен това българският певец от руски произход Кристиан Костов, който се класира на през 2017 година, е бил на \"Шереметиево\" и пусна постове в Twitter, описвайки ужаса. Един от постовете е с видео от самолет, намиращ се на съседна писта. Всъщност Костов явно е трябвало да излита, но заради случилото се засега полетите са спрени.       Архив ", "date": "2019.05.05", "title": "Самолет се запали при аварийно кацане в Москва, има пострадали (ВИДЕО)"}
{"url": "https://www.actualno.com/society/naprejenie-mejdu-ankara-i-tel-aviv-sled-izraelski-obstrel-v-ivicata-gaza-news_745891.html", "text": "  Турция реагира изключително остро на израелска атака в ивицата Газа, при която бе офисът на турската държавна информационна Анадолска агенция беше ударен от ракета. При атаката няма пострадали, но сградата е била унищожена.     \"Атаката срещу Анадолската агенция в Газа е нов пример за агресията на Израел. Насилието срещу невинни хора е престъпление срещу човечеството. Онези, които насърчават Израел, са също виновни“, написа външният министър на Турция Мевлют Чавушоглу в Туитър.   Израел обяви, че за един ден са били атакувани 120 цели в Газа, след като от анклава днес по израелска територия бяха изстреляни около 200 ракети. Официален представител на израелските сили за отбрана преди това заяви, че всички удари са били насочени само по военни цели.\r\nАтаката бе осъдена остро и от президента на Турция Реджеп Ердоган. \"Ние категорично осъждаме атаката на Израел срещу офиса на Анадолската агенция в Газа,\" написа Ердоган в Туитър. \"Турция и Анадолската агенция ще продължат да разказват на света за израелския тероризъм и жестокости в Газа и други части на Палестина, въпреки подобни нападения\", пише той.  Анкара многократно критикува израелската политика, въпреки че през 2016 година двете държави прекратиха 6-годишен спор, след като Израел щурмува кораб, отправил се към Газа, при което загинаха 10 турски активисти.", "date": "2019.05.05", "title": "Напрежение между Анкара и Тел Авив след израелски обстрел в ивицата Газа"}
{"url": "https://www.actualno.com/chronicles/v-london-e-syzdaden-syvetyt-na-evropa-news_745828.html", "text": "  Съветът на Европа (СЕ) е политическа международна организация на страните от Европа (т.нар. „Голяма Европа“ – 47 страни членки, за разлика от 28 страни членки на Европейския съюз), която работи за целите на европейската интеграция. Организацията насърчава сътрудничеството между всички държави в Европа в областта на правото, човешките права, демократичното развитие и културното сътрудничество. В организацията членуват 47 държави с 800 милиона души население и тя е напълно самостоятелен орган, съществуващ отделно от ЕС. За разлика от ЕС, Съветът на Европа няма правомощия да създава закони. Двете организации споделят общ флаг и химн.     Два от най-известните органа на Съвета на Европа са Европейският съд по правата на човека, който прилага Европейска конвенция за защита правата на човека и основните свободи и Съветът на европейската фармакопея, който залага стандартите за фармацевтичните продукти в Европа. Съветът на Европа е създал множество стандарти, харти и конвенции, които улесняват сътрудничеството между европейските държави.   Най-важните органи на Съвета на Европа са Комитетът на министрите, съставен от министрите на външните работи на всички държави-членки, Парламентарната асамблея, съставена от представители на парламентите на държавите-членки и Генералният секретар, който оглавява секретариата на Съвета на Европа. Комисарят по човешките права в рамките на съвета има задача да спомага за спазването на човешките права.\r\nСедалището на Съвета на Европа е разположено в Страсбург, Франция. Официалните езици са английски и френски език. Комитетът на министрите и Парламентарната асамблея използват за работни езици също немски, италиански и руски език.  ", "date": "2019.05.05", "title": "В Лондон е създаден Съветът на Европа "}
{"url": "https://www.actualno.com/curious/3-te-zodii-koito-nikoga-ne-pravjat-kompromisi-news_745119.html", "text": "  Понякога ината е хубава черта в характера ни. Дава ни сили да се борим и да взимаме решения. В много случаи обаче инатът може да навреди на правилната ни преценка и на отношенията ни с околните. Добрите отношения и добре обмислените решения са плод и на много компромиси.     В хороскопа има няколко зодии, които никога не правят компромиси и държат само на своето. Понякога това пречи на здравия разум и създава конфликти.       На първо място поставяме Скорпионите. Те са много властолюбиви и мислят повече за себе си и за собствения си комфорт, отколкото за околните и за общото благо. Ако си наумят нещо и то им стане фикс идея – това е краят. Няма как да ги оборите и да се справите с тях. В много ситуации са прави, но и много често просто се заинатяват, за да постигнат целите си. Ако имате близки от тази зодия сигурно знаете, че с тях на глава не се излиза!    На второ място е зодия Овен! Те са първата зодия в хороскопа и се славят като най-големите инати и като най-напористите от всички останали. Инатът им е неимоверно силен и може да ги отведе навсякъде. За Овенът в пълна сила важи правилото, че с инат всичко се постига. Понякога обаче това не е най-добрата им черта, а по-скоро нож с две остриета. Когато става дума за компромиси, определено това не е най-силната им страна. Трудно се примиряват с решения, които не са взели те и не са склонни да се съгласяват с чуждо мнение.     Буйният им нрав никак не обича компромисите. Обичат те да водят винаги и във всичко. Решителни са и могат да се справят с трудностите. Не харесват другите да им се бъркат във важните решения. Трудно възприемат чуждите идеи и компромисите са им най-слабата страна. Предпочитат да влязат в конфликт отколкото да паднат по гръб и да отстъпят.", "date": "2019.05.05", "title": "3-те зодии, които никога не правят компромиси   "}
{"url": "https://www.actualno.com/celebrate/sv-ahilij-episkop-na-larisa-news_745830.html", "text": "  Този преподобен живял при царуването на император Константин Велики и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици.     Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот.    © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски. ", "date": "2019.05.05", "title": "Св. Ахилий, епископ на Лариса"}
{"url": "https://www.actualno.com/society/papa-francisk-veche-leti-kym-bylgarija-vijte-kakva-e-programata-mu-video-news_745876.html", "text": "  Изключителни мерки за сигурност са в сила на летище \"Фиумичино\" тази сутрин преди да тръгне към България, съобщава Нова телевизия, които имат екип на борда на самолета, с който е излетял.     29-тото пътуване на папата зад граница е със свита от 35 високопоставени служители на Ватикана. На борда са някои от най-важните кардинали, сред тях е главният кардинал на Ватикана. Той трябва да кацне в 9:36 часа българско време. В крайна сметка обаче самолетът на Al Italia кацна в 9:48 часа на българска земя.    Негово Светейшество папа Франциск пристигна в София с папска свита, съставена от 35 души - най-висши представители на Светия Престол. Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на Папските литургични чествания, координаторът на папските пътувания монсиньор Маурицио Руеда и др.   По време на апостолическото си пътуване в София папа Франциск, който ще бъде посрещнат на летище София от министър-председателя Бойко Борисов, ще проведе среща с президента Румен Радев, гражданското общество и дипломатическия корпус. на папата три подаръка, сред които кисело мляко, защото Негово светейшество е споделял, че като дете често е ял кисело мляко. Главата на Римокатолическата църква ще се срещне с Негово Светейшество Българския патриарх Неофит в Синодалната палата, след което ще проведе тиха молитва пред олтара на Светите братя Кирил и Методий в катедралния храм „Свети Александър Невски“. българско време на 5 май папа Франциск ще произнесе на пл. \"Свети Александър Невски\" неделната молитва \"Царице небесна“. Това е първото основно събитие със Светия отец, на което ще могат да присъстват граждани и гости на столицата. \"Царице небесна\" всяка седмица се проследява в ефир от над 100 милиона вярващи от цял свят. Този път тя ще е от столицата на България. .    Молитвата към Света Богородица носи името \"Царице небесна\" в периода след Великден, докато в останалото време се нарича \"Ангел Господен\". Докато папа Франциск я произнася, на сцената на пл. \"Св. Александър Невски\" ще бъде изложена икона на Месемврийската Богородица, любима на папа Йоан XXIII или т.нар. Български папа – Анджело Ронкали. Почти 10 години - от 1924 до 1935 г. той е бил в България като апостолически легат.   Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая папа Франциск ще направи кратко обръщение към света, свързано с актуални въпроси. със Светия отец, на което ще могат да присъстват гражданите, е неделната литургия на пл. \"Княз Александър Първи\". Това ще е най-масовото събитие с участието на Светия Отец като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини. папа Франциск ще посети бежанския център \"Враждебна\", след което в град Раковски ще проведе света литургия с първо причастие на 250 деца в църквата \"Пресвето сърце Исусово\". Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души. С част от католическата общност Светият отец ще се срещне в църквата „Св. Архангел Михаил“ в Раковски. със събитието за мир на пл. \"Независимост\" в София. Тогава Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли, символ на мира. На сцената на събитието ще има маслиново дърво и рози, символ на България.   Кои са най-важните послания на папата - !     ", "date": "2019.05.05", "title": "Папа Франциск вече лети към България - вижте каква е програмата му (ВИДЕО)*"}
{"url": "https://www.actualno.com/europe/poreden-protest-edin-ot-pet-miliona-se-provede-v-belgrad-news_745856.html", "text": "  Поредният протест \"Един от пет милиона\" в Белград приключи мирно около 19.30 часа местно време снощи. Участниците в шествието, преминало по улиците на сръбската столица, изпратиха символична подкрепа на собственичката на Канал 9 в Нови Сад Мая Павлович, която започна гладна стачка .     Демонстрантите се отправиха към сръбския парламент, а след това и към Министерския съвет. Там бяха прочетени т.нар. „Безплатни новини“ за състоянието на сръбските медии, за стачката на Мая Павлович, а ораторите коментираха изявленията на сръбския президент Александър Вучич и други висши държавни служители.    ", "date": "2019.05.05", "title": "Пореден протест \"Един от пет милиона\" се проведе в Белград"}
{"url": "https://www.actualno.com/europe/kipyr-se-obryshta-kym-es-zaradi-turskite-sondaji-v-ikonomicheskata-mu-zona-news_745871.html", "text": "  Президентът на Кипър Никос Анастасиадис ще обсъди \"провокативните сондажи\" от страна на Турция в изключителната икономическа зона на Кипър (ИИЗ) на неформалния Европейски съвет в Сибиу, Румъния, следващия четвъртък, 9 май, предаде БГНЕС.     След като Турция издаде разрешително за сондажи край Пафос до 3-ти  декември, сондажният кораб „Фатих“, придружаван от три помощни кораба,  се разположи на 83 морски мили от турското крайбрежие, в рамките на  изключителната икономическа зона и и шелфа на Кипър.   Кипърското правителство продължава да дава приоритет на решаването на проблема в рамките на Европейския съюз. За тази цел Кипър вече беше подготвил почвата: ЕС реагира бързо в събота като излезе с позиция в защита на Кипър, която обаче беше отхвърлена от Турция.\r\nЕгипет, Гърция и Русия също реагираха на последните събития по различни начини.  Никозия поддържа и отворени канали с петте постоянни членове на Съвета за сигурност на ООН и съседните държави. Външният министър Никос Христодулис ще отпътува в Париж за разговори.\r\nДипломатическите източници изразиха задоволството на Никозия от неотдавнашното обсъждане в Съвета за сигурност, където позициите на Кипър намериха отзвук, а страните-членки изразиха загриженост относно възможните отрицателни последици от действията на Турция върху усилията за възобновяване на преговорите за разделения остров.   ", "date": "2019.05.05", "title": "Кипър се обръща към ЕС заради турските сондажи в икономическата му зона "}
{"url": "https://www.actualno.com/society/papa-francisk-proiznasja-nedelnata-molitva-carica-nebesna-v-sofija-na-jivo-news_745937.html", "text": "  В 13 часа днес папа Франциск ще произнесе традиционната неделна молитва „Царица небесна“ на площад „Свети Александър Невски“ в София. Светият отец е на посещение в България, като вече беше посрещнат от премиера Бойко Борисов и президента Румен Радев.     Екипът на излъчва на живо песнопенията от центъра на София. Очаква се молитвата да бъде наблюдавана от милиони хора по цял свят.        В 16.45 часа отново на площад \"Княз Александър Първи\" папа Франциск ще отслужи Света литургия. Третото събитие в София е на 6 май - в 18.15 ч. на площад \"Независимост\" гражданите и гостите на столицата ще могат да присъстват на събитието за мир с участието на представители на различни вероизповедания в България.    ", "date": "2019.05.05", "title": "Папа Франциск произнася неделната молитва \"Царица небесна\" в София (НА ЖИВО)"}
{"url": "https://www.actualno.com/society/dnes-e-tomina-nedelja-news_745882.html", "text": "  В първата неделя след Възкресение Христово почитаме паметта на апостол Тома - един от 12-те христови ученици. Тази година Томина неделя е на 5 май.     В историята Тома е известен с прозвището си Неверни. След като Христос възкръсва и се явява на учениците си, Тома не е сред тях. Когато по-късно те му казват \"Видяхме Господа\", той им отвръща: \"Ако не видя на ръцете му раните от гвоздеите и не сложа ръка на ребрата му, няма да повярвам\". Христос се обръща към него и му казва: \"Дай си пръста тук и виж ръцете ми, дай ръката си и я сложи на ребрата ми. И не бъди невярващ, а вярващ. Понеже ме видя, повярва ли? Блажени са тези, които без да видят, са повярвали\".   Названието Томина неделя идва от името на неделния ден, на който според християнския календар възкръсналият Христос се явява на учениците и последователите си. Седмицата след Великден се нарича още Светла или Празна, поради забраната да се работи каквото и да е. Томината неделя слага завършека на великденския празничен цикъл. Апостол Тома не е известен само с евангелската история за своето неверие. Той е и един от най-жертвоготовните христови ученици.\r\nВъпреки заплахата от фарисеите, които го търсят, за да го убият, Христос решил да отиде във Витания, за да съживи Лазар. Апостол Тома казал на другите ученици: \"Да отидем и ние да умрем с него\". След като минало известно време от слизането на Светия дух в деня Петдесетница, апостолите хвърлили жребий, за да се види кой къде ще отиде да проповядва божието слово. На апостол Тома се паднал нелекият жребий да отиде в Партия, Мидия и далечна Индия. Из земите на Индия апостол Тома удивил хората с много чудеса и мнозина повярвали в проповядваното от него ново учение. Сред тях били и две сестри царици.  Царят, заради покръстването на жена си, която била едната от двете сестри, се разгневил и подложил Тома на жестоки мъчения. От това обаче апостолът по чудо оцелял, но царят не се спрял пред нищо и накрая убил Тома. Апостолът изпълнил своята християнска мисия и завършил живота си с мъченическа смърт. Но дори и царят, който пожелал смъртта на Тома, скоро приел християнството, убеден от изцелението на сина си Азан, след като се покръстил. Мощите на апостол Тома били пренесени в Месопотамия, а на гроба му ставали чудеса.   ", "date": "2019.05.05", "title": "Днес е Томина неделя"}
{"url": "https://www.actualno.com/balkani/izbiratelnata-aktivnost-v-makedonija-e-dostatychna-za-da-byde-izbran-nov-prezident-news_746033.html", "text": "  Македонската държавна избирателна комисия (ДИК) съобщи, че до 18:30 часа на втория тур от президентските избори в Република Северна Македония са гласували 44.5 на сто от имащите право на глас.     Право на глас до този час са упражнили общо 795 577 души. За да бъдат признати изборите за държавен глава, в тях трябваше да участват най-малко 40 на сто от имащите право на глас, припомня БГНЕС.   Председателят на ДИК определи днешния втори тур от президентските избори като \"свободен, демократичен и без нарушения\". Припомняме, че на балотаж са кандидатът на управляващата партия СДСМ Стево Пендаровски и кандидатът на опозиционната ВМРО-ДПМНЕ Гордана Силяновска-Давкова. с много малко след първия тур - в рамките на половин процент. Сега от СДСМ, водена от Зоран Заев, вече обявиха, че техният кандидат води и са сигурни в победата.\r\nТова са шести президентски избори от обявяването на независимостта на Македония. Досега президенти са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.  ", "date": "2019.05.05", "title": "Избирателната активност в Македония е достатъчна, за да бъде избран нов президент"}
{"url": "https://www.actualno.com/society/papata-kacna-v-bylgarija-video-news_745899.html", "text": "  \"Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо\". Това бяха първите думи на папа Франциск на българска земя. Той ги изрече, след като беше посрещнат от премиера Бойко Борисов.     Борисов подчерта, че посещението на Негово светейшество е много важно – и за православните християни, и за мира на Балканите. Достъп за медиите имаше само за минутка-две. Интересен факт е, че папата не дойде със самолет на Ватикана, а  пътува с Al Italia. Всъщност папата няма собствен самолет - той наема самолети на Al Italia, за да пътува. Първият папа, летял със самолет, е Павел VI. Самият Франциск не обича много да пътува със самолет, но вече има 29 пътувания до над 40 държави, тъй като Негово светейшество обикновено съчетава посещение на повече от една държава с едно пътуване.  Папата кацна на българска земя в 9:48 часа българско време, но де факто слезе от самолета в 10:00 часа. Той беше посрещнат освен от Борисов и от четири дечица с български носии. \"Христос Воскресе\", каза главата на римокатолическата църква след като слезе от стълбите на самолета.\r\nВеднага след срещата, на папата трите подаръка, които вече беше обявено, че ще бъдат дарени на Франциск - златовезана икона, която е считана за символ на мир, омофор и българско кисело мляко. Папата сподели, че е опитал \"йогурт\" заради баба си, като благодари за подаръците и чу, че сегашният подарък е \"доста повече от йогурт\"!    \"Благодаря за Вашата работа за мира\", каза още папа Франциск на Борисов.\r\nИначе премиерът заяви, че , за направеното през европредседателството ни за Западните Балкани, за ролята ни за \"възникването\" на Република Северна Македония. Другото откровение на Борисов беше, че още като канил папата да дойде, Негово светейшество си записал нещо, но Борисов нямал достатъчно добра езикова подготовка, за да разбере какво. Сега папата държал същото листче. За финал Борисов предупреди, че е редно Северна Македония да уважи българските позиции по определени въпроси, след като ние сме направили много за Скопие, за приемането на Македония в НАТО и европейската ѝ перспектива. \"Изключително символно е, че след три дни в България, ще отиде в Северна Македония - за Договора за добросъседство, за това, че винаги мирът го поставяме на първо място, както и разбирателството\", каза още министър-председателят.\r\n\"Знаеш ли разликата между терористите и протокола - с терористите можеш да преговаряш, с протокола не можеш\", завърши премиерът с впечатленията си от папата.   Каква ще е програмата на папата в България - научете !\r\nНай-известните цитати на папа Франциск - вижте !  ", "date": "2019.05.05", "title": "Папата кацна в България (ВИДЕО)"}
{"url": "https://www.actualno.com/society/mitropolit-antonij-njama-naprejenie-mejdu-bylgarskata-pravoslavna-cyrkva-i-vatikana-news_745902.html", "text": "  Няма проблем или напрежение между Българската православна църква и Ватикана. Това коментира пред Дарик Западно и средноевропейският митрополит Антоний.     „Според каноните не може да имаме обща молитва с католическата църква, нито да участваме в каквито и да било съвместни богослужения. Това е в самия устав на Българската православна църква..., бих искал ясно да подчертая, че Светият синод и българският патриарх оказват нужното гостоприемство на папа Франциск“, допълни още най-младият митрополит в страната.   \"Ако някой мисли, че има някакво напрежение, то е инспирирано от трети лица, които нямат нищо нито с Ватикана, нито с Българската православна църква. При такава значима визита като идването на папа Франциск в България, естествено, ще се опитат някои хора да изкарат дивиденти на гърба на БПЦ и на Ватикана и да се явяват като мними посредници без никой да ги е молил за това\", каза митрополит Антоний.\r\n\"Имаше коментари, че програмата на папа Франциск била много скучна и аз се шегувам, да бяха поканили Цирк дю Солей, като искат да им е по-интересно. Ватикана строго следва определената си програма, много държат на протокола и затова веднъж решена програма, няма как да се промени в движение, не може да има генерални импровизации. Папа Франциск е известен с това, че е нетрадиционен човек и много често излиза извън рамките на програмата. Но що се касае до основни, фундаментални въпроси, касаещи общата молитва, тя няма как да бъде между православни и католици\", подчерта митрополит Антоний.  ", "date": "2019.05.05", "title": "Митрополит Антоний: Няма напрежение между Българската православна църква и Ватикана"}
{"url": "https://www.actualno.com/society/vse-poveche-bylgari-izbirat-rumynija-kato-turisticheska-destinacija-news_745911.html", "text": "  Засилен интерес на българи към нови туристически дестинации в Румъния отчитат русенски агенции. Все повече туристи не само от Русе, но и от други краища на страната посещават северната ни съседка, съобщава БНТ.     Според туристическите агенции в Русе интересът към стандартните маршрути като Синая и Брашов намалява, за сметка на по-непознати места. \"Търсят се нови дестинации, като Солна мина Окнеле Мари, музей на Тровантите - това са растящи камъни, Сибиу\", казва Светослава Шилкова - собственик на туристическа агенция.   Русенци имат привилегията да живеят на 60 километра от Букурещ, считан за един от най-зелените градове в Европа. Затова често го посещават. Задължително се спират за снимка пред Двореца на Парламента. Не пропускат да разгледат концертната зала Атенеум и музея на селото. Привлечени са и от архитектурата на стария град. Само по великденските празници агенциите в Русе са организирали екскурзии за стотици българи до северната ни съседка.", "date": "2019.05.05", "title": "Все повече българи избират Румъния като туристическа дестинация"}
{"url": "https://www.actualno.com/society/papa-francisk-neka-bylgarija-predloji-bydeshte-na-nadejdata-za-decata-si-news_745924.html", "text": "  \"Радвам се, че се намирам в България – място на среща на много култури и цивилизации, земя с древни християнски корени. Благодаря, че ме посрещате така топло на този знаменателен площад, кръстен на Атанас Буров – човек, станал жертва на един човеконенавистен режим, който не можеше да приеме свободата на мисълта. Отправям с уважение моя поздрав към патриарх Неофит, като и митрополитите и епископите от Светия Синод и всички вярващи\". Това каза в слово след срещата с президента Румен Радев.     \"Нашето общуване трябва да бъде с уважение и респект към човешкото достойнство. Трябва да изкажем несъгласие с всякакъв вид насилие, с всеки опит религията да бъде използвана за цели различни от чисто религиозни. Моето днешно посещение възнамерява идейно да се свърже с това, направено от Свети Йоан Павел II през май 2002 година\", допълни Светият отец.    \"Да бъдат благословени Свети Свети Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите! Нека техният блестящ пример да породи много последователи дори и в наши дни, и да се появят нови пътища на мир и хармония!\", призова папа Франциск  Той не пропусна да отбележи и предизвикателствата, стоящи пред България в днешно време. \"Сега, в този исторически момент, тридесет години след края на тоталитарния режим, който ограничаваше свободата и инициативите ѝ, . В същото време България - подобно на много други страни от Стария континент - трябва да се справи с това, което може да се разглежда като нова зима: демографската, която е паднала като ледена завеса в голяма част от Европа, като последствие от намаляването на доверието в бъдещето. Следователно, спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище“. \" Развитието на България задължително преминава през признаването на тази специфична специфика. Бог да благослови България! Да я запази мирна и гостоприемна и да я направи просперираща и щастлива!\", завърши словото си папа Франциск.        Светият отец беше приветстван преди това от президента Румен Радев. По думите му от София трябва да отекне по целия свят призив за мир на земята. \" Ваше светейшество, вие призовахте да изграждаме мостове, а не стени - това е мисията на нашето време. Защото стени се издигат лесно, а мостове – трудно\", отбеляза българският президент.\r\n\"Днес, когато омразата и ксенофобията се завръщат в Европа, ние си спомняме за Светите братя Кирил и Методий, които искаха всеки народ да слави Бога на своя език. Езиковите и културни различия не са пречка народите да живеят в мир\", категоричен бе Радев.\r\n\"Вашето посещение е едно от най-значимите събития в нашата нова история. То е още по-силно, защото ние споделяме общи грижи и тревоги. Грижите за опазването на мира и тревогите, за съдбата на милиони човешки същества - захвърлени на произвол и унижения и терор. Вашето посещение е свидетелство за обичта ви към българския народ и вярата в България за изграждането на един по-мирен, по-справедлив и по-човечен свят\", обърна се президентът към папа Франциск.", "date": "2019.05.05", "title": "Папа Франциск: Нека България предложи бъдеще на надеждата за децата си"}
{"url": "https://www.actualno.com/burgas/angelkova-prashta-pismo-za-spasenie-na-plajove-kato-koral-bez-da-utochnjava-koi-plajove-news_745919.html", "text": "  Министърът на туризма Николина Ангелкова не е поискала да бъде направено изменение на кадастралната карта за отчуждаване на засегнати частни имоти и утвърждаване с акт за изключителна държавна собственост за територията на крайбрежната плажна ивица на съответните земи от . Това става ясно от официален отговор на регионалния министър Петя Аврамова, публикуван във Facebook групата „Да запазим Корал”.     Становището е във връзка с на Камарата на геодезистите, в която изрично се посочва, че няма нужда от създаване на междуведомствена комисия във връзка с поголовното застрояване на Черноморието, а има нужда от прилагането на закона. В позицията изрично е посочено, че Николина Ангелкова е заявила нанасянето на морските плажове (\" \", \" \", \"Корал\", \"Карантината\"), но процедурата не е завършена – неясно защо. Приложен е и документ като доказателство.   Всъщност именно за този документ (T-91-00-103/26.06.2017), подписан от Ангелкова, регионалният министър – \" ... заявлението за извършване на услуги следва да съдържа вида на заявените услуги, както и обектите, предмет на услугата. В приложеното копие от писмо с изх. номер T-91-00-103/26.06.2017 на няма посочени конкретни обекти, за които се заявява изменение на кадастралната карта и кадастралните регистри \". Заради това МРРБ не е предприело никакви действия. А писмото, подписано от Ангелкова, касае \"всички морски плажове\", но без да се посочват конкретни имена.", "date": "2019.05.05", "title": "Ангелкова праща писмо за спасение на плажове като \"Корал\" без да уточнява кои плажове"}
{"url": "https://www.actualno.com/tips/futbolni-prognozi-3-te-predlojenija-v-nedelnija-den-news_745942.html", "text": "  В съботния ден екипът ни от експерти във записа 2/3 в рубриката за сигурни предложения от света на футбола (кой да предположи, че Тотнъм ще си изкара два червени картона). Сега надеждата е за 3 от 3, ето ги и предложенията:          Манчестър Юнайтед излиза за предпоследния си мач от Висшата лига, като гостува на последния в подреждането Хъдърсфийлд. \"Дяволите\" драстично намалиха шансовете си за класиране в топ 4 след равенството срещу Челси, но въпреки това са длъжни да спечелят двата си оставащи двубоя, за да имат някаква възможност да попаднат сред местата, осигуряващи участие в Шампионска лига. Освен това, Хъдърсфийлд едва ли може да се противопостави на отбор от калибъра на Юнайтед. Домакините се \"славят\" като един от най-слабите отбори, играли някога във Висшата лига, а това е показателно и от статистиката им - само три победи за целия сезон и 14 точки в актива им. : Победа за Манчестър Юнайтед (1.35 коефициент)    Едва ли има по-щастлив отбор днес от Брайтън - отбор, който трябваше да се изправи срещу почти всички отбори от топ 6 в последния месец, но все пак оцеля в английската Висша лига. Арсенал междувременно записа цели 3 поредни поражения в шампионата и пропусна златни шансове да се намести в топ 4 и сега задължително ще гони 2 победи в края с надеждата Челси или Тотнъм да сбъркат отново. Вчера в Лондон новоспасилият се Саутхямптън излезе като на тренировка срещу Уест Хям и очаквам подобно \"изпълнение\" от играчите на Брайтън.        : Победа за Арсенал (1.32 коефициент)  Когато търсим \"сигурни мачове\", рядко се обръщаме към голове. Но в този мач от белгийската лига няма как да пропуснем. Мускрон има 6 оувъра в последните 7 мача, като същото важи и за гостите, които дори са в серия от 5 мача, в които са отбелязани 4 или повече попадения. В последните 7 мача между двата отбора цели 6 завършиха с 3 или повече голове, така че този двубой попада в графата \"сигурни\". : Над 2.5 гола (1.38 коефициент)    ", "date": "2019.05.05", "title": "Футболни прогнози: 3-те предложения в неделния ден"}
{"url": "https://www.actualno.com/crime/myj-i-jena-zaginaha-v-ujasjavashta-katastrofa-na-pytja-plovdiv-asenovgrad-news_745932.html", "text": "  Мъж и жена загинаха при тежка катастрофа, станала днес на пътя Пловдив - Асеновград, съобщиха от полицията.     Сигналът за инцидента е получен около 11.30 часа. По първоначални данни, в участъка от кръговото движение до КЦМ към Асеновград настъпил челен удар между джип Мерцедес и лек автомобил Тойота. На място загинали мъж на 67 години и жена на 43 години, които са се возили в японския автомобил.   В болница са откарани водачът на колата, на 43 години, и две пътнички на 64 години. В мерцедеса сам е пътувал шофьорът - 70-годишен. Взета му е кръвна проба за алкохол и употреба на наркотични вещества. По случая е образувано досъдебно производство за разследване на причините, довели до инцидента.", "date": "2019.05.05", "title": "Мъж и жена загинаха в ужасяваща катастрофа на пътя Пловдив - Асеновград"}
