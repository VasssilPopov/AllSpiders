{"url": "https://www.actualno.com/society/novinite-naj-vajnoto-za-denja-23-noemvri-news_707939.html", "text": "  Редакционният екип на Actualno.com ви представя най-важните новини за изминалия ден, 23 ноември.      Главният прокурор Сотир Цацаров е разпоредил проверка на финансовия министър Владислав Горанов във връзка с жилището, в което живее. Това информират от прокуратурата в съобщение до медиите. Новината идва часове, след като обвинител номер едно обяви снощи в „Шоуто на Слави” по bTV, че такава проверка ще има.   \"Първо, пиша тук, в профила на Слави Трифонов, защото нямам фейсбук. И второ, защото знам, че тук всички четете какво излиза. Трето, нарочно пиша това, след като минаха още две интервюта, последното, което ще гледате днес. А и четвърто – Дългия беше против да правя това, но го изнудих да ми даде тази трибуна\". Така започна коментара си сценаристът Тошко Йорданов.      Не близо половин милион, а над половин милион лева държал главният секретар на Държавната агенция за българите в чужбина Красимир Томов в сейфа си, уточниха днес от прокуратурата. Банковата касета беше иззетата на 13 ноември, а Томов се намира в ареста заедно с бившия председател на агенцията Петър Харалампиев и още едно лице, обвиняеми по досъдебното производство за участие в организирана престъпна група, длъжностни престъпления и корупция. \"Все пак, не може един гологлав чалгар да се изявява като съдия в България и да раздава присъди\". Така бившият вече вицепремиер и настоящ депутат Валери Симеонов коментира темата с оградата по границата в Турция, която бе повдигната в ефира на \"Шоуто на Слави\" по време на разговора между главния прокурор Сотир Цацаров със Слави Трифонов. \"Не водя битки с никого. Не разглеждам президента Радев като политически опонент на ГЕРБ. БСП обаче трябва да разглеждат него като техен опонент. Ще дойде момент, в който ще се разграничи от тях, той ще забрави много бързо за тези, които го номинираха и го избраха\". Това заяви Цветан Цветанов в ефира на bTV.   Държавният глава Румен Радев обвини държавни структури, че инициират супер продукции с участието на свидетели с интересно минало и министри по студията. Радев коментира случая с инцидента на НСО, в който е замесена и неговата съпруга Десислава Радева.   Народното събрание прие на първо четене промени в Закона за движение по пътищата. Депутатите гласуваха три законопроекта, по предложение на Министерски съвет, на ПГ на ГЕРБ и на ПГ на „Воля“. Измененията на Министерски съвет бяха подкрепени от 109 депутати, 32-ма гласуваха с „въздържал се“. Промените, внесени от „Воля“, бяха подкрепени единодушно с 143 гласа „за“. Предложенията на ГЕРБ подкрепиха 109 народни представители, 15 бяха „против“, а 18 се въздържаха. Няколко от най-големите финансови скандали в новата история на Европа накараха мнозина да се усъмнят открито в ефективността на надзора на Европейската централна банка (ЕЦБ), пише AFP, цитирана от БГНЕС.  Зам.-председателят на ГЕРБ и председател на парламентарната група на ГЕРБ Цветан Цветанов каза, че не се притеснява от намерението на главния прокурор Сотир Цацаров да предприеме проверка на финансовия министър Владислав Горанов по сигнала, че живее в луксозно жилище, предоставено му от бизнесмен. Магистратите и съдебните служители ще получат коледни бонуси от почти половин заплата. Това реши Висшият съдебен съвет (ВСС), съобщи Lex.bg. Премията ще е 43.5% от основната заплата. Сумата ще се увеличи според ранга на всеки, т.е. колкото по-висок ранг има магистратът или служителят, толкова по-голям ще е бонусът. Минималната заплата за младшите магистрати е около 1800 лв. Унгарска медия зададе въпрос на оглавяваната от Жан-Клод Юнкер Европейска Комисия (EК) за нейното мнение по случая с Никола Груевски. От там отговориха, че въпросът не трябва да бъде политизиран и че очакват всички да действат стриктно в рамките на върховенството на закона. Според Комисията, Македония е „засилила своето върховенство на закона“, пише електронното издание Hungary Today, цитирано от агенция \"Фокус\". Процедурата за одобрение на АЕЦ „Белене“ от страна на Европейската комисия би отнела месеци, а не години. Това няма да забави проекта, заяви министърът на енергетиката Теменужка Петкова пред БНР. Повод за коментара ѝ е вчерашната позиция на \"Демократична България\", в която се твърди, че според ЕК рестартът на АЕЦ \"Белене\" представлява нов проект и ще трябва да бъде изготвено ново становище за неговото съответствие с правилата на ЕС.", "date": "2018.11.23", "title": "Новините: Най-важното за деня, 23 ноември"}
{"url": "https://www.actualno.com/europe/polsha-vremenno-vyzstanovjava-granichnija-kontrol-preduprejdavat-ot-mvnr-news_707949.html", "text": "  Министерството на външните работи предупреждава пътуващите за или през Полша български граждани, че страната въвежда временен граничен контрол на 264 пункта по границите си с Германия, Литва, Чехия и Словакия, съобщи пресцентърът на МВнР.     По информация от българското посолство във Варшава, контролът се въвежда за периода от 22.11.2018 г. до 16.12.2018 г. включително във връзка с Конференцията на ООН за промените в климата, която ще се проведе в град Катовице от 3 до 14 декември 2018 г., и обхваща и морските и въздушни граници на страната.   Съгласно информация на полската Гранична служба, пътуващите граждани /автомобили/ ще бъдат проверявани на базата на анализ на риска. Всеки гражданин следва да бъде готов да представи документ за самоличност при поискване.", "date": "2018.11.23", "title": "Полша временно възстановява граничния контрол, предупреждават от МВнР"}
{"url": "https://www.actualno.com/politics/cvetan-cvetanov-sled-vreme-radev-shte-se-razgranichi-ot-bsp-news_707944.html", "text": "  \"Не водя битки с никого. Не разглеждам президента Радев като политически опонент на ГЕРБ. БСП обаче трябва да разглеждат него като техен опонент. Ще дойде момент, в който ще се разграничи от тях, той ще забрави много бързо за тези, които го номинираха и го избраха\". Това заяви Цветан Цветанов в \"Лице в лице\" при Цветанка Ризова.     \"Понастоящем може да кажем, че са координирани действията между Радев и БСП. ( , бел ред.) Той показа, че е президент на БСП, а не на България, че не е президент, който може да обединява. Ако свика КСНС, това, което създава като платформа на противопостяване и омраза, ние не искаме да участваме\", заяви още Цветанов и допълни, че не знаел как ще може да гледа \"партиите в очите\". Лидерът на ГЕРБ в парламента каза още, че за 2 години Радев не е правил нито едно обръщение от парламентарната трибуна и не се отнасял с уважение към българския парламент.   \"Радев не е опонент, той е държавен глава, който трябва да се стреми да обединява политическите партии, защото те са легатимно избрани. Когато има пренебрежение, той не може да е морален съдник и ментор, той е част от институционалната конструкция на държавата\", добави Цветанов. Относно за жилището на финансовия министър Владислав Горанов, Цветанов заяви:  \"Нямам абсолютно никакви притеснения. Всяка една информация, която постъпва относно публични личности, има съответни институции, които трябва да направят проверки, за да се покаже каква е истината. Смятам, че по-коректно е да изчакаме проверките, когато приключат, но чест прави на българските институции, че веднага правят съответните проверки. Това, че проверява Цацаров човек от властта, означава, че няма чадър върху хората на определени позиции в държавата. Всички сме равни пред закона\", допълни равният през закона Цветанов.", "date": "2018.11.23", "title": "Цветан Цветанов: След време Радев ще се разграничи от БСП"}
{"url": "https://www.actualno.com/europe/kmetyt-na-london-zabrani-reklamata-na-vredni-hrani-v-transporta-news_707952.html", "text": "  Кметът на Лондон Садик Хан спира рекламата на вредни храни в обществения транспорт, съобщи BBC. Забраната влиза в сила от 25 февруари 2019 г. и обхваща рекламата на храни с високо съдържание на сол, захар и мазнини, предаде bTV.     Мярката цели да бъде намалено затлъстяването при децата. По данни на BBC, 40% от децата на възраст 10 и 11 години в Лондон са с наднормено тегло. По този показател британската столица държи първенство сред градовете в Европа.   Забраната се отнася както за наземния транспорт, така и за метрото.\r\n\"Намаляването на рекламата на нездравословна храна ще изиграе своята роля не само при децата, но и при техните родители, семейства и настойници, които купуват и готвят храната\", каза Садик Хан. Той призова британското правителство също да се включи в борбата с този проблем.  Кметът на Лондон поде кампанията за тази забрана през май, отбелязвайки, че децата са особено податливи на реклами, което оказва влияние върху родителите при избора на храни и напитки.", "date": "2018.11.23", "title": "Кметът на Лондон забрани рекламата на вредни храни в транспортa"}
{"url": "https://www.actualno.com/analysis/bankovijat-nadzor-na-ecb-vlast-vyrhu-razklaten-tron-news_707794.html", "text": "   Няколко от най-големите финансови скандали в новата история на Европа накараха мнозина да се усъмнят открито в ефективността на надзора на Европейската централна банка (ЕЦБ), пише AFP, цитирана от БГНЕС.       Ето един близък поглед на финансовия анализатор към надзорната политика на ЕЦБ и защо критиците казват, че тя не е достатъчна.     Известен като Единния надзорен механизъм (ЕНМ) е названието на системата за . Регулаторът беше създаден през 2014 г., за да се избегне повторение на световната финансова и след това на дълговите кризи в еврозоната, които доведоха еврото до ръба на колапса. Механизмът следи пряко 118 от най-големите банки в 19-членния клуб за единна валута, което представлява почти 82% от банковите активи в района.  Преди ЕНМ всяка държава членка отговаряше за мониторинга на своите банки със смесен успех. ЕНМ е един от трите стълба на дългогодишния \"банков съюз\" в Европа, заедно с единната наредба за банките в еврозоната и механизма, отговарящ за ликвидацията на банките, които не са в състояние да изпълнят задълженията си. Независимо че попада под егидата на ЕЦБ, ЕНМ функционира независимо - персоналът му дори е настанен в различна сграда във Франкфурт. ЕНМ може да разпореди рекапитализация на крехките банки и може да налага вето върху назначаването на мениджъри, които не се считат за подходящо квалифицирани. Той провежда регулярни \"стрес тестове\", заедно с Европейския банков орган (ЕБО), за да определи дали достатъчно за справяне с финансови сътресения.       Резултатът от последните тестове показа, че банките са \"по-устойчиви\", отколкото при предишната проверка преди две години.\r\nГерманската и британската банка се справиха най-лошо в симулацията през тази година, предвид възможното смущение в търговията и финансовите транзакции заради Brexit. Ако капиталовия буфер на банката се сметне за недостатъчен, контролният орган може да ограничи изплащанията на бонуси и дивиденти. ЕНМ направи стъпки за свиване на натрупаните лоши кредити в миналото от банките в еврозоната, където кредитополучателите изостават с плащанията. Под наблюдението на Даниел Нуи, която е начело на надзора, до средата на 2018 г. размерът на необслужваните кредити е спаднал от около трилиона евро до около 650 милиарда евро (740 милиарда долара). По време на нейният петгодишен мандат няколко банки са обявени за \"недостатъчно подготвени да се справят или близки до несъстоятелност\", което изисква спешни мерки, насочени към избягване на данъкоплатци, теглещи спасителни кредити.\r\nЗа да се предотврати сривът на испанската \"Banco Popular\" например, регулаторите уредиха купуването ѝ от Сантандер за едно евро през 2017 г. Но си заслужава да бъдат спасени. Италианските \"Popolare di Vicenza“ и „Veneto Banca\" бяха пуснати в ликвидация миналата година.      Нуи беше принудена да защитава ЕНМ в скандал за пране на пари и подкуп, под ударите на който попадна латвийския кредитор „ABLV“ (която също бе под директния надзор на ЕЦБ), като каза, че нейният департамент не е имал правомощия да разследва престъпната дейност. ЕЦБ може да предприеме действия само след като е била уведомена за такива нарушения от страна на националните органи, каза тя.\r\nТази пролет латвийската ABVL обяви доброволна ликвидация под натиска на щатските финансови органи. И това са само редките случаи, когато банките все пак са хващани в нарушения. Повечето подобни схеми минават безнаказано през \"разхлабената\" европейска банкова система\r\nКритиците, особено в Германия, обвиняват надзорния орган, че все още не е достатъчно строг и безпощаден, за да се справи с банковия резерв от лоши кредити. Но усилията на ЕНМ за въвеждане на нови правила, които биха принудили кредиторите да отделят повече пари, за да покрият неплатените кредити, срещнаха силно съпротивление от , чиито банки остават претъпкани с лоши дългове от кризата.\r\nОпозицията принуди ЕНМ да смекчи позицията си. \"Европейската централна банка не може повече да се крие зад гърбовете на националните надзори\", заяви още през пролетта Свен Гийголд, говорител на групата на зелените в Европейския парламент. \"Бизнес моделите на всички банки в еврозоната трябва да бъдат систематично проверявани за рискове, свързани с финансови престъпления. ЕЦБ вече има компетенциите да го прави\". Според Гийголд е \"унизително и злепоставящо\", че се налага Съединените щати да действат като действителния надзор срещу прането на пари в Европа.   Европа има 5 основни проблема в областта на банковия надзор, отбелязва банковият редактор на The Financial Times Патрик Дженкинс.\r\nПърво, директивата за борба с прането на пари бе пренаписвана пет пъти за последното десетилетие и в отделните страни членнки е приложена твърде разпокъсано. Второ, качеството на разследващите органи в отделните държави варира, заради което се смята, че едва 5% от случаите на пране на пари стигат до вниманието на властите. Трето, в Европа има страни (Естония, Латвия, Кипър и Малта), чиито икономики разчитат на привличането на чуждестранен капитал и съответно не разследват твърде ревностно произхода на този капитал. Четвърто, между националните надзорни органи има твърде слаба координация. И накрая, завършва Дженкинс, няма единна база данни в ЕС за прането на пари.\r\nОсвен това в ЕЦБ е настъпило безвремие заради изтичащите мандати на няколко от основните фигури. Даниел Нуи трябва да се оттегли на 31 декември тази година. Трима членове на управителния съвет на ЕЦБ също си стягат куфарите: вицепрезидентът Витор Констансио вече го стори на 1 юни, Петер Прат си заминава през май догодина, Беноа Кьоре - през декември. Мандатът на самия Марио Драги е до 31 октомври 2019. Тепърва ще се водят битките каква политика да изберат европейските надзорни органи в бъдеще.\r\nДокато тези въпроси не получат сигурни отговори, от чиновниците във Франкфурт едва ли могат да се очакват решителни действия в каквато и да било посока, твърди финансовият анализатор Петър Йовчев пред българска медия. „Това поне отчасти обяснява упорството, с което ЕЦБ настоя да отложи влизането на България в механизма с поне една година“, заключава експертът.", "date": "2018.11.23", "title": "Банковият надзор на ЕЦБ - власт върху разклатен трон"}
{"url": "https://www.actualno.com/kustendil/grycki-i-bylgarski-ansambyl-predstavjat-tanci-ot-trakija-v-kustendil-news_707941.html", "text": "  Областна администрация - Кюстендил в партньорство с Тракийска асоциация в Катерини-Гърция, организира спектакъла “ “. В спектакъла ще се включат Фолклорен ансамбъл „Родолюбие“ заедно със специални гости от съседите ни Гърция – талантливи танцьори и творци от Тракийска асоциация – Катерини, с художествен ръководител Мария Сотириаду. Програмата, която ще представят, включва танци от Тракия и носи заглавието: „Танци на Еврос и града“. Фолклорните ансамбли ще бъдат наградени с почетен плакет за участие от името на областния управител Виктор Янев и Областна администрация Кюстендил. Плакетите ще бъдат връчени на художествените ръководители на двата състава – Мария Сотириаду и Симеон Васев.     Събитието е свързано с Комуникационната стратегия на Република България за Европейския съюз, в контекста на Европейската година на културното наследство. С инициативата на Областна администрация - Кюстендил ще преоткрием и опознаем културното наследство на Европа, ще засилим чувството на принадлежност към общото европейско пространство. Ще имаме възможността да се убедим колко са различни и в същото време сходни по своя характер културите и традициите, които свързват балканските народи. Ще се докоснем до темперамента на гръцкото танцово изкуство и колорита и красотата на българската фолклорна музика.  \r\nЦелта на Областната администрация е да популяризира сред широката общественост в Кюстендил гръцкото културно-историческо наследство, да представи Гърция като една близка страна и държава-членка на Европейския съюз. Да представят пред българската общественост, гръцкото музикално и танцово изкуство, като целят да привлекат интереса най-вече на младите с акцент върху европейското и родно културно наследство.\r\nПредставителен фолклорен ансамбъл „Родолюбие“ – Кюстендил, с художествен ръководител Симеон Васев и фореограф Васил Василев е обединил любовта към българския фолклор на няколко поколения танцьори. Те ще представят пред публиката богата хореография на танци от шоплъка и северозапада. Гръцкият ансамбъл от Тракийската асоциация от Катерини ще ни зареди с неповторими емоции с изпълнението на своя спектакъл.  Областния управител Виктор Янев и Областна администрация - Кюстендил изказва благодарности и на партньорите им, с които са работили за популяризирането на инициативата сред ученици, млади хора и широката общественост. Това са: Регионално управление на образованието – Кюстендил, Читалище „Братство-1869“, Регионален исторически музей, Общински театър – Кюстендил и др.\r\nПрипомняме ви, че само преди две седмци съвместно с Италианския културен институт – София, Областна администрация Кюстендил, организира изложба на тема: „Поздрави от Италия и България“ - едно пътуване „по пощата“, продължило цял век.", "date": "2018.11.23", "title": "Гръцки и български ансамбъл представят “Танци от Тракия“ в Кюстендил"}
{"url": "https://www.actualno.com/europe/rusija-nahluvaneto-na-kosovskite-specchasti-v-mitrovica-e-provokacija-news_707953.html", "text": "  Москва осъжда решително нахлуването на косовския спецназ в населената от сърби северна част на Косовска Митровица: това е поредна провокация на Прищина, като при това Западът фактически не реагира на новото изостряне на ситуацията, заявиха в петък от Министерството на външните работи на Русия, предава \"Фокус\".     „Разглеждаме нахлуването на косовско-албанските спецчасти в населената от сърби част на Косовска Митровица на 23 ноември сутринта като поредна провокация на Прищина, целяща да изгони сърбите от края (страната – бел. „Фокус“). Очевидно това е продължение на курса на Прищина към етнически чистки и разпалването на „търговски войни“ на Балканите, следващо в руслото на решението на „правителството“ на Косово от 22 ноември да въведе 100-процентови вносни мита върху сръбските стоки, включително продоволствия, медикаменти, печатна продукция и т.н. Тези мерки удариха на първо място сърбите в края (страната). Разчита се да се създадат непоносими за тях условия за живот по родните им места“, се казва в коментара на външнополитическото ведомство.   „Решително осъждаме разгръщането от Прищина на конфликтна спирала“, добавиха от руското външно ведомство.\r\nПри това в Москва недоумяват защо международните сили за Косово, които функционират на основата на мандата на СС на ООН, фактически са се самоотстранили от разрешаването на тази ситуация.  „Оставаме с впечатление, че ЕС и САЩ, които в продължение на много години покровителстват косоварите, или не са в състояние да обуздаят своите „подопечни“,или ги подтикват към агресивната линия. На този фон смятаме за особено важна отговорната позиция на сръбското ръководство, което предприема усилия за разсейване на напрежението“, подчертават още от МВнР на Русия.", "date": "2018.11.23", "title": "Русия: Нахлуването на косовските спецчасти в Митровица е провокация"}
{"url": "https://www.actualno.com/america/trymp-zashtiti-pozicijata-si-sprjamo-sauditska-arabija-news_707954.html", "text": "  Президентът на САЩ Доналд Тръмп отхвърли опасенията, че изпраща лошо послание на световните лидери, като застава до Саудитска Арабия, след като ЦРУ изглежда намери връзка между престолонаследника Мохамед бин Салман и предполагаемото убийство на саудитския дисидент журналист Джамал Хашоги, пише електронното издание на вестник Washington Examiner.     „Не, изобщо не“, заяви Тръмп в отговор на съответстващ въпрос. Той посочи още, че няма убедителни доказателства за участието на престолонаследника и че Саудитска Арабия е важен стратегически партньор на САЩ, предаде \"Фокус\".   „Саудитска Арабия е дългогодишен стратегически партньор“, констатира той. „Те инвестират стотици милиарди долари в нашата страна, имам предвид стотици милиарди. Те поддържат ниските цени на петрола\", каза Тръмп по време на непроменена пресконференция. „Факт е, че Саудитска Арабия е изключително полезна в Близкия изток. Ако нямахме Саудитска Арабия, нямаше да имаме голяма база“.\r\nАмериканският президент отхвърли твърденията, че ЦРУ е открила с „висока степен на вероятност“, че кронпринцът е участвал в заговора за убийството на Хашоги, който изчезна на 2 октомври след посещението си в Саудитско консулство в Истанбул. Президентът описва смъртта на Хашхоги като \"жестокост\", добавяйки, че \"може би светът трябва да бъде държан отговорен, защото светът е порочен\".  \"Те не стигнаха до заключение... Имат определени предположения, но не са го направили - имам доклада - каза Тръмп. \"Аз не знам дали някой ще успее да докаже, че престолонаследникът го е направил, но ще кажа това - Не знам, не знам. Но дали го е направил или не е , той отрича яростно. Баща му го отрича, кралят, категорично“.", "date": "2018.11.23", "title": "Тръмп защити позицията си спрямо Саудитска Арабия"}
{"url": "https://www.actualno.com/society/mashinistyt-na-derajliralija-v-kresnenskoto-defile-vlak-e-s-priz-dostoen-bylgarin-news_707956.html", "text": "  Машинистът на дерайлиралия влак край Кресненското дефиле е с приз „Достоен българин”. Димитър Христов преди четири години спаси 100 души във влака, който се удари в горящ тир край Мурсалево. Днес с Димитър се срещна транспортният министър Росен Желязков.     „Поздравих Христов за проявения висок професионализъм по време на инцидента в Кресненското дефиле и за бързата реакция на него и колегите му за извеждане на пътниците от влака”, посочи Желязков.   Влакът премина без проблем през участъка, където беше инцидента, но по информация на bTV все още трябва да се извършат допълнителни ремонти.\r\nДвижението на влаковете по линията Благоевград – Кулата е възстановено.  ", "date": "2018.11.23", "title": "Машинистът на дерайлиралия в Кресненското дефиле влак е с приз „Достоен българин”"}
{"url": "https://www.actualno.com/football/zapochnaha-pregovorite-za-domakinstvo-na-svetovnoto-po-futbol-prez-2030-g-news_707959.html", "text": "  България, Сърбия, Румъния и Гърция започнаха преговори за обща кандидатура за домакинство на Световното първенство по футбол през 2030 г. Първата работна среща за съгласуване на позициите на четирите държави се провежда в сръбската столица Белград, съобщиха от Министерството на спорта.     България e представена от министъра на младежта и спорта Красен Кралев  и от Йордан Лечков, първи вицепрезидент на Българския футболен съюз (БФС). В разговорите участват министърът на спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта Георгос Василиадис, както и ръководителите на федерациите по футбол на Сърбия, Румъния и Гърция.   ", "date": "2018.11.23", "title": "Започнаха преговорите за домакинство на Световното по футбол през 2030 г."}
{"url": "https://www.actualno.com/asia/myj-ubi-student-i-rani-11-dushi-v-universitet-v-kitaj-news_707960.html", "text": "  Въоръжен мъж уби един студент и рани още 11 души в технически университет в югозападната китайска провинция Юнан, при поредния свързан с насилие инцидент на публично място, съобщи Routers, цитирана от \"Нова телевизия\".     Двайсетгодишният мъж с фамилно име Ян ранил девет студенти и двама преподаватели, съобщиха властите на град Анин в социалната мрежа Veibo, китайска версия на Twitter.   Властите не уточниха какво е било използваното оръжие и съобщиха, че случаят се разследва от компетентните органи.", "date": "2018.11.23", "title": "Мъж уби студент и рани 11 души в университет в Китай"}
{"url": "https://www.actualno.com/society/sedmicata-v-absurdi-19-23-noemvri-news_707009.html", "text": "              Оспорването на оценки и решения на учителите, включително в съда, вече е станало практика, алармират от синдикат \"Образование\" към КТ \"Подкрепа\". Хиляди сигнали от родители, несъгласни с определени решения на учителите на техните деца, се разглеждат в момента от експертите в регионалните управления по образованието в страната. Десетки са и съдебните дела, заведени от родителите срещу учители заради поставени ниски оценки на децата им. : Явно е време Макаренко да направи един опреснителен курс първо на родителите.      \"Съдействие на полицията\" е заблудата при 90% от телефонните измами, реализирани у нас. Познатата схема очевидно работи добре, въпреки многото подобни случаи и множеството предупреждения от органите на МВР. : А в колко процента от случаите полицията разкрива нещата и в колко процента някой влиза в затвора?   Свличането на скална маса край село Черничене в Кресненското дефиле, заради което бяха ранени 8 души в пътнически влак, не е могло да бъде предвидено. Това твърди главният ревизор по безопасността на НКЖИ Бисер Минчев.   : Кой да предвиди, че в дефиле може да стане свлачище - то такова нещо някога преди случвало ли се е?  Сигнал до прокуратурата заради \"странни действия\" на местните власти в Пазарджик е изпратила неправителствената организация Антикорупционен фонд. По думите на Мирослава Петрова, която е представител на НПО-то, Община Пазарджик не си търси дължимо обезщетение от 1 млн. евро за неизграден фотоволтаичен парк (парк \"Априлци\"), обещан от фирма \"Риал Стейтс\" ЕООД, собственост на майката на искащата да купи ЧЕЗ Гинка Върбакова. Обезщетението е неустойка по договор, според който въпросната компания е получила общинска земя още през 2008 година и е трябвало в замяна да построи голям фотоволтаичен парк. Това, обаче, така и не се е случило в пълен размер. : Пари няма, ток няма - ще си лягат рано в Пазарджик ...  Дъщерята на американския президент Доналд Тръмп - Иванка, е използвала личен имейл адрес, за да изпраща стотици мейл, свързани с работата на Белия дом. Това съобщава Washington Post. : Брей, ама Клинтън не правеше ли и тя така? Тръмп тогава какво разправяше за нея - някакви неща за затвор?  Татяна Кондратюк заедно с дъщеря си бяга от Украйна, където бушува война, за да се пресели при мъж, с когото се е запознала в интернет. Мъжът се казва Алексей и живее в благоевградската провинция Гърмен. Татяна и петнадесет годишната ѝ дъщеря Ана са вече 4 години в България, но от държавата ни искат да ги пратят обратно в Украйна, защото не могат да получат статут на бежанци. : Не си е платила за български произход ...  Бившият пиар на „Младост“ Петър Кърджилов показа нагледно какви са условията в ареста за Иванчева и Петрова. Той го направи, като образно „сервира“ това, което двете жени ядат – макарони със сирене в кофичка от кисело мляко и две поувехнали краставици. : Кривосъдие ...  Заради изказването за отровена вода, депутатите от ГЕРБ Данаил Кирилов и Тома Биков поискаха Ерменков да бъде подведен под отговорност. Но прокуратурата счита, че \"по своя характер публикуваното от него съобщение на личния му профил във “Фейсбук“ не представлява заблуждаващ сигнал за тревога, а се касае до субективна интерпретация и оценка на автора за коментираните обстоятелства\". : Обаче скоро ще почнем да правим закон за фалшивите новини ...  Не мога да дам точен срок кога трамваят ще тръгне по \"Граф Игнатиев\". \"Трябва да се направи както трябва, да се провери, времето понякога пречи. Ще се пусне в скоро време\". Това каза кметът на София Йорданка Фандъкова. : Скоро ще е, вЕрвайте ѝ!   След като в поредица от няколко дни група хакери с името \"Анархистите\" успяха да свалят сайтовете на парламента, на КФН и на Министерството на икономиката, рано тази сутрин те обявиха атака и на сайта на Министерския съвет. Съгласно съобщението, атаката трябваше да започне в 7:00 часа, но бързо часът беше поправен на 7:05 часа. За кратко сайтът на институцията зареждаше много бавно и не напълно. На практика обаче, в нито един момент сайтът на правителството не падна напълно. Малко след това хакерите обявиха, че пренасочват атаката към сайтовете на МОН и БСП. : Държавата ни, че е зле, зле е - обаче в IT сектора поне имаме добра репутация, а банда пубери сега я развалят!  Нашите данни са, че единствено и само той е имал достъп до този сейф. А дали пари са отивали към политическа партия, няма такива доказателства до момента и не считам, че трябва да се коментира. Проверяваме много неща, няма да коментирам дали търсим връзка с политически партии. Това уточни прокурор Димитър Петров, прокурор от Специализираната наказателна прокуратура. : Може пък да намери ... абе какви ги приказвам, напекло ме е парното!  Всеки български тийнейджър ще трябва да иска разрешение от родителите си т.е. майка си и баща си или настойниците си, за да отиде на църква. Такова тълуване е напълно възможно предвид готвените промени в Закона за вероизповеданията, който вече мина на първо четене. : Поповете обаче най-много се разтревожиха за даренията, да не вземе някой да ги освети. От друга страна няма религия на този свят, която да е довела до нещо добро ...   \"Заплатите  в предприятия с добра добавена стойност ще растат, но ще растат за  тези, които са специалисти и имат необходимите знания и умения.  Основният проблем в България за ръста на възнагражденията е  образованието, квалификацията и уменията. Ние ще продължим да настояваме  за подобряване на образователната система\", каза председателят на  Конфедерацията на работодателите и индустриалците в България (КРИБ)  Кирил Домусчиев. : Най-после - само отличниците ще намажат! А кои отличници - това е друг въпрос ...  \"Когато е налице неотложна необходимост да  се предотврати настъпването на тежки неблагоприятни последици за живота,  свободата или физическата неприкосновеност на лице или за да се  предотврати ситуация, при която наказателното производство може да бъде  сериозно възпрепятствано, уведомяването по отношение на конкретно лице  може да се отложи за срок до 48 часа.\" Тази промяна в Наказателния  кодекс беше приета от правна комисия в проекта за изменение на НК. : Какво се мъчат, ами не възстановят направо \"Белене\"?  Ако направим ниска субсидия от един лев, парламентът и политическите партии ще попаднат в ръцете на богатите хора. Това заяви премиерът Бойко Борисов в ексклузивно интервю пред Слави Трифонов в ефира на \"Шоуто на Слави\" по bTV. По думите на министър-председателя чрез сегашната субсидия това е единственият начин партиите да имат своя политически живот. Но той обеща да внесе в парламента предложение това да се случи. : А в чии ръце са сега партиите?   в транспортна комисия ръководителят на КАТ комисар Росен Рапчев заяви, че КАТ няма да може да проверява дали някой си е купил електронна винетка, когато тази услуга влезе в сила, защото няма да има достъп до системата. А причината е тривиална - идеята на ГЕРБ и в полиция за електронните винетки, която се прокарва през Закона за движение по пътищата. : Разделение на труда - всеки да си припечелва от неговия си край ...  Пореден скандал заради действия на служители на НСО и с предполагаемото участие на съпругата на президента Десислава Радева се разрази с помощта на социалната мрежа Facebook. Ситуацията е онагледена с видеоклип, а твърдението на автора на клипа е, че Радева се е възползвала от положението си за частна работа – да отиде да си вземе рокля. : Мне, изобщо не е възможна тази работа. Радева дори не стана, докато още беше Генчева, а Радев още вдигаше самолета по-редовно ...  Деветокласникът от Механотехникума в Пирдоп Теодор Александров е един от най-младите българи, признати за виновни от съда. Осъден е, защото използвал обръщението „госпожо” към своя учител – мъж. „Обърках се, исках да кажа: „Господине, здравейте”, обаче казах „госпожо”. Не съм искал. Той се върна, започна да ми вика: „Ти защо ме обиждаш?”, разказа Теодор. На първа инстанция съдът в Пирдоп признава и учителя за виновен за нанасяне на лека телесна повреда. И двете присъди се обжалват. : Кой каза, че българинът не вярва на правосъдието?  Лимит от 5000 лв. на обезщетенията за неимуществени вреди при смърт на близък по задължителната застраховка \"Гражданска отговорност\" ще има за роднини, които не влизат в \"тесния семеен кръг\". Като такива се определиха братя, сестри, баби, дядовци и всеки друг, който може да докаже трайна емоционална връзка със загиналия. : Да бъдем оптимисти - можеше да кажат, че тъщата или свекървата са близки роднини и тогава що народ щеше да почне да внимава по пътищата, че да не вземе \"мама\" без време да си купи апартамент и да тръгне на круиз ...  Административният съд в Хасково отмени наказанието на бившия началник на полицията в Харманли Неделчо Кирилов, което му бе наложено след на президента Румен Радев - Георги Радев. : Ама то имало ли е изобщо катастрофа? със сигурност не! Радев-старши сигурно просто е бързал към някой бутик, да вземе на снахата роклите ...   \"Бившият македонски премиер Никола Груевски е мой личен сътрудник. Той сътрудничи и на унгарския народ.\" Това каза унгарският премиер Виктор Орбан по повод даването на политическо убежище на избягалия от Република Македония бивш премиер Груевски. : Не разбрахте ли бе - Сорос е виновен!  Така бившият вече вицепремиер и настоящ депутат Валери Симеонов коментира темата с оградата по границата в Турция, която бе повдигната в ефира на \"Шоуто на Слави\" по време на разговора между главния прокурор и Слави Трифонов. : Но може няколко помияри ...  В договора се цитират три територии, тоест още 2001 г. е направена изключително дълбока грешка и трябва да се търси отговорност как е направена тя, защото на практика не е определена никаква територия, каза екоминистърът Нено Димов. : Г-н Димов, случайно 2001 година Вие къде бяхте? Ах, заместник-министър на околната среда и водите ли бяхте?  Процедурата за одобрение на АЕЦ „Белене“ от страна на Европейската комисия би отнела месеци, а не години. Това няма да забави проекта, заяви министърът на енергетиката Теменужка Петкова пред БНР. Повод за коментара ѝ е вчерашната , в която се твърди, че според ЕК рестартът на АЕЦ \"Белене\" представлява нов проект и ще трябва да бъде изготвено ново становище за неговото съответствие с правилата на ЕС. : Не компютри, а компоти. И не ги купуват, ами ни ги връщат ... ", "date": "2018.11.23", "title": "Седмицата в абсурди (19 - 23 ноември)"}
{"url": "https://www.actualno.com/society/slavi-otvyrna-na-napadkite-za-borisov-no-chrez-scenarista-si-news_707962.html", "text": "  В последните дни тема номер 1 в обществото ни е гостуването на премиера Бойко Борисов в \"Шоуто на Слави\" в сряда (21 ноември). бе дълго чакана, след като от близо 10 години двамата са във скрита медийна война.     Скандалът между двамата избухна след като премиерът обяви, че водещият искал 50 % от ГЕРБ на времето, а Трифонов бурно отричаше. Премиерът също бе част от прословутото обвинение, че Слави имал градинка пред хотел \"Маринела\". Борисов на няколко пъти повтаряше тезата си, докато Трифонов само преди няколко месеца го нарече лъжец и обясни, че го заплашва със съд, ако продължи да говори за въпросната градинка. Слави изигра една от водещите роли да помогне за популяризирането на Борисов още в най-ранните му години, когато бе главен секретар на МВР.   Сега, след като дългоочаквана среща вече е факт, мнозина останаха разочаровани от лекотата, с която протече тя, и дори я обявиха за скучна. Редица български се изказаха негативно за шоумена. Днес получихме ответна реакция от него, макар и не точно. Позиция по темата взе сценариста на \"Шоуто на Слави\" Тошко Йорданов, който публикува коментар във facebook страницата на Слави Трифонов. Публикуваме го без редакторска намеса\" \"Първо, пиша тук, в профила на Слави Трифонов, защото нямам фейсбук. И второ, защото знам, че тук всички четете какво излиза. Трето, нарочно пиша това, след като минаха още две интервюта, последното, което ще гледате днес. А и четвърто – Дългия беше против да правя това, но го изнудих да ми даде тази трибуна.    И така. След интервюто на Слави с Бойко Борисов се изля егати словесният водопад. Голяма част от журналистите се впуснаха да споделят разочарованията си от това какво очаквали, пък то какво станало. Като им чете човек писанията, излиза, че Слави е трябвало да пребие Борисов с права лопата. И то, при положение, че една седмица преди това отправи покана по телевизията, в която изрично се каза, че ще се задават въпроси от зрителите. Явно за много хора да помнят в продължение на една седмица е непосилна задача.  Да видим сега “възмутените” и “разочарованите”. Такива, като ония в “ПИК”, са ясни - те са на работа хората. По-забавни са “независимите”. Ще карам под ред – тези, които видях. Соня Колтуклиева. Жената, която по нейни думи е взимала пари от Цветан Василев, за да прави телевизия, която май не видя бял свят. Жената, за която един от свидетелите по КТБ - Бисер Лазов каза, че през периода 2010 -2011 година е получила 90 000 лева от Цветан Василев, без да ги декларира. Любо Огнянов, работил в телевизията на Цветан Василев и сега журналист в Канал 3… дето май е на Пеевски. Владо Береану, преводачът от румънски, който с умиление споделя как мутри го заплашили, той се скрил в тоалетната на заведение, звъннал на Бойко Борисов да го спасява и той му пратил баретите за защита. \"Ебала\"(с Бъ), както казват сценаристите на тоз корав мъж. Валерия Велева. Ти ли “ма”, Мадам В., се обаждаш?! Ти ли, дето написа най-голямата журналистическа свирка на Бойко за срещата му с папата? Боряна Бозаджиева – PR-ката на БСП? Христо Комарницки. При кого дойде да ревеш от Делян Пеевски, господин Комарницки? Къде намери национален ефир, без цензура, да кажеш, каквото мислиш? Колегата Светльо Иванов. Колега, погледни си “непримиримото” интервю с Бойко Борисов и Томислав Дончев от 19 март 2017, в което задаваш въпроси от фейсбук на граждани. Колко новини, в журналистически смисъл, произлязоха от него? В кой точно момент принуди Борисов да признае, че в нещо си прав или че ще постъпи, както ти мислиш? За сравнение - при Слави Бойко прие да предложи 1 лев субсидия за партиите в бюджета. Ако го направи, де, но това водещият го принуди. Чавдар Найденов, социологът, чиято агенция периодично дава превес на БСП пред ГЕРБ и все не уцелва резултата? Само Полина Паунова не ме изненада, защото фиксацията й на тема “Слави Трифонов” е отдавна известна. Разбира се, има и много още журналисти, които умняха и за които трябва задълбочено да ровя в мрежата, за да открия нещо за тях, защото, както казваха в едно предаване по една кабеларка - “не много сте известен”.  Та, уважаеми колеги, вие дето ревете, кой от вас е задал, какъвто и да е било остър въпрос в очите на Бойко Борисов или Цацаров и от това да е последвало нещо? Колеги, има ли разлика дали на едните плаща Пеевски, а на другите Прокопиев? Техните пари ли ви правят “свободни”?         На кой от вас, кое му пречи, та да не може да отиде и да направи Бойко на дреб в интервю? Или с жалката си некомпетентност възлагате вашите надежди и желания в “чалгаря” Трифонов. Ами, като сте толкова добри, идете и го унищожете тоя Бойко. Разкажете му играта. Кой от вас в национален ефир е казвал, че Бойко е мутра, агент Буда, че лъже, че е вреден? Кой от вас го е правил в национален ефир, осъзнавайки, че държавната машина в лицето на СЕМ ще направи акт и ще ви глоби, защото използвате “език на омразата” и прочие глупости, с които оправдават цензурата? Кой от вас е направил с дейността си така, че да падне Жан Виденов? Кой от вас бе опозиция на Иван Костов, когато беше император на Галактиката? Кой от вас поде кампания за спасяване на българските медици в Либия, по времето когато държавата казваше всички да си мълчат за това, защото “може и да са виновни”? Кой от вас беше явна опозиция на ГЕРБ, в мига когато взеха властта? Кой от вас, следвайки гражданското си чувство, е организирал референдум, за нещо, в което вярва? Кой от вас е питал в очите Бойко за монопола на \"Лукойл\" и Вальо Златев? Кой от вас е предизвикал няколко разследвания на Главния Прокурор само от едно интервю? Когато направите нещо такова, тогава може и “плачът ви” да има стойност. Или така избивате комплексите за собствената си незначителност?  И последен въпрос, към тези, които казват: “Харесвах Слави, ама вече - не”. Вие къде бяхте, когато той и ние стояхме пред Парламента в защита на Референдума?  И още нещо, ако ви е страх, че Слави може да обърне статуквото в държавата с хастара нагоре… има защо.  Хайде, почвайте хейта. Три…две…едно…старт!         Тошко Йорданов  Сценарист на Ку-Ку  Каналето  Хъшове  Шоуто на Слави\"    ", "date": "2018.11.23", "title": "Слави отвърна на нападките за Борисов, но чрез сценариста си"}
{"url": "https://www.actualno.com/pernik/protestno-avtoshestvie-otnovo-premina-prez-pernik-news_707965.html", "text": "  Протестните автошествия из улиците на Перник продължават. И тази вечер автомобили с протестиращи перничани преминават през целия град.     Наред с исканията за по-високи доходи, борба с корупцията и смяна на системата, се настоява за отмяна на член от конституцията, според който народните представители не носят наказателна отговорност за изказаните от тях мнения и за гласуванията си в Народното събрание, съобщи БНР.   Протестиращите искат и намаляване наполовина броя на депутатите. Протестиращите се заканват, че автошествия ще има и в следващите дни.", "date": "2018.11.23", "title": "Протестно автошествие отново премина през Перник"}
{"url": "https://www.actualno.com/europe/ajfelovata-kula-shte-byde-zatvorena-zaradi-protesti-news_707968.html", "text": "  Айфеловата кула ще бъде затворена за посетители в събота във връзка с предстоящата демонстрация на \"жълтите жилетки\" в Париж, съобщават на нейната официална страница в “Twitter“.     \"Поради демонстрациите, които ще се проведат на Марсово поле, кулата ще бъда затворена за посещения в събота, 24 ноември\", се казва в изявлението.   В събота, на няколко места в Париж, французите, които протестират срещу покачването на цените на бензина, както и увеличаването на данъците, ще проведат масови демонстрации. Очаква се в града да пристигнат 30 000 души. Както по-рано през деня съобщи парижката префектура, безопасността по улиците в събота ще бъде осигурена с около 3 хиляди полицаи и военни, предаде БГНЕС.\r\nМасовите протести срещу покачващите се цени на бензина и увеличаването на данъците започнаха през миналия уикенд. Участниците в демонстрациите наричат себе си \"жълти жилетки\" - в съответствие с цвета на светоотразяващата екипировка, която шофьорите трябва да носят в опасни ситуации.  Според френския вътрешен министър Кристоф Кастанер повече от 500 души са били ранени по време на тези акции, 17 от тях са получили сериозни травми. На редица места полицията е трябвало да използва сълзотворен газ, за да разпръсне протестиращите. Според Министерството на вътрешните работи е имало многобройни боеве между демонстрантите и шофьори на автомобили, на които те блокирали пътя. Има сведения за изплзване и на хладно оръжие.", "date": "2018.11.23", "title": "Айфеловата кула ще бъде затворена заради протести"}
{"url": "https://www.actualno.com/society/kmet-spodeli-che-jenata-ot-klipa-s-nso-se-e-karala-i-s-nego-news_707964.html", "text": "  Кметът на Стамболийски Георги Мараджиев твърди, че жената от службата, която беше заснета на столичен булевард в скандал със служител на КАТ е влязла в сблъсък и с неговото семейство.     „Абсолютно съм убеден, че тази жена, която ръкомахаше и се държеше арогантно, която се опитваше по всякакъв начин да унижи служителя на КАТ, е същата служителка, срещу която имам жалба, подадена в НСО на 3 август 2018 година, каза той през bTV.   Семейството на Мараджиев се засякло със служителката на НСО Елисавета Толева в затворен комплекс в Слънчев бряг. Кметът отказва подробности какъв точно е бил поводът за разпрата, защото казусът бил личен.\r\n„Подобна агресия, както хората видяха в клипа, абсолютно по същия начин моето семейство изпита на гърба си. Пред очите ми тази служителка със същото арогантно отношение, скубеше руска гражданка. Скандалът беше ужасен”, каза кметът Георги Мараджиев. Веднага след случая семейството на кмета е отведено в полицията в Несебър. „Без телефони, 40 минути разпити. Това за мен беше преднамерено, беше добре организирана атака срещу мен и моето семейство. С една единствена цел – служителят на НСО да бъде оневинен”, допълни Георги Мараджиев.  От НСО са отказали интервю с Толева. Обяснението било, че действията на служителката им са били в извънслужебно време. Била направена проверка, а преписката от несебърската полиция била изпратена в прокуратурата.\r\nКметът на Стамболийски получил и писмен отговор от НСО. По думите му с уверение, че ще се вземат мерки. „Този човек трябваше да се лекува, този човек трябваше да бъде изключен от системата и аз питам господин Радев – знае ли господин президента какви хора охраняват жена му”, каза още кметът на Стамболийски. От НСО казали за телевизиятаоще, че през тази година в службата са наложени дисциплинарни наказания на шестима служители. Не уточнили дали Толева е сред тях.   ", "date": "2018.11.23", "title": "Кмет сподели, че жената от клипа с НСО се е карала и с него"}
{"url": "https://www.actualno.com/crime/grupa-mladeji-prebiha-uchenik-v-ruse-zaradi-momiche-news_707940.html", "text": "  Брутален побой от група младежи едва не уби единадесетокласник в Русе. Драмата се разиграла в четвъртък следобед. Момчето е в болница с тежки наранявания, но без опасност да живота. Четирима младежи нападнали и пребили ученик от 11 клас от най-голямото училище \"Васил Левски\" в Русе, съобщиха от учебното заведение.     Пострадалият е бил настанен в отделение Неврохирургия на Университетска болница „Канев“.   Момчето е с две травми на лицевите кости, директна травма на окото и мозъчно състресение, но е без опасност за живота, съобщи началникът на отделението д-р Огнян Игнатов. Побоят е бил нанесен заради момиче.\r\nПострадалият ученик се сближил с момичето, но доскорошният й приятел събрал група от младежи, които не са от училище \"Васил Левски\". Момчето излязло навън със свой съученик в 15,50 часа, когато е започнало голямото междучасие.  В двора зад сградата на училището той бил пресрещнат от няколко тийнейджъри. Те нападнали и започнали да бият момчето зад физкултурния салон, където камерата, насочена към сградата, няма обхват.\r\nПобоят продължил и извън двора на училището. Охраната и училищното ръководство са реагирали веднага. Извикана е полиция, линейка, службата на закрила на детето и майката на пострадалото момче.   Охраната на училището веднага свалила снимките от камерите, предадени са на полицията и побойниците са установени. Директорът на училище \"Васил Левски\" Галин Ганчев отдавна има желание да бъде изградена ограда около двора на двора на училището, което в момента е отворено и всеки може да се движи в периметъра.    ", "date": "2018.11.23", "title": "Група младежи пребиха ученик в Русе заради момиче"}
{"url": "https://www.actualno.com/politics/petkova-odobrenie-na-ek-za-aec-belene-bi-otnelo-samo-njakolko-meseca-news_707899.html", "text": "   заяви министърът на енергетиката Теменужка Петкова пред БНР.     Повод за коментара ѝ е в която се твърди, че според ЕК рестартът на АЕЦ \"Белене\" представлява нов проект и ще трябва да бъде изготвено ново становище за неговото съответствие с правилата на ЕС.   По думите на Петкова преди да се стигне до искане за нова нотификация, първо трябва да се разбере дали ще бъде избран инвеститор за проекта и дали ще се строи централата.\r\n„Ние трябва да проведем процедурата за избор на стратегически инвеститор, да видим дали ще има интерес към проекта и ако се стигне до създаване на компания, до възможност за реализация на проекта, то тогава тези инвеститори, които са в дружеството, трябва да подадат информация до Европейската комисия, че са настъпили промени в инвестиционния проект“, обясни Петкова и каза, че след това Комисията ще направи своите анализи и проверки. А самият проект е същият като технология.  Петкова отново повтори, че АЕЦ \"Белене\" трябва да бъде реализирана на пазарен принцип. \"Това, с което българската държава ще участва, е апорт на активите, които притежаваме във връзка с този проект. За наливане на пари не става дума. Може би до края на годината ще приключи оценката на активите“, подчерта тя. Теменужка Петкова обясни също, че държавата ни може да получи 1 милиард и 92 милиона долара         обясни министър Петкова. Тя уточни, че концепцията включва необходимостта от изграждане на инфраструктура, която да даде възможност за доставка на природен газ от различни източници. Съдържа се и концепция за реализация на борса за търговия с газ. , коментира енергийният министър.\r\nИ посочи какви са ползите: „Печелим това, че ще България ще запази стратегическото си място на газовата карта на Европа, защото може би по-добре е да си зададем въпроса какво губим. Как ще разработим концепцията за хъба, ако през територията на България не преминават потоци природен газ? Ние разполагаме с много добре развита газопреносна инфраструктура. 80 процента от компресорните станции в региона се намират на наша територия. Какво ще се случи с тази инфраструктурна - все едно ли е на българския данъкоплатец, все едно ли е на нас като държава, че тази инфраструктура на практика ще остане неизползваема и всички тези средства, които ние сме инвестирали през годините, просто ще останат напразно и нахалост?”.\r\nЗа да се види дали има икономически интерес от изграждането на такава инфраструктура, е предвидено да се направи пазарен тест. „Булгартрансгаз“ ще проведе този тест може би в началото на декември и ще се види реалният интерес, обясни министър Петкова.\r\nПо думите ѝ, ако излезе, че проектът е неефективен, той няма как да се реализира. Тя е категорична, че       „Трябва да е ясно едно - няма как да бъде подписан друг договор или няма как да бъдат предприети други действия, преди ние да имаме гаранция, че ще бъде резервиран капацитет във връзка с новия проект. Това означава, че трябва да бъдат предприети действия за преструктуриране на този договор, на действащия договор, при условие, че бъде резервиран капацитет за следващите 15-20 години“.\r\nСделка може да има, когато се водят преговори, а такива още не са стартирали, каза Теменужка Петкова и добави, че „Това са в момента възможни сценарии, за които ние говорим и които и колегите от „Булгартрангаз“ са анализирали, и ние тук - в Министерството на енергетиката правим един много сериозен анализ на приходите, които бихме могли да реализираме по договора, който е съществуващия до 2030 г. Първоначалният анализ показва, че индикативната печалба до 2030 г., която бихме могли да реализираме по този договор, при положение, че по тръбите не преминава природен газ, е около милиард и 92 милиона. Това, което показва съвсем първоначалният ни анализ е, ако такъв един проект бъде реализиран при всичките условия, при всички изисквания на европейското законодателство - след провеждане на пазарните тестове, след резервиране на капацитет, след подаване на обвързващи оферти, показва, че от 2020-а до 2040 г. индикативната печалба е над 4,358 млрд.“, каза още Петкова.", "date": "2018.11.23", "title": "Петкова: Одобрение на ЕК за АЕЦ \"Белене\" би отнело само няколко месеца"}
{"url": "https://www.actualno.com/balkani/bivshijat-makedonski-premier-lubcho-georgievski-sami-zaplashvame-makedonskata-identichnost-news_707905.html", "text": "  Бившият македонски премиер Любчо Георгиевски смята, че идентичността не може да се смени с Преспанския договор и че тя е заплашена от самите македонци, които не пеят македонски песни на празниците, пише македонският „Фокус“.     „Играели македонски хора, пели македонски песни, говорили на македонски... Хайде да видим колко ние самите в Македония се грижим за собствената си идентичност. Да посетим една македонска сватба, един македонски празник, аз ви гарантирам, че съвременните македонски нация и държава са единствените на Балканите, където собствената национална песен е малцинство в сравнение с другите културни влияния. Ние не правим нищо, говорим за македонска идентичност, а когато трябва да празнуваме сватба, рожден ден или имен ден, ние не пеем македонските песни и говорим, че някой друг заплашва македонската идентичност. Не, ние самите я заплашваме“, заяви Георгиевски.   ", "date": "2018.11.23", "title": "Бившият македонски премиер Любчо Георгиевски: Сами заплашваме македонската идентичност"}
{"url": "https://www.actualno.com/burgas/blagotvoritelen-bazar-v-burgas-shte-nabira-sredstva-za-deca-sys-spinalna-muskulna-atrofija-news_707934.html", "text": "  Всеки, който иска да помогне може да си купи ръчно изработени изделия, а събраните средства ще бъдат за болните деца. Те се нуждаят от ежедневна рехабилитация и лечение в чужбина.Там могат да получат жизнено необходимото за тях лекарство, което стопира прогресиращото заболяване и подобрява физическото им състояние.     Благотворителният база ще се проведе от в Бургас. Той е организиран от родителите и със съдействието на Община Бургас.\r\nПризивът на семействата, засегнати от болестта, е да бъдат подкрепени с дарение на средства или закупуване на ръчно изработени предмети, които ще се продават на площад \"Тройката\" и в Културен дом на Нефтохимика.   BIC: FINVBGSF\r\nIBAN: BG62FINV91501216827732\r\nТитуляр - СМА България    ", "date": "2018.11.23", "title": "Благотворителен базар в Бургас ще набира средства за деца със спинална мускулна атрофия"}
{"url": "https://www.actualno.com/crime/razkriha-kontrabanden-kanal-za-falshivi-stoki-ot-turcija-kym-es-news_707912.html", "text": "  Пловдивски полицаи разкриха контрабанден канал за разпространение на фалшиви стоки от Турция към страни от ЕС, съобщиха от МВР.     Спецакцията за пресичане, разкриване и документиране на закононарушения и престъпления при съхранение и разпространение на стоки, означени със знаци, сходни или идентични с тези на регистрирани търговски марки, бе проведена във вторник.   В хода ѝ инспектори от сектор “Икономическа полиция” извършили проверка в офис на куриерска фирма в Пловдив, където бил установен 41-годишен клиент в момент на изпращане на голяма пратка за Франция, Испания, Германия и Португалия. При последвалите процесуални и следствени действия в подготвените от мъжа кашони били открити близо 560 артикула - дънки, якета, спортни екипи, чанти, колани, часовници и други стоки, носещи логата на световно известни търговски брандове. Товарителници с имената на същия изпращач били залепени и върху четири големи чанти, в които се съдържали 28 000 сашета с определена стимулираща хранителна добавка.\r\nВ хода на разследването са събрани доказателства, че мъжът е внесъл в страната фалшивите стоки и аптечния продукт от Турция с намерението нелегално да ги разпространи в страни от Европейския съюз чрез куриерската фирма.  Търговецът бил задържан за срок до 24 часа, а по случая - образувано досъдебно производство по чл. 172б от НК за престъпление срещу интелектуалната и индустриалната собственост. Работата по случая продължава под ръководството на Районна прокуратура – Пловдив.", "date": "2018.11.23", "title": "Разкриха контрабанден канал за фалшиви стоки от Турция към ЕС"}
{"url": "https://www.actualno.com/europe/nad-milion-tona-hrana-za-jivotni-v-evropa-moje-da-e-zarazena-news_707945.html", "text": "  Над един милион тона храна за животни в Европа може да бъде заразена от забранени генетично модифицирани организми, съдържащи се в добавка на витаминова основа, съобщи вестник Le Monde.     Позовавайки се на съобщение от нидерландските здравни власти, Le Monde информира, че осем тона добавка от витамин В2, произведена от генетично модифициран щам на бактерии Bacillus subtilis, са продадени в Полша, Италия и Холандия между април и юни.   Добавката, позната също като рибофлавин (80%), се използва при храненето на едър рогат добитък, свине и птици.\r\nТъй като се използва само малко количество добавка, количеството храна, която може да е била замърсена, може да варира от 800 000 до 1,6 милиона тона, цитира Le Mondeхоландските власти.  Добавката е произведена от китайската компания Shandong и е разпространена от холандската компания Trouw Nutrition, собственик на Nutreco, световен лидер в храненето на животни.\r\nОколо 2500 килограма вече са били използвани във фуражите в Полша, добави вестникът.   Докладът идва два месеца след като Европейската комисия отнема разрешението за витамина и нареди да бъде изтеглен от продажбата до 10 ноември, след като Европейският орган по безопасност на храните заяви, че представлява риск за животните и за хората.    Властите заявиха, че това \"представлява риск за целевите видове, потребителите, ползвателите и околната среда\", поради наличието на генно модифицирани гени, устойчиви на антибиотици.\r\nГоворителка на Европейската комисия заяви пред AFP че е била задействана Система за бързо предупреждение за храни и фуражи, но не посочи за кои държави, нито какви количества от добавката са били проследени.\r\nТя подчерта, че страните членки от ЕС носят отговорността „да гарантират, че на пазара не се намират неразрешени продукти\" и да накажат тези, които нарушават забраната.   Националните органи за безопасност на храните се опитват да проследят наличностите на добавката", "date": "2018.11.23", "title": "Над  милион тона храна за животни в Европа може да е заразена"}
{"url": "https://www.actualno.com/plovdiv/festivalyt-na-mladoto-vino-v-plovdiv-predlaga-nad-200-vida-vina-news_707913.html", "text": "  Една от сравнително младите традиции в Пловдив- фестивалът на младото вино, привлече днес за десета година любопитни пловдивчани и туристи с живописното си дефиле, водено от бог Дионис и придружавано с музиката и танците на ансамбъл \"Тракия\" по Главната.     Фестивалът тази година предлага над - бели, червени и розе, произведени в 36 изби в страната. Дегустациите стават срещу жетони в 12 емблематични къщи в Стария Пловдив. Събитието има и конкурсен характер, в събота вечерта най- добрите вина ще бъдат отличени. Първата чаша от най-доброто вино от миналото издание днес символично наля Менда Стоянова, народен представител и председател на Бюджетната комисия.", "date": "2018.11.23", "title": "Фестивалът на младото вино в Пловдив предлага над 200 вида вина"}
{"url": "https://www.actualno.com/curious/dneven-horoskop-za-24-noemvri-news_707915.html", "text": "        Изживейте този ден така, сякаш е последният в живота ви. Насладете се на всеки един момент. Отхвърлете лошите мисли и нищо нежелано няма да ви се случи. Това е ден за действие. Думите в момента няма да ви вършат работа. Който ви цени и обича ще ви разбере.   През този ден не се подавайте на гордостта си. Може да се почувствате добре за няколко минути, но после ще ви се наложи да се извинявате на мнозина.     През този ден ще трябва да положите усилия, за да разберете партньора си. Изяснете недоразуменията си. Правотата не е по-важна от щастието.    Днес не си поставяйте високи цели. Няма да имате нужното време и сили, за да я изпълните. Все пак е почивен ден - не правете нищо. Събитията днес ще ви повлекат в своята върволица. Едва ли ще може да промените нещо, освен да наблюдавате внимателно случващото се.   През този ден направете така че да насочите енергията си в правилната посока. Не губете време в размишления, те няма да задвижат събитията, които очаквате.    Днес се пазете от крайности. Сутринта може да сте на едно мнение, но вечерта на съвсем друго. Имайте го предвид преди да заявите категорично нещо на някого. Днес бъдете по-мили към себе си. Щадете силите и нервите си и не се хващайте за всяка работа, която се изпречи на пътя ви.    Тази събота не прекалявайте в търсенето на приключения. Очакваното забавление може да ви навлече проблеми, с които да се оправяте дълго време. През този ден се отървете от срамежливостта. Някой ще иска да ви види в пълната ви светлина, а скромността ви няма да позволи да блеснете. Тази събота не си правете планове, но се заловете с първата идея за приятно занимание, която ви хрумне. И не я оставяйте до вечерта.", "date": "2018.11.23", "title": "Дневен хороскоп за 24 ноември"}
{"url": "https://www.actualno.com/ruse/shampionkite-po-borba-biljana-dudova-i-tajbe-usein-poluchiha-nagradi-ot-kmeta-na-ruse-news_707920.html", "text": "  На 23 ноември на официална церемония в Заседателна зала на Община Русе кметът Пламен Стоилов награди шампионките по борба Биляна Дудова и Тайбе Юсеин.     „Горди сме, че имаме такива победители като Тайбе Юсеин и Биляна Дудова, които са пример за младите спортисти. Ние доказахме, че Русе е една от водещите школи по борба, която остава лидер“, каза кметът. Той обяви, че международният турнир „Дан Колов – Никола Петров“ ще се проведе от в „Арена Монбат“. След това връчи на Тайбе Юсеин и Биляна Дудова парична награда, букети и картини с изглед от Русе. Шампионките  изразиха своята благодарност за подкрепата от страна на Община Русе и подариха на кмета Пламен Стоилов плакет и снимки с автографи.\r\nНа срещата присъстваха още Сава Семков – първият треньор на Тайбе Юсеин, Георги Ачев – заслужил треньор, Валентин Ангелов – президент на „Юнак Локомотив“ и старши треньор на мъжкия националния отбор, Стефан Николов – член на Управителния съвет на Българската федерация по борба и Иван Димитров.\r\nСтефан Николов – член на управителния съвет на Българска федерация по борба сподели, че към русенския клуб „Юнак Локомотив“ ще се присъедини и третата от олимпиадата в Рио де Жанейро Елица Янкова. Другата добра новина е, че Световното първенство по борба за юноши до 23 години през 2022 г. ще се проведе в Русе. Треньорите  отбелязаха годината, завършила с големи отличия и изразиха своята благодарност към кмета Пламен Стоилов.  Състезателката на „Юнак-Локомотив“ (Русе) Биляна Дудова стана европейска шампионка в Каспийск, Русия, а на финала на световното първенство в Будапеща, Унгария, пристрастно съдийско решение при равен резултат я лиши от заслужения златен медал. Освен това Дудова бе с основен принос за отборната държавна титла на клубния си тим.\r\nТайбе Юсеин, възпитаничка на русенското спортно училище и „Юнак-Локо“, завърши сезона като европейска и световна шампионка. Тя се състезава от няколко години с трикото на „Левски“, но продължава да се радва на уважение от русенската спортна", "date": "2018.11.23", "title": "Шампионките по борба Биляна Дудова и Тайбе Юсеин получиха награди от кмета на Русе"}
{"url": "https://www.actualno.com/europe/slujitelite-v-gryckija-transport-izlizat-na-stachka-news_707948.html", "text": "  По информация на българското посолство в Атина на 28.11.2018 г. ще бъде проведена 24 часова стачка на Общогръцката морска федерация. Тя ще продължи от 00,01 ч. до 24,00 ч., като всички категории кораби ще останат в пристанищата и няма да обслужват линиите, съобщиха от МВнР.     Сънародниците ни, желаещи да получат повече информация, могат да се свържат с българското посолство на следните телефони: 00302106748105, 0030 2106748106, 0030 2106748107 и 00306937096220. Гражданите могат да се свързват и с бреговата охрана в Гърция и туристическите компании, чиито услуги са използвали при резервациите.   За същата дата (28.11.2018 г.) Генералната конфедерация на гръцките работници също е обявила 24 часова общогръцка стачка. Автобусите в Атина ще се движат от 09.00 до 21.00 ч.\r\nСъщевременно според гръцките медии служителите в метрото, електрическата градска железница, трамваите и тролейбусите са взели решение да спрат работа на обявения за общата стачка ден.  Министерството на външните работи съветва българските граждани, които пребивават или пътуват до Гърция, да следят за актуална информация, тъй като данните относно предвидените стачни действия се променят.", "date": "2018.11.23", "title": "Служителите в гръцкия транспорт излизат на стачка"}
{"url": "https://www.actualno.com/politics/prezidentyt-vnushavat-che-syprugata-mi-e-huligan-news_707947.html", "text": "  Държавният глава Румен Радев обвини държавни структури, че инициират супер продукции с участието на свидетели с интересно минало и министри по студията. Радев коментира , в който е замесена и неговата съпруга Десислава, предаде репортер на БГНЕС.     „Има лек пътен инцидент, служителите са действали според закона. Може би ви прави впечатление, че много зачестиха случаите. Внушаваше се идеята, че моята съпруга шпори \"Мерцедес\" на НСО като някакъв авто хулиган. Винаги в случаите има видео, което се пуска от общински камери – при грубо нарушение на правилата за боравене с подобна информация. Или пък от случаен свидетел с интересно минало. Мобилизират се министри да се хвърлят по студията, нагнетява се медийна истерия. Сами можете да отгатнете кой е поръчителят на тези супер продукции\".   Президентът коментира и отхвърленото вето от депутатите на Закона за Корпоративното подоходно облагане. Според него този закон няма да има екологичен ефект, но ще има лош социален ефект. Според Радев депутатите се направили на разсеяни по отношение на Закона за митниците.\r\n„Става ясно, че трансформирането на митниците в териториални дирекции ще стане чрез закриване. Това излага на административен произвол на служителите. Решението ще тежи на съвестта на нашите законотворци“, категоричен е държавният глава.  Държавният глава не скри критиките и по отношение на коментар на премиера Бойко Борисов, който не е съгласен за край на чуждите инвестиции. „Аз приемам това изявление като пожелателно мислене в бъдеще време“. Според него нови чужди инвеститори отдавна не са се появявали в България, а дори много и са напуснали.", "date": "2018.11.23", "title": "Президентът: Внушават, че съпругата ми е хулиган"}
{"url": "https://www.actualno.com/dobrich/zadyrjan-e-ubiecyt-na-59-godishen-myj-ot-dobrich-news_707916.html", "text": "  56-годишният Иван Ж. е привлечен като обвиняем за убийството на 59-годишния Румен Райчев от Добрич, съобщават от Апелативна прокуратура – Варна. От държавното обвинение уточняват, че жертвата и обвиняемият са се познавали.     Райчев беше обвинен за общодържавно издирване по молба на близките му, след като е напуснал дома си на 31 октомври и следите му се губеха. Безжизненото му тяло беше открито до собствения му автомобил на 19 ноември във вилна зона Лозята край Добрич. При аутопсията е установено, че са счупени почти всички ребра на жертвата, което довело до дихателна недостатъчност.\r\nОбвиняемият е направил самопризнания и е задържан за 24 часа. Окръжната прокуратура в Добрич ще внесе искане в Добричкия окръжен съд да му бъде наложена най-тежката мярка за неотклонение – задържане под стража.", "date": "2018.11.23", "title": "Задържан е убиецът на 59-годишен мъж от Добрич"}
{"url": "https://www.actualno.com/crime/petima-arestuvani-za-razprostranenie-na-sceni-sys-seksualna-eksploatacija-na-deca-news_707921.html", "text": "  Петима мъже са задържани за разпространяване на сцени със сексуална експлоатация на деца. Това съобщиха от пресцентъра на МВР.     Операцията на служители от отдел „Киберпрестъпност“ - ГДБОП е проведена в градовете Стара Загора, София, Казанлък и Димитровград под наблюдението на Софийската районна прокуратура.   В средата на ноември антимафиоти от отдел „Киберпрестъпност“ на ГДБОП проведоха специализирана операция за противодействие на онлайн сексуална експлоатация на деца.\r\nПри предприетите действия са установени и задържани петима мъже за притежание и разпространение чрез “P2P” мрежи в Интернет на материали, .  В хода на операцията са извършените претърсвания и изземвания в Стара Загора, София, Казанлък и Димитровград. По време на процесуално-следствените действия в пет жилища, обитавани от задържаните, киберекспертите са установили огромно количество /над 2 терабайта / видео файлове и изображения с брутални сцени на сексуално насилие На един от адресите – в Димитровград, В процеса на работата по случая е изяснено, че мъжете са развивали дейността си в период от около и над 3 години.   На адрес в ж.к. “Люлин“ в София, под наблюдението на СРП разследващите задържали 43-годишен, на когото по-късно е наложена постоянна мярка за задържане под стража. Изяснено е, че     Дни след създаването на обявите, изпращал по Скайп линковете на обявите към жертвите си. Така изнудвал децата за срещи, като при отказ заплашвал да разпространи обявите им в социалните мрежи, пред родители и техни съученици. 43-годишния стигнал и по-далеч в действията си за установяване на контакт с деца - До момента, само през ноември, експертите от специализирания отдел „Киберпрестъпност“ в ГДБОП неутрализираха подобна дейност на 8 мъже във възрастовата група 40-50 г.", "date": "2018.11.23", "title": "Петима арестувани за разпространение на сцени със сексуална експлоатация на деца"}
{"url": "https://www.actualno.com/varna/akcija-sreshtu-nasilieto-shte-se-provede-vyv-varna-news_707902.html", "text": "  По повод Международния ден за борба с насилието над жени в морската столица се организира акция, която ще се състои на 26 ноември 2018 г. от 18:00 часа на пл. \"Независимост\". Събитието ще се проведе с подкрепата на клуб “Не си сама”. Мотото на акцията е “Да спрем насилието над жени”.     \"Ние искаме да сложим край на домашното насилие, да дадем гласност на проблема, да говорим и да не спираме да говорим и действаме преди да е твърде късно. Нека изразим съпричастността си и покажем, че ни пука, че няма да затворим ушите, очите и сърцата си за това, което се случва. Ние ще сме там заради всяка жена, която я е страх,изпитва срам и преживява или е преживяла този ужас. Ние ще сме там и да поискаме промени, като заставаме изцяло зад исканията на БФЖ.\", споделят организаторите.\r\nТе приканват варненци да се включат в акцията и с подкрепата искат да покажат, че жертвите не са сами.", "date": "2018.11.23", "title": "Акция срещу насилието ще се проведе във Варна"}
{"url": "https://www.actualno.com/crime/sotir-cacarov-razporedi-proverka-kyde-jivee-vladislav-goranov-news_707860.html", "text": "   . Това информират от прокуратурата в съобщение до медиите. Новината идва часове, след като в „Шоуто на Слави” по bTV, че такава проверка ще има.     Проверката ще бъде извършена от Комисията за противодействие на корупцията. \"По повод информация от зададен въпрос, че живее в апартамент 180 квадрата в луксозен жилищен комплекс, предоставен му безвъзмездно от български бизнесмен, главният прокурор е разпоредил проверка. Действия по нея ще бъдат възложени на КПКОНПИ\", уточняват от държавното обвинение.\r\nИ местожителството на Горанов, и въпросът със средствата, вложени в изграждането на оградата на границата ни с Турция бяха обсъждани в парламента. Цветан Цветанов и Валери Симеонов казаха, че това е работа на прокуратурата и изразиха мнение, че нямат притеснение от нейните проверки.      Сигналът относно жилището на Владислав Горанов е, че . По-рано , че не пита своите депутати от ГЕРБ къде и с кого живеят.        Нямам никакви притеснения за проверката. Не смятам, че съм извършил нещо незаконно, заяви Горанов в парламента, цитиран от БГНЕС.\r\n„Проверката е най-нормалното нещо, което може да се случи, при положение че има някакви подозрения за нещо нередно“, смята Горанов. Той подчерта, че сам е декларирал ползването на имота в имуществената си декларация през месец април, защото е с ясното съзнание, че не представлява конфликт на интереси. Горанов заяви готовност да предостави цялата информация на КПКОНПИ, на която възложи случая.\r\nВ изявлението си в кулоарите на парламента финансовият министър първоначално каза, че живее в имот, предоставен от роднина. После - че \"роднината\" бил кръстник на неговите деца и негов и че го познавал от повече от 20 години. Помолен да уточни кръстник или роднина му е предоставил имота, Горанов изясни: \"От законова гледна точка ми е кръстник. Не ми е роднина. Този имот няма никаква връзка с Кирил и Георги Домусчиеви или с техни фирми или техен бизнес\".\r\n\"Не мога да предположа от кого се търси такава интрига. Все пак, в политиката това го има. Никой не е защитен и не бива да бъде защитен. Ако някой има съмнения за нещо нередно - да подава сигнали и жалби. Разбрах, че главният прокурор е възложил проверка, в резулатт на журналистичесок разследване. Единственото нещо, с което не съм съгласен е неверните факти, с които се спекулира - че това е собственост на Домусчиев\", каза още Горанов.", "date": "2018.11.23", "title": "Сотир Цацаров разпореди проверка къде живее Владислав Горанов"}
{"url": "https://www.actualno.com/crime/otkriha-17-nelegalni-imigranti-v-tovaren-vlak-v-plovdiv-news_707904.html", "text": "  При проверка на товарна композиция на жп гара Пловдив тази сутрин около 06:20 ч са открити 17 чужди граждани в един от вагоните. Това съобщават от областната дирекция на МВР в Пловдив.     Деветима от мигрантите са деца. Откритите чужденци се определят като сирийски граждани.   По случая е образувано досъдебно производство под наблюдението на Районна прокуратура-Пловдив.", "date": "2018.11.23", "title": "Откриха 17 нелегални имигранти в товарен влак в Пловдив"}
{"url": "https://www.actualno.com/politics/dimov-v-koncesionnija-dogovor-za-ski-zona-bansko-e-dopusnata-seriozna-greshka-news_707897.html", "text": "  В концесионния договор за ски зоната в Банско от 2001 г. е допусната сериозна грешка с площта на територията и трябва да се търси отговорност за нея. Това каза на брифинг министърът на околната среда и водите Нено Димов, предаде агенция „Фокус“.     Министър Димов посочи, че в свое писмо главният прокурор предлага Министерски съвет (МС) да предприеме действия . „Относно първата препоръка имахме срещи с концесионера, провели сме разговори. Ще предложим на МС да упълномощи министъра на околната среда и водите да води преговорите“, каза още министърът и посочи, че това ще се случи на следващо заседание на правителството.   „Това, което е написано в концесионния договор, и това, което е препоръчал главният прокурор да се направи, не е направено просто защото не се знае коя точно е зоната за концесия. В договора се цитират три територии, тоест още 2001 г. е направена изключително дълбока грешка и трябва да се търси отговорност как е направена тя, защото на практика не е определена никаква територия. И така МС се поставя в невъзможност – трябва да направим така, че тези три различни територии да се сведат до една. От тази гледна точка, по втората част ще се търси решение, което на този етап е много трудно. Защото, от една страна, не можем да дадем толкова голяма площ, каквато е цитирана в договора, от друга – трябва да се създаде нов договор, от трета – не искаме да закриваме курорта Банско. Затова трябва да се намери разумно решение на този безпорядък, който е станал през 2001 г. в концесионния договор“, заяви Димов. Министърът обясни, че в момента се използва площ от над 160 хектара. Той посочи, че концесионното възнаграждение ще бъде съществено увеличено.", "date": "2018.11.23", "title": "Димов: В концесионния договор за ски зона Банско е допусната сериозна грешка"}
{"url": "https://www.actualno.com/europe/moskva-kojto-ne-slusha-lavrov-shte-se-vslusha-v-shojgu-news_707907.html", "text": "  Русия разчита, че САЩ няма да предприемат необмислени стъпки по отношение на Договора за унищожаване на ракетите със среден и малък обсег на действие (ДУРСМОД). Това заяви пред РИА Новости Владимир Ермаков, директор на управлението в Руското външно министерство, отговарящо за неразпространението и контрола върху въоръженията.     „Ние изхождаме от факта, че в крайна сметка те трезво ще подходят към оценка на реалната ситуация в света. Но ние естествено имаме готови решения на каквото и да е развитие на събитията. Е, а на тези, които не искат да чуват как всичко това много подробно го обяснява Сергей Лавров ( министър на външните работи на Руската федерация - бел. ред. ), ще им се наложи да се вслушват в това, което ще им обяснява Сергей Шойгу ( министър на отбраната - бел. ред. )“, каза още Ермаков, посочва БГНЕС.    Припомняме, че ДУРСМОД е споразумение между СССР и САЩ, подписано през 1987 г. По силата му двете страни се задължават да унищожат всички комплекси балистични и крилати ракети с наземно базиране със среден (1000-5500 км.) и малък (от 500 до 1000 км.) обсег на действие, а също и да не произвеждат изпитват или развръщат такива комплекси в бъдеще.  На 20 октомври президентът на САЩ Доналд Тръмп заплаши да излезе от този договор, тъй като според него Москва го нарушава и не изпълнява своите задължения.   ", "date": "2018.11.23", "title": "Москва: Който не слуша Лавров, ще се вслуша в Шойгу"}
{"url": "https://www.actualno.com/europe/olaf-sholc-trjabva-da-izbegnem-tvyrd-brexit-news_707911.html", "text": "  Финансовият министър на Германия Олаф Шолц обяви, че се надява лидерите на Европейския съюз и британските депутати да подкрепят споразумение за излизането на Великобритания от Общността, за да се избегне Brexit без споразумение, съобщава Reuters.     \"Доволен съм, че сега е налице разпознаваем договорен документ, в който може да се види, че е възможно едно приятелско решение\", коментира Шолц пред германските депутати, добавяйки, че би било добре, ако мнозинството от британските депутати подкрепят споразумението.   \"Трябва да избегнем твърд Brexit\", настоя Шолц, допълвайки: \"Това би било трудно за Обединеното кралство и гражданите там, но всички в Европа ще страдат.\"\r\nМеждувременно говорителят на германското правителство заяви, че германското правителство работи върху предположението, че всички отворени въпроси относно споразумението за излизането на Великобритания от Европейския съюз ще бъдат уредени до срещата на лидерите на страните членки на ЕС в неделя.  Правителственият говорител Щефен Зайберт отговори на въпрос за Гибралтар, британския анклав в южната част на Испания, след като премиерът на Испания заплаши да наложи вето на всяко споразумение за бъдещите отношения между ЕС и Великобритания, ако статутът му не бъде решен по удовлетворителен за нея начин.", "date": "2018.11.23", "title": "Олаф Шолц: Трябва да избегнем твърд Brexit"}
{"url": "https://www.actualno.com/crime/nad-polovin-milion-leva-imal-glavnijat-sekretar-na-dabch-v-sejfa-si-news_707855.html", "text": "  Не близо половин милион, а над половин милион лева държал главният секретар на Държавната агенция за българите в чужбина Красимир Томов в сейфа си, уточниха днес от прокуратурата.     Банковата касета беше иззетата на 13 ноември, а Томов се намира в ареста заедно с бившия председател на агенцията Петър Харалампиев и още едно лице, обвиняеми по досъдебното производство за участие в организирана престъпна група, длъжностни престъпления и корупция.   \"При извършеното щателно описване и преброяване на банкнотите, съхранявани в касетата, както и остойностяването на валутите (евро, долари, британски паундове) в български лева, съобразно актуалния валутен курс на БНБ, е установено, че общата равностойност на иззетите парични средства е 563 936,93 лева.\r\nПредварителните данни, огласени на 20 ноември, сочеха, че приблизителната левова равностойност на иззетите средства надхвърля 427 000 лева\", уточниха от държавното обвинение.  На 29 октомври при мащабна акция в Държавната агенция за българите в чужбина (ДАБЧ) бяха задържани над 20 души, сред които председателят Петър Харалампиев и главният секретар Красимир Томов. Разследването е за корупция при издаването на документи за български произход на чужденци. Става дума за организирана престъпна група, занимаваща се с длъжностни, документни измами и подкупи, подчерта тогава зам.-главният прокурор Иван Гешев.\r\nПо-късно премиерът Бойко Борисов на Министерството на вътрешните работи (МВР) и на Държавна агенция „Национална сигурност“ (ДАНС) да направят проверка на издадените български документи за самоличност на чужди граждани за последните пет години.   ", "date": "2018.11.23", "title": "Над половин милион лева имал главният секретар на ДАБЧ в сейфа си"}
{"url": "https://www.actualno.com/education/zapochvat-chasove-po-intelektualna-sobstvenost-v-uchilishte-news_707856.html", "text": "  Колко важно е да променим нагласата, че изкуството не е хоби, а средство за препитание за огромен брой хора? Колко време и средства се инвестират в една идея, за да може тя да се развие до готова песен, картина или фотоизложба? Защо в България е масово схващането, че когато един продукт е нематериален, то той ни се полага за безплатно ползване Това са част от въпросите, на които  Българската асоциация на музикалните продуценти (БАМП) ще даде отговор в кампанията си „В час по интелектуална собственост“. Тя е насочена към бъдещите творци на България - възпитаниците на училищата по изкуствата към Министерство на културата, а посланици на идеята за стойността на творческия продукт ще бъдат част от най-популярните български изпълнители и продуценти, текстописци, композитори и юристи.     На среща с директорите на избраните училища и експерти по авторско право в Министерство на културата председателят на Управителния съвет на БАМП Станислава Армутлиева и изпълнителният директор на БАМП Ина Килева представиха концепцията за образователния проект „В час по интелектуална собственост“. „Училищата по изкуствата са най-добрият пръв адрес за стартирането на откровен, компетентен, но и интересен за младите хора разговор за правата върху интелектуална собственост и същността на творческия процес, тъй като именно там се раждат бъдещите творци на България.“, сподели  Армутлиева. „Усилията, средствата, времето, емоцията и труда на много и най-различни хора, които стоят зад всеки готов творчески продукт и неговата реализация ще са център на влизането в час в училищата по изкуствата! Осъзнаването на собствените права, както и културата на уважение към правата на другите е ключов момент за всеки творец“.   В същността си инициираният от БАМП час по интелектуална собственост ще бъде комбинация от образователна дискусия и разказ за създаването на конкретни творчески проекти.  Любими артисти от поп и хип-хоп сцената ще споделят лични истории около създаването на най-големите си хитове, както и позицията си за защитата на техните права. Заедно с тях в час по  интелектуална собственост ще влязат продуценти и юристи.\r\nСтартът на кампанията „В час по интелектуална собственост“ е заложен за февруари 2019 г., като в началния си етап тя ще обхване Музикалното училище, гимназията по приложни изкуства, гимназията за древни езици и култура, професионалната гимназия по полиграфия и фотография, и училището по изящни изкуства на територията на София. В по-късната си фаза проектът ще се развие и в национален мащаб.  ", "date": "2018.11.23", "title": "Започват часове по интелектуална собственост в училище"}
{"url": "https://www.actualno.com/curious/top-10-naj-skandalnite-momenti-ot-black-friday-video-news_707830.html", "text": "  Тъй като феноменът „Черен петък“ отдавна вече не е непознат за българските търговци и клиенти, непрестанното напомняне за „ексклузивни“ намаления и убийствено евтини стоки вече не прави чак такова голямо впечатление.     Онова, което никога няма да спре да ни изумява обаче, е овчето мислене на хората и втурването с риск за живота за разграбване на стоки, за които дори не е много ясно дали изобщо са намалени, или просто винаги са били продавани с надценка.   Тълпите от хора пред магазините в периода на Черния петък вече са нещо нормално, затова и по света май все по-малко хора обръщат внимание на животинското блъскане за отстъпки. Е, на нас все още ни се струва нечовешко, затова ще ви покажем една компилация от най-смешните и брутални побоища, скандали и други подобни случки до този момент.   ", "date": "2018.11.23", "title": "ТОП 10: Най-скандалните моменти от Black Friday (ВИДЕО)   "}
{"url": "https://www.actualno.com/ruse/zapochvat-prouchvanija-za-nov-most-ruse-gurgevo-news_707858.html", "text": "          На свое заседание вчера Министерски съвет е одобрил Протокол за изменение и допълнение на Меморандум между правителствата на България и Румъния.\r\nДокументът касае извършването на задълбочени проучвания за изграждането на нови мостове над река Дунав.  С подписването на документа двете страни ще подкрепят извършването на проучвания за изграждане на нов мост над река Дунав при Русе – Гюргево, чрез което се поставя основа за разширяване на транспортните връзки и повишаване на икономическата активност. Същевременно се отчита изразената воля на лидерите на балканските страни за подобряване на транспортната свързаност в региона. Подкрепа за изграждането на ново съоръжение на р. Дунав при Русе – Гюргево е изразена и от местните и регионални власти на двете страни.\r\nСтатистиката показва многократно нарастване през последните години на автомобилния трафик през Дунав мост Русе - Гюргево, както и на търговския обмен по коридор „Рейнско-Дунавски“ от основната Трансевропейска транспортна мрежа. Съществуващият „Дунав мост“ е открит за експлоатация преди 64 години и техническите му възможности не позволяват облекчаване на трафика. Поради дългата му експлоатация се налага рехабилитация на конструкцията и спирания на движението. Това води до задръствания, натоварване на инфраструктурата и други затруднения. Изграждането на ново съоръжение при Русе - Гюргево ще облекчи значително трафика, ще намали негативното въздействие върху околната среда и ще има цялостен положителен икономически ефект за двете страни.", "date": "2018.11.23", "title": "Започват проучвания за нов мост Русе - Гюргево  "}
{"url": "https://www.actualno.com/dobrich/osydiha-bivsha-uchilishtna-direktorka-ot-tervel-za-falshivi-diplomi-news_707863.html", "text": "  Районният съд в Тервел бившата директорка на местното СУ „Йордан Йовков“ Галина Вълчева на пробация за издадени от нея фалшиви дипломи. Два пъти седмично в продължение на година тя ще се явява на подпис при пробационния служител и ще се явява на задължителните периодични срещи с него.     Магистратите признаха споразумението на Вълчева с прокуратурата.\r\nТя се признава за виновна, че в продължение на две години – от 1 декември 2013 г. до 27 ноември 2015 г. в условията на продължавано престъпление в качеството си на длъжностно лице тя е съставила официални документи, в които е удостоверила неверни обстоятелства.\r\nБившата вече училищна директорка е изготвила общо , от които едно удостоверение за завършен седми клас на ръководеното от нея училище, и още 11 дубликата за завършено основно образование в училищата в селата Жегларци, Поп Груево и Божан.  Вълчева беше задържана през март 2016 г., след като е била обект на полицейско наблюдение.", "date": "2018.11.23", "title": "Осъдиха бивша училищна директорка от Тервел за фалшиви дипломи"}
{"url": "https://www.actualno.com/society/otbeljazvame-svetovnija-petyk-bez-cenni-koji-news_707894.html", "text": "  Световният петък без ценни кожи (Worldwide Fur Free Friday 2018) се отбелязва всяка година по инициатива на Международната коалиция против ценните кожи (International Anti-Fur Coalition). Това е най-мащабното събитие срещу кожухарската промишленост, което се провежда едновременно в стотици градове по целия свят.     Глобалната солидарност и твърдата позиция на обществото срещу жестокия бизнес нарастват с всяка изминала година. Успоредно с информираността на хората се увеличават и страните, които забраняват индустрията за добив на ценни кожи.   Събитието неслучайно се провежда през последния петък на ноември. Именно през този месец се убиват и одират животните, отглеждани във фермите за кожи. Когато козината им се сгъсти за зимата, тя става най-подходяща за “реколта” и носи най-много пари на собствениците. За поредна година това ще се случи и в България, в двете ферми за норки до Стара Загора и Ямбол. Там в този момент в газови камери се убиват над 100 хил. норки.     - до спирките пред Съда - на две от местата, на които се събраха най-много подписи за забраната на фермите за ценни кожи. Това са:       - щанд 1: (Между 14:00 и 17:00 часа) В началото на градинката пред НДК, кръстовището на бул. Витоша и бул. П. Евтимий.\r\n- щанд 2: (Между 17:00 и 20:00 часа) В подлеза на Софийски университет, до колоните.\r\nОт Гражданска инициатива за забрана добива на ценни кожи в България допълват, че може да се обърнете и към  избрани от вас депутати, като ги призовете да внесат в Народното събрание Можете да напишете писмо до Председателя на Народното събрание г-жа Цвета Караянчева, като я призовете да позволи провеждането на изложба в сградата на Парламента.\r\nВижте повече във на събитието.     ", "date": "2018.11.23", "title": "Отбелязваме Световния петък без ценни кожи"}
{"url": "https://www.actualno.com/crime/prokuraturata-razkri-koi-sa-obvinjaemite-ot-dji-pi-grup-news_707869.html", "text": "  Обвиняемите от „Джи Пи Груп”, които ще отговарят за данъчни престъпления са Георги Василев и Владимир Лозанов , съобщиха от прокуратурата.     В четвъртък главният прокурор Сотир Цацаров участва в телевизионното предаване \"Шоуто на Слави\", където отговори на въпрос по казуса „Джи Пи Груп“. Преди седмица Специализираната прокуратура повдигна обвинения на две лица по казуса, но не съобщи нито имена, нито инициали, а само, че на единия от привлечените е повдигнато обвинение за пране на пари. Досъдебното производство бе образувано, след пресичането на опит на съдружник във фирмата да нареди 14 млн. евро по банкова сметка в чужбина. Сумата бе запорирана от прокуратурата.\r\nОт прокуратурата днес разпространяват информацията:\r\nНа 14.09.2018 г. във Върховна касационна прокуратура са постъпили два сигнала, съответно от заместник министър председателя г-н Томислав Дончев за нередности и съмнение за измами при усвояване на средствата от ЕСИФ (с приложена публикация от 10.09.2018 г. на сайта bivol.bg озаглавена „Гранд корупция с еврофондове и обществени поръчки през консултантски фирми“) и от г-н Атанас Чобанов – редактор на този сайт, с приложение на същата публикация.  Материалите са изпратени по компетентност на Софийска градска прокуратура (СГП).\r\nНа 08.10.2018 г. СГП е образувала досъдебно производство за:\r\n- престъпление по чл. 304а НК - за това, че в периода от 01.01.2014 г. до месец октомври 2018 г. в гр. София, предложил и дал подкуп на длъжностно лице, което заема отговорно служебно положение    - престъпление по чл. 253, ал. 5 вр. ал. 1 НК- за това, че в периода от 01.01.2014 г. до месец октомври 2018 г. в гр. София извършил финансова операция или сделка с имущество, или прикрива произхода, местонахождението, движението или действителните права върху имущество, за което знае или предполага,, че е придобито чрез престъпление, като средствата или имуществото са в особено големи размери и случаят е особено тежък.\r\nНа 08.10.2018 г., сезирана с идентичен сигнал, Специализираната прокуратура, също е образувала досъдебно производство за престъпление по чл. 321, ал. 3 вр. ал. 1 и ал. 2 НК – за това, че от неустановена дата до настоящия момент на територията на Република България образували, ръководили и участвали в организирана престъпна група – структурно трайно сдружение на три и повече лица, с цел да вършат съгласувано в страната престъпления по чл. 253, ал. 1 НК, за което е предвидено наказание „лишаване от свобода“ повече от три години, като групата била създадена с користна цел и в нея участва длъжностно лице.\r\nПоради идентичност на материалите, послужили като законен повод за образуване на двете досъдебни производства, същите са обединени (на основание чл. 217 НПК) и се наблюдават от Специализираната прокуратура.\r\nДо момента са извършени множество процесуално-следствени действия:   1. Разкрита е банкова тайна по отношение на членове от Съвета на директорите на „ДЖИ ПИ ГРУП“ АД, както и на самото дружество.   2. С определение от 26.09.2018 г. на основание чл. 73, ал. 3 Закона за мерките срещу изпиране на пари (ЗМИП) Софийски градски съд е допуснал обезпечителна мярка „Запор“ върху сметки на основание чл. 12, ал. 3 ЗМИП /общ размер 14 млн. евро/.\r\n3. Извършени са претърсвания и са иззети вещи, находящи се в банкови сейфове на лица, свързани с „ДЖИ ПИ ГРУП“ АД, както и на самото дружество.\r\n4. Възложени са оперативно-издирвателни мероприятия на агенти на Държавна агенция „Национална сигурност“ (ДАНС).\r\n5. Изискана е данъчна и осигурителна информация за лицата, посочени в журналистическия материал.   6. На 29.10.2018 г. като обвиняеми са привлечени лицата: - за престъпление по чл. 321, ал. 6 НК: за това, че от началото на 2014 г. до 07.10.2018 г. в гр.София се сговорил с Владимир Лозанов да вършат в страната и в чужбина престъпления, за които е предвидено наказание „лишаване от свобода“ повече от три години – такива по чл. 255, ал. 1 и по чл. 248а НК и чрез които се цели да се набави имотна облага\r\n- за престъпление по чл. 253, ал. 5 вр. ал. 4 вр. ал. 1 НК: за това, че на 21.09.2018 г. в гр. София извършил финансова операция – наредил банков превод от сметка при банка „Уникредит Булбанк“ АД с титуляр Георги Василев към негова сметка в друга банка в размер на 14 00 0000 евро, за която сума знаел, че е придобита чрез тежко умишлено престъпление – такова по чл. 255, ал. 1 и по чл. 248а НК като имуществото е в особено големи размери и случаят е особено тежък.\r\nМярката за неотклонение на обвиняемия Василев е парична гаранция в размер на 30 000 лв.    - за престъпление по чл. 321, ал. 6 НК: за това, че от началото на 2014 г. до 07.10.2018 г. в гр. София се сговорил с Георги Василев да вършат в страната и в чужбина престъпления, за които е предвидено наказание „лишаване от свобода“ повече от три години – такива по чл. 255, ал.1 и по чл. 248а НК и чрез които се цели да се набави имотна облага.\r\nМярката за неотклонение на обв. Лозанов е парична гаранция в размер на 15 000 лв.\r\nРазследването касае множество проекти по различни програми, опериращи със средства, предоставени от Европейски съюз, както и длъжностни лица от различни институции, бенефициенти и други физически лица, които се намират на територията на цялата страна.\r\nНа 31 октомври изложената по-горе информация е изпратена чрез Дирекция за защита на финансовите интереси на Европейския съюз (АФКОС) на ОЛАФ.", "date": "2018.11.23", "title": "Прокуратурата разкри кои са обвиняемите от „Джи Пи Груп\""}
{"url": "https://www.actualno.com/society/vnuchkata-na-zlatio-bojadjiev-tv-vodesht-aktior-i-hudojnici-darjavat-kartini-za-bala-na-uristite-news_707867.html", "text": "  Внучката на Златьо Бояджиев – Беатрис, актьорът-художник Ники Сотиров, тв водещата Константина Живова, адвокат Румяна Недялкова, дъщерята на строителните предприемачи Барбукови – Дейзи, художниците Николай Янакиев, Илия Желев, Иван Яхнаджиев и Силви Басева, ще дарят бизвъзмездно картини за търга в помощ на деца с церебрална парализа, част от Благотворителния Бал на юристите, който ще се проведе тази събота в хотел Маринела. По време на бала ще се раздадат и традиционните статуетки на Националните правосъдни награди. Те са в категориите - Адвокат, Съдия, Прокурор, Нотариус, Синдик, Млад юрист, Кантора, Медиатор, Дело. Бившият служебен премиер проф. Огнян Герджиков, деканът на Юридическия факултет към СУ проф. Сашо Пенов и идейният вдъхновител на Националните правосъдни награди - екссекретарят на Софийска адвокатска колегия Владимир Дончев са председатели на журито, което тази година оценява юристи и магистрати на церемонията.     Гран При на Националните правосъдни награди ще бъде връчен на проф. д-р Александър Янков. 94-годишният юрист е бил зам.-председател на международния съд в Хага, дългогодишен съдия към Международния морски трибунал към ООН и единственият българин - президент на Световната организация по международно право. Статуетката ще му връчи миналогодишния носител на престижната награда проф. Васил Мръчков, а грамотата ще му поднесе най-добрият му студент по Международно право – адвокат Людмил Рангелов.\r\nОфициален гост на церемонията ще бъде Мартен Прадел - директор към Международния адвокатски съюз, който пристига специално за най-престижното събитие в юридическата гилдия.\r\nВодещи на вечерта ще са певицата Боряна Баташова и юристът Юлиян Демирев. За доброто настроение на гостите ще се погрижи изпълнителката Цвети Радойчева, както и три малки таланта от Асоциацията за подкрепа на децата, с председател Богдана Желявска.  ", "date": "2018.11.23", "title": "Внучката на Златьо Бояджиев, тв водещ, актьор и художници даряват картини за бала на юристите"}
{"url": "https://www.actualno.com/pleven/vvs-meteorolozi-i-svyrzochnici-zavyrshiha-s-otlichen-obuchenieto-si-v-aviobaza-georgi-benkovski-news_707868.html", "text": "  Сержанти и войници от ВВС получиха днес удостоверенията си за завършено обучение във Военновъздушната учебна база /ВВУБ/ “Георги Бенковски” – Долна Митрополия. Част от тях участваха в курс за придобиване на военноотчетна специалност „ ” с квалификация „ ”. Останалите завършиха курсове за повишаване на квалификацията си в радио-технически специалности. Средният успех на обучаемите и двете направления е „отличен“ – над 5,50, съобщиха от командването на учебната авиобаза.     Обучението на метеонаблюдателите е преминало през няколко етапа. Първият се е провел в Метеорологичния център на ВВС в София. Вторият е бил под формата на индивидуална практика във военните формирования. По време на третия етап, който се проведе във ВВУБ „Георги Бенковски”, курсистите са научили как се осъществява метеорологичното осигуряване на полетите, провели са практически занятия за синоптични наблюдения и изготвяне на сведения.\r\nУчебната програма на курсовете за сержанти и войници, специалисти в системата на радио-техническите войски е била насочена към усвояване на експлоатацията, ремонта и поддръжката на радиолокационните станции.\r\nВ края на обучението за длъжностна квалификация курсистите са положили комплексен изпит и са се представили отлично.  Редник Илияна Бозова от военно формирование 28000 Граф Игнатиево, е отличник на курса за „Метеонаблюдатели” - на всички изпити тя е получила оценка 6,00.\r\nУдостоверенията бяха връчени от полковник Ивайло Пешаков - началник на щаба ВВУБ „Георги Бенковски”, поясняват от авиобазата.    ", "date": "2018.11.23", "title": "ВВС метеоролози и свързочници завършиха с „отличен“ обучението си в авиобаза „Георги Бенковски“"}
{"url": "https://www.actualno.com/cars/range-rover-evoque-mina-na-nova-platforma-i-stava-hibrid-news_707881.html", "text": "  Световната премиера на новото поколение на кросоувъра Range Rover Evoque бе проведена в Лондон. Моделът е преминал на нова платформа и получава две хибридни модификации. Продажбите му стартират през следващата пролет, като стартована цена в България ще е малко над 72 000 лв.        Като цяло Range Rover Evoque запазва узнаваемия си дизайн, въпреки че в облика на модела се виждат и елементи от по-големия Velar. Кросоувърът е получил тесни светодиодни фарове, матрични задни светлини и излизащи от вратите ръчки. Ъгълът на предните стойки е увеличен, но наклонът на задната част е по-голям- От гамата на модела отпадат версията с 3 врати, както и кабриолета, и така той ще се предлага единствено с 5 врати.\r\nСалонът е изцяло в стила на Velar, като на централната консола са поставени два сензорни дисплея. От тях се командват климатика, мултемедията, системата Terrain Response 2, благодарение на която моделът се настройва към пътните условия. Има и виртуален приборен панел, а шайбата на селектора за скоростите вече е заменена от стандартен лост.   Сред новите опции са прозрачен капак – системата Ground View, при която на екрана на мултимедията се появява картина от хредната камера- Така модачът вижда всичко, което се случва пред капака, тоест през предната броня. На вътрешното огледало също има екран, на който се излъчва картина от камера на покрива.   Втората генерация на кросоувъра е построена на новата платформа Premium Transverse Architecture (PTA) с напречно разположение на двигателя, която е струвала на Land Rover повече от милиард паунда. В нея преобладава стоманата, но има има и други сплави, благодарение на която тя е по-лека, но и по-здрава. Разстоянието межу двете оси е увеличено до 2681 мм (дължината си е същата – 4371 мм), а клирънсът е 212 мм.     Новият Evoque стъпва на пазара с богата гама от двигатели. Те са с обем 2,0 литра, като бензиновите развиват 200 и 249 к.с., а дизелите – 150, 180 и 240 к.с. Той-версията – мек хибрид, ще разполага с 300 к.с., тъй като на бензиновият мотор му помага стартер-генератор и батерия с капацитет 8 кВт/ч.  Догодина ще се появи и чисто хибридна модификация, в чиято основа ще бъде 1,5-литров бензинов двигател с 3 цилиндъра.\r\nСкоростната кутия е 9-степенен автоматик ZF, а системата за задвижване на четирите колела ще се предлага в два варианта. За по-слабите мотори е предвидена Standard Driveline с многодискова муфа, а за версиите с 240 и 300 к.с.- Active Driveline, при която въртящият момент може да изпраща на всяко колело.", "date": "2018.11.23", "title": "Range Rover Evoque мина на нова платформа и става хибрид"}
{"url": "https://www.actualno.com/politics/ninova-prashta-pismo-za-policejshtinata-do-vsichki-evropejski-poslanici-news_707852.html", "text": "  Ще изпратя писмо до всички  европейски посланици за полицейщина, за авторитаризъм, за  ограничаване  на права на различно мислещи, опозиция и граждани. Това заяви в парламента лидерът на БСП Корнелия Нинова. Причина за писмото на Нинова  стана огласена от нея информация, че на среща с граждани в различни  населени места от страната тя е била следена от полицейски служители,  без никой да е искал тяхното присъствие. \"Продължавам да твърдя, че никой не е искал по закон полицейска охрана или присъствие. Чух, че това било наложено заради сигурността ми, защото ме пазят. Нямам нужда да ме пазят от баба Дора. Така че днес изпращам писмо до всички полицейски посланици за полицейщина, за авторитаризъм, за ограничаване на права на различномислещи, на опозиция, на граждани, които имат протест или искания към правителството. Това е недопустимо. В модерна България, в 21 век, в Европейска държава. С открито писмо сигнализирам всички европейски посланици за случващото се в страната, което е сериозно посегателство срещу демократични принципи и права на български граждани. Получихме индиректно отговор от г-н Цветанов от негово изявление, че това се правело с оглед запазване на моята сигурност. Благодаря, нямам заплаха за сигурността и казвам: нелепо е да ме пазиш от тези хора - от възрастни хора, от баба Дора - възрастни хора, които са в безизходица. Направиха голяма грешка с това полицейско присъствие и сега се чудят какво да измислят\", обясни Нинова. Тя изрази и задоволство от предаде репортер на      \"Казаното от него за оградата означава, че сме били прави когато сме подали сигнала, доказателствата, филма на Елена (Йончева - бел.ред)\", каза Нинова. Тя каза, че от чутото от интервюто с главния прокурор снощи става ясно, че .   \"Надяваме се да приключи с обвинителен акт, внасяне в съда и поемане на отговорност от политически лица, които са взимали решения\", подчерта Нинова. \r\n\"Що се отнася до министър Горанов - крайно време е някой и него да го провери за нещо. Така че приветстваме подобни действия\", добави Корнелия Нинова.  ", "date": "2018.11.23", "title": "Нинова праща писмо за \"полицейщината\" до всички европейски посланици"}
{"url": "https://www.actualno.com/vraza/biblioteka-vyv-vraca-kani-roditeli-i-deca-da-izrabotjat-igrachki-za-elhata-news_707844.html", "text": "  Вълшебна работилница за изработване на коледна украса отваря врати в Детския отдел на РБ „Христо Ботев” – Враца на . Инициативата е насрочена за 8 декември от 10 ч. и ще продължи до 13 ч. Тя е насочена към всички деца, техните родители и близки.      и да се зареди с добро настроение преди най-дългоочаквания празник в годината. Ще се майсторят картички, елхи и и уникални украшения за коледното дръвче.\r\nТази година акцент е изработването на играчки за елха от стари електрически крушки и капачки. Ако искате заедно да си направим незабравим спомен, донесете си любима снимка, която да превърнем в красив сувенир,приканват организаторите.", "date": "2018.11.23", "title": "Библиотека във Враца кани родители и деца да изработят играчки за елхата"}
{"url": "https://www.actualno.com/politics/valeri-simeonov-ne-moje-edin-gologlav-chalgar-da-se-izjavjava-kato-sydija-news_707862.html", "text": "        \"Все пак, не може един гологлав чалгар да се изявява като съдия в България и да раздава присъди\". Така бившият вече вицепремиер и настоящ депутат Валери Симеонов коментира темата с оградата по границата в Турция, която бе повдигната в ефира на \"Шоуто на Слави\" по време на между главния прокурор Сотир Цацаров със Слави Трифонов.    Симеонов на журналистически въпрос в парламента дали не се притеснява от казаното от Цацаров за случая с оградата, предаде репортер на .\r\n\"Аз бях причината за бързото изграждане на оградата в рамките на година и половина, тъй като успяхме да прокарам с колегите от другите парламентарни групи решение да става с директно възлагане, а не по процедурата за обществени поръчки, защото тогава ни бяха нападнали огромни тълпи бежанци. Слава богу, това решение се прие и се даде възможност за по-бързо изграждане на оградата\", подчерта Симеонов пред репортери в Народното събрание.   Припомняме, че в ефира на \"Шоуто на Слави\" по bTV снощи заяви, че проверка на ДАНС показала, че три сектора на оградата са строени на цена, която била далеч по-висока от реалната цена. Образувано било досъдебно производство, работела експертиза и ако тя потвърди заключенията на ДАНС, щяло да има обвинени и министри, и областни управители. Дали не бяха създадени предпоставки за неизгодни договори, според Симеонов е работа на прокуратурата да проверява и установява има ли такова нещо или няма. , каза той и уточни, че има предвид областните управители, които са били при предното управление на ГЕРБ, по време на 43-то Народно събрание и сега, тъй като оградата беше завършена в началото на 2017 г. в сегашния мандат.   Запитан дали има представа към кого ще се насочи интересът на прокуратурата по този въпрос, Симеонов заяви: \"Интересът на прокуратурата трябва да се насочи там, където има съмнения или доказателства за злоупотреби или разминавания в цените. Аз нямам информация за такова разминаване. Симеонов поясни, че не навсякъде изчисленията на проектантите били точни и в някои случаи самите изпълнители влагали материали и труд за да се завърши съоръжението.     Симеонов не се ангажира със становище дали са извършени нарушения. \"Не мога да отговоря на такъв въпрос. Нали има органи - да проверяват\", каза той. По отношение , че проверка на ДАНС е установила силно завишени цени над реалните и затова сега има втора експертиза, Симеонов допусна, че щом има втора експертиза, значи има защо.   \"Г-н Цацаров нищо не е казал за мен. Нито дума. Напротив, той каза че е имало някакъв доклад на ДАНС и се прави допълнителна експертиза и съответно ако се установят нарушения или злоупотреби ще има санкции. ДАНС не е институцията, която може да определи дали има престъпление, или не. Аз също съм контактувал с ДАНС и трябва да ви кажа, че нямам много високо мнение за работата на ДАНС. И още нещо\", подчерта Симеонов - ", "date": "2018.11.23", "title": "Валери Симеонов: Не може един гологлав чалгар да се изявява като съдия"}
{"url": "https://www.actualno.com/kustendil/pomognete-na-20-godishnija-toni-v-borbata-mu-sreshtu-levkemijata-news_707871.html", "text": "  В Кюстендил стартира дарителска кампания под наслов “ “. Със зов за помощ към цяла България се обръщат роднини и приятели на болното момче, които не губят надежда и вярват в доброто у хората, вярват, че заедно можем да спасим човешки живот!     Тони Костов е прекрасно младо момче на 20г. от гр. Кюстендил и е завършил Природо-математическата гимназия в града. В момента изучава компютърни науки в СУ\" Св. Климент Охридски \" - втори курс. Тони е отговорен студент и един от малкото взели всички изпити в първи курс. Тони обожава музиката,свири на пиано. От малък ходи на уроци по пеене и е спечелил редица награди! Също така харесва графичен дизайн, обича да снима и режисира, да тича, да гледа филми но най-много обича семейството си! Тони е страхотен млад човек ,който тепърва започва да живее истинския си живот! Но сега е поставен пред огромно изпитание! Тони е болен от остра лимфобластна левкемия (prо-B ALL). За да живее Тони има нужда от нас!  В момента е приет в хематологията на Александровска болница и премина първата седмица от 33 дневния първи курс химиотерапия. Тони иска да живее и както всички нас, но за това е необходимо лечение в чужбина. Семейството му е подало документи във водещите онкологични болници в Европа. Дали ще трябва трансплантация на костен мозък ще е ясно след края на първия курс химиотерапия. До момента се знае, че предполагамемата сума за лечението му ще бъде около 150 000€ . “ Голяма е знаем ,НО вече сме доказали, че не е невъзможна! Вие АНГЕЛИ спасихте живота на дъщеря ми Бети ,после на големия сладур Валката, заедно се борихме до край за живота на ангелчето Марти, дадохте шанс на малката сладка Стефи да вижда! Нека сега се обединим за Тони! Той трябва да живее! Прекланям се пред Вас ДАРИТЕЛИ! Нека доброто продължи!“ - коментират организаторите на благотворителната кампания в Кюстендил.      До момента по дарителската сметка на Тони са събрани около 13 000лв, но цялата сума е голяма - 150 000€, а времето минава много бързо. “Изключително благодарни сме за вички събрани пари до момента. Състоянието на Тони за съжаление не е добро, химиотерапията започна да показва своите странични ефекти, а те са жестоки. Нашето слънчево момче вече не е слънчево... Но знам,че Ние можем да променим това!“  - разказа Анатоли Костов - брат на Тони. Нека се обединим за Тони, нека върнем усмивката му !!!!", "date": "2018.11.23", "title": "Помогнете на 20-годишния Тони в борбата му срещу левкемията!"}
{"url": "https://www.actualno.com/pleven/akcija-v-obshtina-levski-sybra-blizo-ton-negodni-uredi-i-baterii-news_707854.html", "text": "  Близо , батерии и акумулатори събра поредната акция в община Левски за оползотворяване на подобни отпадъци. Тя е организирана от общинската управа и две варненски акционерни дружества, специализирани в тази дейност.     В кампанията са участвали жители на град Левски и селата Малчика, Аспарухово и Градище. Събрани са 15 килограма флуоресцентни тръби и други отпадъци, съдържащи живак, 15 килограма стари батерии и 800 килограма изхвърлени от употреба телевизори, радиоапарати и други домашни уреди. Като награди за участието си учениците от местното основно училище „Максим Горки“ са получили рекламни чантички и химикалки от двете дружества по оползотворяването на такива отпадъци.  \r\nАкцията се провежда за пета поредна година, съобщи на сайта си Община Левски.", "date": "2018.11.23", "title": "Акция в община Левски събра близо тон негодни уреди и батерии"}
{"url": "https://www.actualno.com/politics/api-da-e-s-prava-na-vtori-kat-prie-na-pyrvo-chetene-narodnoto-sybranie-news_707839.html", "text": "  Народното събрание прие на първо четене промени в Закона за движение по пътищата. Депутатите гласуваха три законопроекта, по предложение на Министерски съвет, на ПГ на ГЕРБ и на ПГ на „Воля“. Измененията на Министерски съвет бяха подкрепени от 109 депутати, 32-ма гласуваха с „въздържал се“. Промените, внесени от „Воля“, бяха подкрепени единодушно с 143 гласа „за“. Предложенията на ГЕРБ подкрепиха 109 народни представители, 15 бяха „против“, а 18 се въздържаха.     Предложението на \"Воля\" е  във всички автомобили на контролните органи на МВР да се инсталират ПОС терминални устройства, чрез които глобите да се събират на място и на момента. Предвижда се и втори вариант за заплащането на глобите, а именно 2 часа след връчването на акта.\r\nИзмененията, които от ГЕРБ предложиха, са свързани с тол системата. Парадокс е, че обхватът на тол системата, т.е. пътищата, за които ще важи, все още не е определен и не е ясно и за кои пътища леките коли ще плащат винетки. Глобите за нарушения за неплатена пътна такса започват от 300 и достигат 1800 лева.\r\nСпоред промените служители на Агенция \"Пътна Инфраструктура\" (АПИ) вече ще имат право да спират автомобили за неплатена пътна такса (винетка) или тол такса. Те ще разполагат и с данните за други нарушения, извършени със съответния автомобил.  Задължителният годишен преглед ще бъде отказван, ако водачът на превозното средство е бил хванат да кара без винетка или има неплатени глоби или имуществени санкции по влезли в сила наказателни постановления или електронни фишове за нарушения.   При продажба на автомобила, електронната винетка няма да се прехвърля автоматично, а новият собственик ще трябва специално да уведоми АПИ за промяната, според внесените от група депутати от ГЕРБ начело със Станислав Иванов промени.\r\nСамо през тази година законът вече претърпя 6 корекции. Промените се правят заради въвеждането от началото на идната година на електронна винетка за леките автомобили и на тол система за изминато разстояние от тежките камиони от средата на август 2019 г.    Според новия проектозакон АПИ ще осъществява контрол върху спазването на задължението за движение на пътните превозни средства по пътищата, включени в обхвата на платената пътна мрежа.\r\nТова ще става с доклади за всяко установено нарушение, към които автоматично се прилагат статични изображения във вид на снимков материал и/или динамични изображения - видеозаписи.\r\nТе ще се приемат за доказателства за отразените в тях обстоятелства относно пътното превозно средство, неговата табела с регистрационен номер, датата, часа и мястото на движение по участък от път, включен в обхвата на платената пътна мрежа, и местонахождението на техническото средство - част от системата.   Пътната агенция ще създава и поддържа информационна система, в която се издават и съхраняват докладите. В нея обаче ще се съхраняват и съставени, но невръчени покани за съставяне на актове за установяване на административни нарушения, актове за установяване на административни нарушения и наказателни постановления за нарушения.\r\nСпоред промените определени от председателя на управителния съвет на АПИ длъжностни лица ще имат право да спират движещи се пътни превозни средства чрез сигнал със стоп палка с описваща полукръг червена светлина, като сигнал за спиране може да бъде подаден и от движещ се автомобил на АПИ. Досега такива права имаше само КАТ. Впоследствие те бяха позволени в определени случаи и за мобилни екипи на митниците и на НАП.   Служители на новата структура - Национално тол управление, вече ще могат чрез постоянно светещ или мигащ надпис \"Национално Тол управление - Следвай ме!\" да проверяват документите за самоличност и свидетелството за управление на водача, както и всички документи, свързани с управляваното превозно средство, пише в проекта за законови промени.\r\nТе ще връчват покани за съставяне на актове за установяване на административни нарушения, актове за установяване на административни нарушения, електронни фишове и/или наказателни постановления, включително и такива, съставени от други контролни или административнонаказващи органи извън структурата на АПИ.\r\nОпределените от управителния съвет на Агенция „Пътна инфраструктура” длъжностни лица ще имат право на достъп до водените от Министерството на вътрешните работи и Министерството на транспорта, информационните технологии и съобщенията регистри с оглед установяване на собствеността, ползването, вида и др. характеристики на превозните средства.   Ако колата е била засечена да се движи по платената пътна мрежа, без да е платена винетна такса, тя няма да бъде допускана до годишен технически преглед, докато собственикът й не се издължи на хазната, гласят други промени в закона.\r\nАвтомобилите няма да могат да напускат и страната, докато не си платят. Това е ново изискване за задължителните годишни прегледи. Досега за тях се искаше само бележка за платен годишен данък върху превозното средство към общините, но след като бе направена връзка между системите на КАТ и на общините, и това задължение отпадна. Промените добавят сериозно утежняване на режима - преглед да се отказва и за всякакви други непогасени нарушения по Закона за движение по пътищата.\r\nОт Министерски съвет се предлагат промени за намаляване на административната тежест върху гражданите и бизнеса. Премахва се изискването за предоставяне на удостоверение за актуално състояние и на копие от съдебното решение за регистрация по реда на Търговския закон. Такова изискване няма да има и за декларация за липса на открита процедура за обявяване в несъстоятелност, както и при искане за издаване на удостоверение за вписване в регистъра на лицата, осъществяващи пътна помощ.\r\n„Не завиждам на превозвачите и гражданите, които трябва да спазват закона. Как ще се ориентират какво точно трябва да правят и какви такси трябва да плащат?“, попита депутатът от ПГ на БСП Георги Свиленски.\r\n\"Черният петък“ явно е дошъл в парламента, българските граждани ще получат три нови поправки в Закона за движение по пътищата. Подкрепяме тол системата, но не и подходът, с който въвеждането се прави“, каза още той.", "date": "2018.11.23", "title": "АПИ да е с права на втори КАТ прие на първо четене Народното събрание"}
{"url": "https://www.actualno.com/pleven/danychnite-v-pleven-shte-se-evakuirat-uchebno-news_707873.html", "text": "  Учебна евакуация ще проведат служителите на офиса на НАП в Плевен на 27 ноември. Занятието ще започне в 14.00 ч. и се очаква да приключи за един час, съобщиха от плевенския офис на приходната агенция.     Сградата на данъчното в града е на ул. „Дойран“ № 43. Служителите  в нея ще проведат на 27 ноември  ежегодния си планов инструктаж и обучение по пожарна безопасност. Основната цел на обученията е да се усвоят добрите практики за безопасност на работното място, които позволяват бърза и организирана реакция в случай на инцидент.\r\n„Поднасяме извинения на клиентите на администрацията за причиненото неудобство“, пише още в съобщението на приходната агенция.  ", "date": "2018.11.23", "title": "Данъчните в Плевен ще се евакуират учебно"}
{"url": "https://www.actualno.com/sliven/shofior-izleze-da-pompa-guma-premaza-go-kamion-news_707929.html", "text": "  Нелепата трагедия се разиграла вчера около 17.30 часа на автомагистрала „Тракия”, в района на Нова Загора.     В 17.45 часа в Областната дирекция на МВР в Сливен е получен сигнал за починал мъж на автомагистрала „Тракия“. Трупът бил в близост до лек автомобил, паркиран в аварийната лента. От извършения оглед на местопроизшествието и последвалите процесуално-следствени действия било установено, че около 17.30 часа, 50-годишният шофьор на лек автомобил „Рено” спрял в аварийната лента на автомагистралата, за да напомпа задна лява гума. В този момент върху него връхлетял преминаващ товарен автомобил „Скания”. Водачът на „Сканията” премазал мъжа и избягал.\r\nСлед бързата намеса на полицията, той бил открит в град Карнобат. Извършен е оглед на тежкотоварния автомобил, назначени са съдебномедицинска и химическа експертизи.\r\nПо случая е образувано досъдебно производство.  ", "date": "2018.11.23", "title": "Шофьор излезе да помпа гума, премаза го камион "}
{"url": "https://www.actualno.com/plovdiv/nad-1300-lekari-ot-bylgarija-i-chujbina-se-sybirat-v-plovdiv-news_707918.html", "text": "   от България и страни от Югоизточна Европа участват в традиционната си среща в Пловдив, която тази година се съчетава с IV Юбилеен Конгрес на Асоциацията на лекарите по обща/семейна медицина от Югоизточна Европа и Националната научно-практическа конференция по Обща медицина. Мотото на конгреса е \"Общата/семейна медицина – предизвикателство, което си заслужава!\", а работните панели включват редица медицински новаторски практики, които подпомагат ежедневната работа.     Създадена сравнително наскоро, специалността \"Обща медицина\" търси своето място в свят, в който новите технологии и напредъкът на медицината преодоляха редица смъртоносни по-рано болести, в свят със застаряващо население, което има своите потребности.   Увеличената продължителност на живота и победата над редица инфекциозни заболявания със сериозни последици, както и успешното лечение на хирургични заболявания оставят място за други проблеми, най- вече хронични заболявания, които може и да не са смъртоносни, но сериозно влияят върху качеството на живота. И тук на първо място излиза фигурата на общопрактикуващия лекар.", "date": "2018.11.23", "title": "Над 1300 лекари от България и чужбина се събират в Пловдив"}
{"url": "https://www.actualno.com/sofia/ocenete-rabotata-na-jordanka-fandykova-news_707883.html", "text": "  На 12-ти ноември се навършиха 3 години откакто г-жа Йорданка Фандъкова встъпи в третия си мандат. По този повод \"Спаси София\" реши да направи кратка анкета, в която ние, жителите на София, да оценим свършеното за този период, съобщават от организацията.     Целта на анкетата е да се определят най-големите успехи и неуспехи на ръководения от нея екип, както и най-големите проблеми, които трябва да бъдат решени.   \"Призоваваме всички да влязат в ролята си на работодатели на столичните управляващи и да изразят своето обективно мнение,  Ще ви отнеме само няколко минути. Молим ви да споделяте и разпространявате тази анкета, за да може повече хора да се включат в нея. Резултатите ще обявим в края на годината.\", съобщават още от \"Спаси София\". Гласувайте в    ", "date": "2018.11.23", "title": "Оценете работата на Йорданка Фандъкова"}
{"url": "https://www.actualno.com/ruse/umbal-kanev-v-ruse-shte-provede-bezplatni-ochni-pregledi-news_707846.html", "text": "  Отделение „Очни болести“ на УМБАЛ „Канев“ АД организира безплатни профилактични прегледи за измерване на вътреочното налягане на 29 ноември, четвъртък, от 11 до 13:30 часа. Прегледите ще се проведат в посоченото отделение на 12-я етаж в Хирургичен блок на лечебното заведение, само след предварително записване на телефон 082/887 467.     Глаукомата е сред водещите причини за слепотата в света, днес това заболяване застрашава зрението на милиони хора. Тя е група от очни състояния и очни заболявания, които увреждат зрителния нерв. Увреждането на зрителния нерв често се причинява от необичайно високо вътреочно лягане. Високото очно налягане притиска нерва и с времето той се уврежда, като това води до невъзможност за пренасяне на информация от окото към мозъка и евентуална загуба на зрение и слепота. Това очно заболяване може да се появи при всяка възраст, но е разпространено предимно при хора над 60 години.   Най-честите форми на глаукома нямат предупредителни признаци. Наричат болестта тихия крадец на зрение, тъй като тя прогресивно уврежда зрителния нерв и често протича без симптоми. Ефектът е постепенен и може да не забележите промяна в зрението, докато състоянието не е вече в напреднал стадий. Зрителната загуба поради глаукома не може да бъде възстановена. Затова е важно да правите редовни очни прегледи, които включват измерване на налягането в окото. Ако глаукома се разпознае рано, загубата на зрение може да бъде забавена, намалена или изцяло предотвратена. Ако имате това състояние, обикновено ще се нуждаете от лечение до края на живота си, като най-важно е да не забравяте предписаното от Вашият очен лекар лечение - то може да спаси вашето зрение. Глаукомата е втората най-честа причина за слепота в световен мащаб. Изчислено е, че 4,5 млн. души са загубили зрението си поради глаукома, и че този брой ще нарасне до 11,2 милиона до 2020 г.", "date": "2018.11.23", "title": "УМБАЛ „Канев“ в Русе ще проведе безплатни очни прегледи "}
{"url": "https://www.actualno.com/politics/karakachanov-policaite-ne-sa-sledvali-kornelija-ninova-news_707889.html", "text": "  Били са двама полицаи с една патрулка. Те не са я следвали, бяха там. На практика тя ги следва като отива при тях. Това каза пред журналисти в парламента министърът на отбраната Красимир Каракачанов по повод твърдението на Корнелия Нинова, че имало полицейщина спрямо нея при посещението ѝ в Ямболско, предаде агенция „Фокус“.     „Полиция имаше, и то по една патрулка от месните РПУ. Контролираше се да не би заразените животни да се изнесат и оттам да плъзне заразата“, обясни той. „Във въпросното село, в което беше Корнелия Нинова и в съседните села, имаше патрули, за да не се изнася заразеният добитък. Никой не е следил никой“, коментира Красимир Каракачанов.   „Корнелия Нинова си позволи да излъже пред журналистите и след това се отрече, разбира се. Излъга, че се избива добитъкът в Странджа, за да се принудят да се изселят“, заяви министърът. „Точните ѝ думи бяха: „нали четете, че на Безмер нощно време кацат самолети с нелегални мигранти“, са гнусна лъжа. Тогава поисках проверка от ДАНС, макар че ми е ясно, че няма как не да кацне, да излети самолет от военно летище, без аз да знам“, припомни Красимир Каракачанов. „Това е мащабна лъжлива кампания, част от кампанията за фалшивите новини, с които се целеше да се дестабилизира положението“, каза още Каракачанов.", "date": "2018.11.23", "title": "Каракачанов: Полицаите не са следвали Корнелия Нинова"}
{"url": "https://www.actualno.com/burgas/420000-lv-shte-struva-referendumyt-v-burgas-za-chistotata-na-vyzduha-news_707882.html", "text": "  420 000 лева ще струва исканият от група общински съветници в Бургас местен референдум за чистотата на въздуха. Това сочи справка, предоставена от секретаря на община Бургас Божидар Кънчев в отговор на питане от общинския съветник Георги Дракалиев.     Темата ще бъде първа точка от планираното за вторник (27 ноември) заседание на местния парламент. „Считате ли, че е необходимо Община Бургас да предприеме всички допълнителни мерки, съобразно действащото законодателство, за ограничаване на замърсяването на атмосферния въздух на територията на общината?“ и „Искате ли Община Бургас да сключи договор с независима международна организация за изготвяне пълен анализ на въздуха в общината и извършване на ежемесечен мониторинг на показателите и вредните емисии във въздуха?“.  Ако ОбС одобри предложението, местният референдум ще се проведе на 27 януари 2019 г.  \r\nСъветниците сочат, че от началото на 2018 г. до септември месец в Бургас има подадени за влошено качество на атмосферния въздух. Те напомнят, че заради проблема с мръсния въздух в града, през януари и март месец т.г. бяха проведени два протеста с настояване отговорните институции да вземат мерки срещу замърсителите на въздуха. \r\n„Кметът на Бургас Димитър Николов обеща да изпрати писма до ръководствата както на \"Лукойл\", така и на \"Кроношпан\" с искане двете предприятия да закупят ново оборудване - газ-анализаторни станции, които да бъдат монтирани в комплекс \"Славейков\" и да извършват 24-часов мониторинг на показателите на въздуха, а резултатите от замерването да се излъчват онлайн на сайта на РИОСВ и Община Бургас. \"Кроношпан\" закупи и монтира станция, но само за мониторинг на ФПЧ. Друг поет ангажимент от страна на Общината бе комплексното разрешително на \"Кроношпан\" да бъде променено, като изискването към предприятието да бъде извършването на 24-часов мониторинг на емисиите във въздуха. Информация това да е изпълнено  няма. По време на протестите беше подкрепена и идеята за създаване на карта, върху която да се маркират потенциалните замърсители в Бургас, но такава все още липсва“, обясняват вносителите на докладната.    Те считат, че взетите от община Бургас мерки за подобряване чистотата на въздуха са недостатъчни и затова трябва да се даде възможност на бургазлии да изразят своята воля по Закона за пряко участие на гражданите в държавната власт и местното самоуправление.\r\n„Прекрасно разбираме, че на територията на община Бургас липсват големи инвестиции в производствения сектор вече много години. Но в същото време сме категорични, че това не е основание, за да не се иска мнението на хората, когато се касае до заобикалящата ги среда. Без да коментираме изрядността на заводите, защото по този повод неведнъж са правени проверки от страна на компетентните органи, които са се произнесли и издали нужните предписания, вярваме, че няма размер на инвестиция, който да е над човешкото здраве, колкото и пари да са вложени, и колкото работни места да са открити“, допълват вносителите.\r\nМеждувременно кметът на Бургас Димитър Николов и министърът на околната среда и водите Нено Димов инициираха поредица от разговори с ръководствата на големите промишлени предприятия. Първата беше с ръководството на дървопреработвателното предприятие „Кроншпан“, която се проведе в РИОСВ-Бургас, с участието на народни представители и общински съветници.\r\nТе изискаха в завода да бъдат въведени най-добрите налични техники за всички пречиствателни устройства на територията на \"Кроношпан\".\r\nДо 10 декември предприятието трябва да представи график с етапите на въвеждане в експлоатация на новите техники. То трябва да започне веднага, а всички мерки трябва да са изпълнени не по-късно от ноември 2019 година.   До края на зимата проектът на ново комплексно разрешително трябва да бъде представен на гражданите на Бургас за обществено обсъждане. За по-голяма прозрачност общината ще предостави възможност на експерти, излъчени от гражданите, да валидират постоянно първичните данни от станцията за измерване на въздуха в комплекс \"Славейков\".\r\nДанните от новата станция вече са достъпни и на интернет страницата на Община Бургас. Предстоят срещи с ръководствата на \"Лукойл Нефтохим\"- Бургас и други промишлени предприятия. Вчера кметът на Бургас Димитър Николов е депозирал пред Общинския съвет  и своето положително становище по искането да се проведе местен референдум.\r\nТой припомня, че голяма част от мерките в приетата Програма за подобряване качеството на въздуха са изпълнени.\r\n„Факт е реконструкцията на основните улици на градския транспорт, както и извършената цялостна модернизация на обществения транспорт - обновяването на автобусния парк, въвеждането на системата от бързи автобусни линии и новите енерго-ефективни тролейбуси. Извършените сравнителни замервания с единствената в страната общинска Мобилна станция за контрол качеството на въздуха безспорно доказаха намаляване в нивата на замърсителите около основните пътни артерии на Бургас. Създадохме условия за алтернативно придвижване на гражданите и гостите на града чрез изградената велосипедна мрежа и общинската система за велосипеди под наем“, сочи градоначалалникът.\r\nПо думите му с ефект върху подобряване качеството на въздуха  са изпълнените проекти по изграждането на пътен възел „Юг“ и надлеза над Товарна гара, заедно с разширението на ул. „Крайезерна“, извеждайки транзитния трафик от града.\r\nОбщината насърчава използването на електро-автомобили чрез изграждане зарядни станции, безплатно паркиране в „синя зона“, данъчни облекчения за електрически МПС.   „Заложихме на повишаването на енергийната ефективност в публичната инфраструктура, жилищните сгради и уличното осветление, на използването на алтернативни горива за отопление на сградите на училища и детски градини. Гордеем се с първата сграда с близко до нулево потребление на енергия на ДГ „Пинокио“ в к-с „Меден Рудник“, допълва Николов. И пояснява, че общината осигурява достъп в реално време до данните от пунктовете за мониторинг на качеството на въздуха чрез интернет страницата на общината и 4 информационни електронни табла.\r\nОбщина Бургас е предоставила безвъзмездно на Областна дирекция на МВР - Бургас, сектор „Пътна полиция“ газ-анализатор за отработените газове на МПС. Осигурена е инфраструктура за безвъзмездно предаване и оползотворяване на излезли от употреба гуми от граждани с цел предотвратяване на нерегламентираното им изгаряне и замърсяване на въздуха.\r\n„Наясно съм, че най-труден за решаване е проблема със замърсяването на въздуха от битовото отопление с твърди горива и съществува реален риск за справяне, ако няма желанието и участието на гражданите. В подкрепа на жителите на Бургас, защитихме пред Оперативна програма „Околна среда“ и сме одобрени като бенефициент на безвъзмездна финансова помощ в размер на 12,965 млн. лв. за изпълнение на проект за намаляване замърсяването на въздуха от използването на твърди горива за битово отопление - подмяна на горивните устройства и използване на алтернативни и качествени горива“, посочва още Николов.\r\nВ становището си той подчертава, че администрацията е последователна в исканията й към МОСВ за промяна на Комплексното разрешително на „Кроношпан България“ ЕООД и въвеждане на условие за извършване на собствени непрекъснати измервания на производствената площадка. Настоява също МОСВ да съгласува нова и щадяща технология за отработване на „старите екологични щети“ на територията на „Лукойл Нефтохим Бургас“ АД.\r\n„Ето защо считам, че предложените въпроси за решаване чрез местен референдум са естествено продължение на последователните усилия на общината за осигуряване на комфортна жизнена среда и изцяло подкрепям провеждането му, като общинската администрация ще изпълни решението на общинския съвет и ще осигури организационно техническата подготовка на местния референдум“, е посочил кметът в заключение.", "date": "2018.11.23", "title": "420 000 лв. ще струва референдумът в Бургас за чистотата на въздуха"}
{"url": "https://www.actualno.com/sofia/ot-dekemvri-startira-akcija-sreshtu-narushitelite-v-bus-lentite-news_707884.html", "text": "  От началото на декември Центърът за градска мобилност и „Пътна полиция“ в София започват съвместна акция срещу нарушителите, които се движат в бус лентите. За това са се договорили директорът на ЦГМ Христиан Петров с органите на реда. Това е поредната мярка за налагане на приоритет на градския транспорт, съобщиха от пресцентъра ЦГМ.     \"Започнахме през лятото с кампанията „Всеки да си знае лентата“ с актьори от Младежкия театър. Тогава се брандираха автобуси, които да подсещат водачите, че трябва да уважават и пътниците в обществения транспорт. Сега с колегите от полицията ще ги подсетим, че правилата на пътя са за всички\", каза Петров, цитиран от ЦГМ.   Основната цел на бус лентите е да осигуряват приоритет на обществения транспорт, така че той да изпълнява разписанията си и да бъде удобен и бърз за пътниците, които го използват, но това не може да стане, ако лентата е задръстена с коли.\r\nПо разписание автобусите, които се движат по бул. „България“ трябва да изминават разстоянието между пл. „Ручей“ и Центъра по хигиена за 4 минути, но ако има автомобили времето се удължава тройно. По новата бус лента на бул. „Васил Левски“ разстоянието между ул. „Гурко“ и кино „Одеон“ трябва да се измине за 4 минути, но ако тя е блокирана, забавянето стига и до 10 минути. С 20 минути повече е времето от спирката на „Орлов мост“ до Окръжна болница за автобуси и тролейбуси, ако лентата на бул. „Цариградско шосе“ не е свободна. Всички тези забавяния, заради шофьори, които нарушават правилата, водят до това, че десетки пътници чакат на спирките много по-дълго или стоят затворени на едно място в обществения транспорт, коментира директорът на ЦГМ. Глобата за автомобил в бус лента е 50 лева, припомнят от ЦГМ.  ", "date": "2018.11.23", "title": "От декември стартира акция срещу нарушителите в бус лентите"}
{"url": "https://www.actualno.com/europe/ek-sluchajat-na-gruevski-ne-e-politicheski-vypros-news_707847.html", "text": "   Унгарска медия зададе въпрос на оглавяваната от Жан-Клод Юнкер Европейска Комисия (EК) за нейното мнение по . От там отговориха, че . Според Комисията, Македония е „засилила своето върховенство на закона“, пише електронното издание Hungary Today, цитирано от агенция \"Фокус\".      Говорител на ЕК заяви, че е запознат със случая на , но според съответното европейско законодателство, страните членки сами разглеждат и решават индивидуалните молби за предоставяне на убежище. Но от Комисията са подчертали, че очакват всяка страна да действа стриктно според правилата – без да политизират случая – тъй като върховенството на закона е водещ принцип и в страните-членки и в страните кандидатки.   \"Върховенството на закона остава фундаментален принцип и за страните членки, и за кандидатите за приемане. Това е от решаващо значение за доверието в Европа. Изненадващо е, че Унгария подкрепя членството на Македония в ЕС, но не смята, че тя е сигурна страна\", са подчертали евробюрократите.\r\nИзданието припомня, че по-рано унгарското правителство излезе със същата позиция, че е чисто юридически, а не политически въпрос.  Освен това от Комисията са посочили, че след години на спад, Македония е укрепила върховенството на закона, което е отразено в констатациите на Европейския съвет от юни 2018 година.\r\nВъпреки че Комисията не отговори на въпроса на унгарска медия, дали ще обсъди делото Груевски с унгарското правителство, тя привлече вниманието на еврокомисаря по разширяването Йоханес Хан от сряда: \"Забелязвам доклади за решението на Унгария да даде политическо . Ако бъде потвърдено, очаквам добро обяснение на основанията му от Виктор Орбан\". Хан добави, че е \"изненадващо, че Унгария подкрепя членството на Македония в ЕС, но не го смята за безопасно\".   В същото време партия \"Йобик\" обяви, че ще се стикова с Европейската комисия по делото Груевски и ще обсъди с нея дали Македония спазва с върховенството на закона. Според Мартон Гьонгьоси, лидер на парламентарната група на фракцията, ако Скопие се съобразява с върховенството на закона, тогава ситуацията е ясна и правителството трябва да екстрадира бившия македонски премиер в родината му.     припомня, че Никола Груевски заема длъжността премиер между 2006 г. и 2016 г. Заповед за арест му бе издадена миналата седмица, след като той не се яви в затвора, за да излежи двегодишна присъда. Миналия вторник той обяви на страницата си във Facebook, че е в Будапеща и е поискал политическо убежище.  Скопие внесе в Будапеща документи за екстрадиция във вторник вечерта. Междувременно министърът на външните работи и търговията Петер Сиярто призна, че персоналът на унгарското посолство е помогнал на Никола Груевски да дойде в Будапеща. Тази седмица Груевски получи убежище в Унгария - с необичайно бърза петдневна процедура. ", "date": "2018.11.23", "title": "ЕК: Случаят на Груевски не е политически въпрос"}
{"url": "https://www.actualno.com/asia/gulen-i-oshte-27-dushi-bjaha-obvineni-za-ubijstvoto-na-ruskija-poslanik-news_707931.html", "text": "  Турски прокурор повдигна обвинения срещу 28 души, сред които живеещият в САЩ ислямски духовник Фетхуллах Гюлен, за убийството на руския посланик в Анкара през 2016 г.     Обвинението дойде близо две години след като Андрей Карлов беше застрелян през декември 2016 г. , съобщи Анадолската агенция.   Турция обвинява Гюлен и за неуспешния опит за преврат на 15 юли 2016 г., което духовникът категорично отхвърля.\r\nКарлов беше убит от изстрелите на турския полицай Мевлют Мерт Алтънташ, когато откриваше фотоизложба в Анкара.  Малко след убийството изстрели на бойци от турските спецчасти пратиха в отвъдното и 22-годишния нападател.\r\n28 заподозрени са обвинени в „нарушаване на конституционния ред“, „членуване в терористична организация“, предумишлено убийство с намерение за предизвикване на терор“ и „стремеж към създаване на терори или паника“, съобщиха турските медии.   Прокурорът поиска различни наказания, включително утежнени доживотни присъди, които замениха смъртното наказание в Турция и се изтърпяват при по-тежки условия от обикновените доживотни присъди.    Турските власти не за първи път посочват с пръст Гюлен и неговото движение „Хизмет“, за убийството и казват, че убийството е дело на заговор в групата.\r\nПрез април миналата година турски съд издаде заповеди за арест на осем души, включително Гюлен, за убийството.\r\nСред обвинените днес е и Сериф Али Текалан, който ръководеше свързан с Гюлен университет в Истанбул, а сега е начело на намиращия се в Тексас Северноамверикански университет (NAU).   ", "date": "2018.11.23", "title": "Гюлен и още 27 души бяха обвинени за убийството на руския посланик"}
{"url": "https://www.actualno.com/society/psihiatyr-chernijat-petyk-e-masova-psihoza-news_707891.html", "text": "  „Черният петък“ се превърна в масова психоза в България. Това каза за „Фокус“ психиатърът д-р Веселин Герев. По думите му в повечето случаи заявените търговски отстъпки са практически увеличения.     „Тук маркетинговият трик се крие в това, че се залага една много висока цена, на която се поставя отстъпка. Дори има и реални отстъпки, но въпросът е, че трябва да се вземе импулсивно решение. В повечето случаи пазаруването се оказва един вид наркотик. Установено е, че когато човек си купува нещо, той практически се освобождава от натрупаното напрежение, от ежедневни проблеми и стрес. Общо взето, в края на годината в хората е натрупано много напрежение и този феномен, наречен „Черен петък“ използва именно този момент – купувайки си нещо изгодно, човек може по принцип да си достави някакъв вид удоволствие.   Тук моментът е, че понеже навалицата е голяма, масовата психоза за купуване е огромна и трябва решението да се вземе в много кратък период от време. Когато човек взима импулсивно решение да купи нещо, в повечето случаи се оказва, че това не му е било нужно“, коментира психиатърът д-р Веселин Герев.\r\nТой посочи, че тези, които днес са си купили нещо, което са искали от дълго време и са чакали да дойдат намаленията, са го направили рационално. „В повечето случаи, обаче, днес се пазарува емоционално и импулсивно, заради факта, че нещо ще се купи евтино. Това стана модел на поведение на консуматорското общество.  Тоест, ако ти не купуваш, значи изобщо не си в крак с времето. Дори днес най-големият парадокс е, че от сутринта електронните медии бълват реклама на бързи кредит за „Черния петък“. Жалко за това, че повечето хора се подвеждат емоционално и тотално съсипват бюджетите си, закупувайки много ненужни вещи“, посочи д-р Веселин Герев.", "date": "2018.11.23", "title": "Психиатър: Черният петък е масова психоза"}
{"url": "https://www.actualno.com/curious/usporedno-parkirane-imate-problem-kak-da-se-nauchim-da-parkirame-pravilno-news_707909.html", "text": "        Днес ще се опитаме да помогнем на онези от вас, които наистина не се чувстват уверени в ролята на шофьори. За тези, за които успоредното паркиране им е кошмар. С конкретни съвети ще се опитаме да ви помогнем за един от аспектите на тази дейнос. Карането на кола се учи само и единствено с практика. Но все пак се надяваме нашите скромни напътствия, свързани с въпросния важен “придружаващ детайл”, да са ви наистина полезни. Страхът от успоредно паркиране, от перпендикулярно паркиране е широко разпространен, особено сред хората, на които им се налага да оставят колата си в малките улички на някой от големите градове. Там ситуацията е меко казано инфарктна:  – потенциалното място за паркиране е с 20 см по-дълго и по-широко от габаритите на колата, но е дълго търсено. В съзнанието на шофьора веднага се загнездва натрапчивата мисъл “Нямам право на грешки!”.\r\n– уличката е тясна, а мястото за маневриране – недостатъчно. Освен това, ако отзад се появи друг автомобил, който трябва да изчака, напрежението нараства още повече.\r\n– започва се едно безкрайно превключване на първа, задна, първа, задна… Накрая неувереният и вече силно изнервен шофьор просто се отказва и продължава да търси място, на което паркирането ще бъде по-лесно.    А паркирането винаги е лесно, стига да знаете триковете, свързани с него. Всъщност цялата философия опира до това да се научите кога трябва да започнете да въртите волана и кога – да го изправяте.\r\nНагледната демонстрация винаги е по-полезна от сухите обяснения. Ето защо сме ви подготвили и видеоклипове, които ще ви помогнат да разберете в детайли тънкостите на маневрирането.  Успоредно паркиране, даааа, много хора се стряскат като го чуят. Да приемем, че искате да паркирате успоредно, използвайки място, намиращо се от дясната страна на пътя.   - Заставате успоредно и сравнително близо до колата, зад която искате да паркирате. С изправен волан давате назад, докато не видите нейната задница през най-отдалечения участък на задното стъкло. Това означава, че задните ви гуми са се озовали на нивото на задницата на предния автомобил и няма опасност да го ударите. Тогава навъртате пълен десен и успоредното паркиране е изпълнено.\r\n- Продължавате с маневрата, движейки се бавно назад. Когато в лявото странично огледало се покаже цялата кола, пред която искате да пракирате, изправяте волана и успоредното паркиране е изпълнено.\r\n- Давате още малко назад. Когато дясното ви странично огледало се изравни с лявата страна на задницата на предния автомобил, завъртете волана докрай наляво и успоредното паркиране е изпълнено Маневрата приключва, когато колата ви се позиционира успоредно на бордюра. Може да я преместите малко напред или назад, за да се озове по средата на паркомястото и успоредното паркиране е изпълнено.  - Подминавате колата, до която ще паркирате. Задницата на вашия автомобил трябва да бъде на нивото на нейната по-отдалечена от свободното паркомясто страна.\r\n- Завъртате волана докрай в посоката, в която се пада паркомястото спрямо вашата позиция.\r\n- Превключвате на задна скорост и тръгвате внимателно към паркомястото.\r\n- Когато предницата на колата, до която маневрирате, се изравни с рамото ви, изправете волана и дайте още малко назад, така че колата да бъде паркирана перфектно.\r\nАко се придвижвате между две редици с коли, в началната точка на маневрата колата ви трябва да бъде на равно разстояние от тях. Същото правило важи в ситуация, в която от едната страна има автомобили, а от другата – стена, тротоар или друго препятствие.\r\nРазбира се, и двата вида паркиране изискват през цялото време да бъдете нащрек. Ако се приближите твърде много до някоя от съседните коли, но не умеете да коригирате траекторията на автомобила в движение, прекратете маневрата. След това застанете в изходна позиция, припомнете си наученото днес и опитайте отново.\r\nЩо се отнася до нетърпеливите шофьори зад вас – не се изнервяйте нито от присъствието, нито от клаксоните им. И те някога са се учили как да паркират, просто са забравили какво е.\r\nизточник: ", "date": "2018.11.23", "title": "Успоредно паркиране, имате проблем? Как да се научим да паркираме правилно"}
